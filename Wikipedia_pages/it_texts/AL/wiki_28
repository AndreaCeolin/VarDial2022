{"id": "1461951", "revid": "1318658", "url": "https://it.wikipedia.org/wiki?curid=1461951", "title": "Biblioteche riunite Civica e A. Ursino Recupero", "text": "Le Biblioteche Riunite \"Civica e A. Ursino Recupero\" nascono nel 1931 dalla fusione della Biblioteca Civica di Catania con la Biblioteca del barone Antonio Ursino Recupero.\nUbicazione.\nLe Biblioteche occupano parte dell'ala nord del monumentale settecentesco ex-Monastero dei benedettini, che accoglie anche il Sacrario dei caduti e la chiesa di San Nicol\u00f2. Il complesso monastico \u00e8 sede anche del Dipartimento di Scienze Umanistiche dell'Universit\u00e0 degli Studi di Catania. Le biblioteche riunite occupano i locali originali della \"Libreria\" benedettina, i locali dell'ex Museo benedettino, la \"Sala Guttadauro\", il Refettorio piccolo detto anche \"Sala rotonda\", il cosiddetto \"Corridoio dell'Elefante\", il \"Cellerario\" nella zona Nord del Monastero per complessivi 1540\u00a0m\u00b2 al netto delle muratura.\nStoria.\nOrigini della Biblioteca Civica.\nLa Biblioteca Civica di Catania \u00e8 il risultato della fusione tra la Biblioteca benedettina o Libreria dei PP. Cassinesi dell'Abbazia Cassinese di San Nicol\u00f2 l'Arena, un monastero benedettino, delle Librerie delle soppresse Congregazioni religiose catanesi e dalla Biblioteca-Museo Mario Rapisardi.\nLa Biblioteca Civica di Catania deve il maggior numero di volumi dall'ex libreria dei padri benedettini.\nL'ordine di San Benedetto, presente in Catania gi\u00e0 dal 1115 con la fondazione del piccolo monastero femminile fondato dal vescovo Angerio, prevedeva tra i suoi precetti anche la raccolta del patrimonio letterario per preservarne la memoria, cui si aggiungeva l'attivit\u00e0 di copisti amanuensi. La \"Libreria\" cassinese di Catania, probabilmente viene iniziata intorno al 1578, quando i monaci si trasferirono da Nicolosi al plesso ancora in costruzione nel quartiere della Cipriana. Questa collezione, sorta probabilmente da un primo nucleo di libri provenienti dal cenobio nicolosita, si arricch\u00ec di nuove acquisizioni fino al sisma del 1693, quando venne persa una parte dei volumi. Notevole sviluppo della \"Libreria\" rifondata si ha nel corso del Settecento. La Biblioteca benedettina venne incamerata dal nuovo Regno d'Italia nel 1866, insieme a tutti i beni ecclesiastici.\nLa struttura divenne di propriet\u00e0 comunale nel 1869. Nel 1893 fu nominato \"bibliotecario onorario\", Federico De Roberto, che scrisse molte pagine del suo romanzo \"I Vicer\u00e9,\" da uno scrittoio a schiena d'asino, ancora custodito nella Sala Guttadauro della Biblioteca. Nel 1925 Giuseppe Villaroel ebbe dal comune l'incarico della risistemazione del museo o \"Antiquarium comunale\" e della Biblioteca.\nInsieme alla \"Libreria\" furono annesse le collezioni delle altre congregazioni religiosi catanesi soppresse nel 1866, incamerate tra i beni del nascente Regno d'Italia, costituendo la prima biblioteca civica da un nucleo di volumi di provenienza religiosa.\nL'altra principale collezione costituente la biblioteca civica, la Biblioteca-Museo di Mario Rapisardi, fu invece frutto di raccolta privata. Da questa \"biblioteca-museo\" provengono 3.565 volumi, tra manoscritti e stampe, 3.800 lettere, cimeli, quadri, mobili facenti parte dello studio del poeta catanese. Ne furono responsabili dall'11 luglio 1872 il canonico Giuseppe Coco Zangh\u00ec e dal 1878 il canonico Francesco Fisichella e nel 1902 Carmelo Ardizzoni, che ricopr\u00ec il ruolo di archivista comunale. Successivamente ne fu direttore dal 1907 al 1923 Vincenzo Finocchiaro.\nLa Biblioteca Benedettina o \"Libreria\" dei Padri Cassinesi.\nIl Fondo librario originario delle Biblioteche Riunite \"Civica e A. Ursino Recupero\", apparteneva all'ex-Monastero benedettino di San Nicol\u00f2 l'Arena e si inquadra nel movimento di rinnovamento promosso a Catania da \"Giacomo De Soris\", abate del suddetto monastero nel XIV secolo. In seguito alle leggi eversive del 1866, la Biblioteca benedettina divenne Biblioteca comunale e destinataria dei 20.000 volumi delle disciolte congregazioni religiose catanesi (1868). Ma, sfrattati gli ultimi 46 monaci nel 1867, il patrimonio librario rimase in preda all'umido ed ai vandali fino al 1872, anno della rinascita della Biblioteca.\nNel 1578 i monaci benedettini si trasferirono a Catania dal loro cenobio sull'Etna, occupandosi della Biblioteca con grande impegno. Nel 1593 l'abate \"Romano Giordano,\" pose la prima pietra, e l'opera fu completata nel 1629 per le cure dell'abate Gregorio Motta, risultando cos\u00ec grande da superare ogni altra biblioteca di Catania. Passati appena quindici giorni dal catastrofico terremoto del 1693, i monaci realizzarono \"un abituro\" in legno per riporvi i libri e dare un luogo di \"lettura\" agli studiosi sopravvissuti. Nella successiva opera di ricostruzione del monastero, la Biblioteca fu una delle principali attivit\u00e0 dei benedettini catanesi: dopo una serie di scelte non proprio felici, venne alloggiata in quella che \u00e8 oggi chiamata \"Sala Vaccarini\", dal nome dell'autore del suo progetto, l'architetto Giovan Battista Vaccarini, inaugurata nel 1773. Fondatore della Biblioteca fu il ricco monaco Niccol\u00f2 Riccioli e Patern\u00f2 (1695-1783), che nel monastero insegn\u00f2 filosofia e teologia morale, e, per quaranta anni tenne una cattedra di teologia nell'Universit\u00e0 degli studi catanese. Non risparmi\u00f2 spese per l'allestimento della Sala, e, soprattutto, \"per fornirla di ogni specie di libri\", come scrive Francesco di Paola Bertucci nella sua \"Guida del Monastero dei PP. cassinesi di Catania\" (1846).\nDella precedente consistenza della Biblioteca, abbiamo notizia da Vito Maria Amico e Statella (1697-1762), storico e abate dello stesso monastero, il quale documenta che nel 1733 contava 4.600 volumi attinenti a varie scienze, 600 dei quali erano stati donati dall'abate Anselmo Daniele. Molti dei \"vecchissimi manoscritti\" che facevano parte dei fondi del precedente monastero erano invece scomparsi tra le rovine del terremoto del 1693.\nOltre al Riccioli, all'Amico e al Daniele, figura cardine per la formazione e lo sviluppo della Biblioteca del Monastero di San Nicol\u00f2 nei decenni centrali del Settecento, fu il priore \"Placido Scammacca\" (1700 -1787), che ad essa insieme al museo, dislocato nelle stanze vicine, dedic\u00f2 tutte le sue cure. L'interesse rivolto dal priore al museo e alla biblioteca \u00e8 ben rappresentato nel suo ritratto, custodito nel Museo Civico del Castello Ursino, in cui abbraccia, per cos\u00ec dire, una pelike magnogreca (apula per l'esattezza) e, alle sue spalle due scaffali colmi di volumi in folio. Scammacca contribu\u00ec in due modi alla fioritura della Biblioteca del Monastero. In primo luogo, nel corso della sua permanenza romana negli anni quaranta del Settecento, provvide all'acquisto di codici miniati, manoscritti e incunaboli, che, giunti a Catania destarono subito l'ammirazione di tutti i visitatori, accrescendo cos\u00ec il prestigio del Monastero com'era nei desideri di tutti i monaci. Tra i codici miniati di particolare valore la Bibbia latina del XIII-XIV secolo attribuita a Pietro Cavallini, che Scammacca scov\u00f2 presso uno dei tanti \"venditores librorum\" presenti nella Roma settecentesca, e lo \"Officium Beatae Mariae Virginis\" del XVsecolo, sul cui foglio di guardia si legge il nome del monastero catanese, quello del priore e la data dall'acquisto: \"Romae 1750\". L'altro modo in cui Scammacca contribu\u00ec alla crescita della Biblioteca fu meno appariscente, ma forse anche pi\u00f9 significativo, se si pensa agli studi e alle ricerche dei monaci, specialmente nel campo dell'antiquariato. A lui risale infatti l'acquisto, con fondi del monastero, s'intende, di tante opere, come, per dare solo un esempio, dei tre volumi di Giovan Battista Passeri \"Picturae Etruscorum in vasculis\" (1767-1775), indispensabili per lo studio delle collezioni di antichit\u00e0 conservate nel museo benedettino. Molto probabilmente dovette allora essere proprio Scammacca a far trasferire, con grande lungimiranza, dalla Biblioteca alla quinta stanza del museo i libri necessari per lo studio degli antichi manufatti, libri che ancora negli anni quaranta dell'Ottocento in cui Bertucci scrisse la sua Guida vi facevano bella mostra di s\u00e9.\nDopo la morte di Scammacca nel 1787, s'individua un deciso calo nell'acquisto di volumi di antiquariato da parte dei monaci, sostituiti da testi pertinenti alle scienze naturali, in sintonia con i mutamenti culturali dell'illuminismo. Figura emblematica di una tale trasformazione pu\u00f2 essere ritenuta quella del gi\u00e0 citato Emiliano Guttadauro per il quale, secondo quanto scrive ancora il Bertucci, \"la botanica era la scienza che formava tutta la sua applicazione, e lo special diletto\". Il dotto monaco pertanto, non solo si adoper\u00f2 per dotare il monastero di \"un orto [...] ove potrebbe viemmeglio fare le sue osservazioni\", ma riusc\u00ec anche ad indirizzare gli acquisti della Biblioteca verso le opere di scienze naturali che poi custodiva nel suo \"gabinetto\".\nNon sorprende allora che il monastero possedesse quasi tutte le opere del Linneo (1707-1778), varie edizioni delle \"Species plantarum\" al \"Systema naturae\" alla \"Flora Suecica\", e possedesse ancora nelle pi\u00f9, varie edizioni delle opere di botanici e scienziati come, Ferrante Imperato, Fabio Colonna, Francesco Cupani, Paolo Silvio Boccone, Giovanni Alfonso Borelli, Giovanni Battista Ferrari, Filippo Arena, Filippo Ingrassia, o le opere a stampa di Pietro Andrea Mattioli e Athanasius Kircher. A loro vanno aggiunti i due erbari di Liberato Sabbati \u2013 uno con essiccata: la \"Collectio nonnullarum plantarum quae in horto medico Sapientiae Romanae luxuriantur\",\" 1740-1751, in cinque volumi e l'altro a stampa ,\"H\"ortus Romanus\"\", 1772-1793, in otto volumi che furono fatti arrivare a Catania da Placido Scammacca, e, con molta probabilit\u00e0, con le loro tavole e i loro esemplari essiccati, furono all'origine della passione botanica di Guttadauro. Una passione questa che venne perseguita nel monastero soprattutto da Francesco Tornabene (1813-1897), il quale nel 1843 ottenne la cattedra di botanica nell'Universit\u00e0 degli studi catanese e successivamente vi avrebbe creato l'Orto Botanico. Ma Tornabene al monastero fu anche bibliotecario in un momento di rapida crescita delle acquisizioni che seppe adeguatamente fronteggiare, senza tralasciare la valorizzazione del patrimonio librario affidatogli. Scrisse infatti, tra l'altro, sugli incunaboli e sui codici botanici posseduti dalla biblioteca. Il 25 ottobre 1866 in seguito alle leggi eversive ebbe fine la vita del monastero di San Nicol\u00f2 l'Arena.\nAl momento del passaggio in mano pubblica del monastero, venne acquisita, insieme all'archivio e al museo, anche la biblioteca, ricca ormai di 80.000 volumi, tra cui le donazioni di monaci dediti al sapere come Anselmo Daniele, Vito Maria Amico, Emiliano Guttadauro. Divenuta la componente fondamentale delle Biblioteche Riunite \u201c\"Civica e A. Ursino Recupero\"\u201d, la Biblioteca del Monastero di San Nicol\u00f2 l'Arena, con la sua ricca collezione libraria, assume il ruolo di testimonianza concreta dell'evoluzione culturale della citt\u00e0. Tra le personalit\u00e0 illustri che frequentarono e consultarono la biblioteca cassinese si ha notizia di Goethe, Wagner, Liszt e lo Zar Alessandro II di Russia.\nLa Biblioteca\u2013Museo Mario Rapisardi.\nNel 1912, dopo la morte di Mario Rapisardi, il Consiglio direttivo della Seconda Esposizione Agricola Siciliana, acquista dagli eredi, per donarli al comune, libri e cimeli del poeta. Erano 3.565 volumi ed opuscoli con le sei librerie a vetri che li contenevano, e 3.800 lettere costituenti un nutrito carteggio; i manoscritti del poeta, lo scrittoio, una poltrona, mobili ed oggetti che formavano il suo studio, compresi alcuni quadri ad olio.\nLa raccolta di Mario Rapisardi, fatta confluire dall'Amministrazione Comunale nella biblioteca Civica, riunisce armonicamente le opere pi\u00f9 importanti, non solo della letteratura italiana, delle letterature antiche e moderne, ma anche le opere pi\u00f9 notevoli relative agli studi filosofici, religiosi e politico-sociali che il poeta raccolse e custod\u00ec con amore, nonch\u00e9 altre opere inviategli in omaggio dagli autori con dediche autografe, tra le quali si trovano quelli dei maggiori letterati e scienziati del tempo.\nNella Biblioteca di Mario Rapisardi non figura alcun testo di diritto, pur essendo stato suo padre un uomo colto e preparato che esercit\u00f2 la professione di procuratore legale. Nel 1944, dal 25 al 27 febbraio, le Biblioteche Riunite \"\"Civica e A.Ursino Recupero\", hanno esposto una parte del materiale della \"Biblioteca-Museo di Mario Rapisardi\" in una mostra dedicata al poeta, nel primo centenario della sua nascita. Il Museo ospitato nella sala fronteggiante l'ex-museo benedettino, oggi ingresso della Biblioteca, costituisce un'importante sezione delle Biblioteche Riunite, sia per il valore dei libri rari e pregevoli, per l'epistolario inedito, che per le memorie del passato cittadino che essi custodiscono.\nTra le edizioni rare, moderne e antiche, ricordiamo le opere latine del Petrarca, stampate a Venezia nel 1503 da Simone da Pavia, detto Bevilacqua, e contenente infine il \"Bucolicum Carmen\", impresso anch'esso a Venezia da Marco Horigano, con la data errata del 1416, che, probabilmente, va letta 1496. Del Petrarca, inoltre, vi sono tre pregevoli edizioni cinquecentine di \"Sonetti e Canzoni\", con l'esposizione del Vellutello, edita a Venezia nel 1563, delle opere stampate a Basilea nel 1581 e la bellissima edizione di \"Sonetti e Canzoni\" con l'esposizione di G. A. Gesualdo, edita a Venezia nel 1533. Delle altre rare edizioni vi sono le opere di Machiavelli, stampate a Roma nel 1550, la \"Gerusalemme Liberata\" del Tasso nelle edizioni di Napoli 1582 e di Genova del 1590, le \"Rime\" e le \"Satire\" di Ariosto stampate a Venezia da G. Giolitto de Ferrari nel 1567. L\"Orlando Furioso\", stampato pure a Venezia dal Valgrisi nel 1580, e la rarissima edizione del Pontano, stampata a Basilea nel 1530, in 3 volumi; l\"Opus macaronium\" del Folengo, stampata ad Amsterdam nel 1768 e i due volumi Della Famosissima Compagnia della lesina, stampati a Venezia nel 1767.\nTra i classici latini e greci spiccano tre incunaboli, stampati a Venezia, le opere di Ovidio per Cristoforo de Pensis del 1498, la \"Farsaglia\" di Lucano stampata con i caratteri tipografici del Bevilacqua del 1493, e le opere di Orazio col commento di Cristoforo Landino del 1493. Tra le cinquecentine citiamo le opere di Cicerone, in caratteri aldini, l\"Argonauta\" di Valerio Flacco edito a Venezia nel 1501, le \"Noctes Acticae\" del Gallio, stampate da Sebastiano Grifo nel 1550, le opere di Platone interpretate da Marsilio Ficino edite a Lugduni nel 1557, e poi ancora \"Rerum gestarum libri\" di Ammiano Marcellino nella edizione di Parigi del 1554, le \"Vite\" di Plutarco impresse a Basilea nel 1549, \"le Opere\"\" di Giovenale annotate dal Poliziano a Milano nel 1514, le \"Historiae\" di Tito Livio uscite dai torchi dell'officina Frobenia di Basilea nel 1535 e ancora altri.\nLa Biblioteca Ursino Recupero.\nLa Biblioteca \"Ursino Recupero\" rispecchia gli interessi politico-letterari del barone e conserva testi siciliani ed in particolare catanesi, dalla fine del XVIII secolo agli inizi del XIX. Molti di questi testi furono donati personalmente dal barone e quindi sono autografi.\nIl fondo del barone Antonio Ursino Recupero \u00e8 ricco di nove incunaboli e 316 cinquecentine, fra le quali ricordiamo \"De successione feudalium\" del Cumia, al quale si deve l'introduzione della stampa a Catania. Tra le opere moderne ricordiamo \"Il Duomo di Monreale\" del Gravina con le sue meravigliose tavole a colori e \"I Carbonari della montagna\" di Giovanni Verga, stampati a Catania tra il 1861 ed il 1862, in quattro volumi, dalla Tipografia Galatola. Oltre ai circa 19.000 opuscoli, alla raccolta di giornali catanesi e siciliani, ai fogli volanti, notevole importanza per la storia locale sono i 621 manoscritti inventariati dal Casagrandi e tra i quali figurano quelli di Alessandro Recupero, Vito Coco, Domenico Tempio, Venerando Gangi, Giuseppe e Francesco Bertuccio, Vincenzo Bondice, Pasquale Castorina, Francesco Strano, Domenico Strano, Carlo Gemmellaro, ecc.\nUna pregevole collezione di questa Biblioteca, \u00e8 costituita infine dalla raccolta dei libretti delle opere liriche italiane rappresentate a Catania nei primi decenni dell'Ottocento, nello scomparso Teatro Comunale G. Coppola.\nLa fondazione delle Biblioteche Riunite \"Civica e A. Ursino Recupero\".\nLe Biblioteche Riunite \"Civica e A. Ursino Recupero\" nascono quindi dalla fusione della Biblioteca Civica con la Biblioteca del barone Antonio Ursino Recupero, in relazione al suo testamento del 27 marzo 1924, comprendente circa 41.000 pezzi di carattere siciliano, nonch\u00e9 con i libri e i fondi che perverranno all'Ente stesso in dono o per acquisto dopo tale data. Le due biblioteche vennero costituite nel 1931 come Ente Morale, data in cui ne fu approvato lo statuto, e riunite di fatto sul finire del 1933 con il trasferimento della \"Ursino Recupero\" presso la Comunale. Il 28 ottobre 1934, ultimati i lavori di restauro e di arredo degli ambienti, la biblioteca venne finalmente inaugurata nel 1934. Oggi raccoglie prevalentemente pubblicazioni e materiale bibliografico di interesse locale e siciliano, per oltre 270.000 volumi. Sono patrimonio della biblioteca, inoltre, codici miniati, manoscritti, pergamene, incunaboli, cinquecentine, erbari (secchi, dipinti, e a stampa), fogli volanti, disegni, giornali e periodici, fotografie, cartoline illustrate e altre forme di stampa. La Biblioteca si trova ubicata presso un edificio, l'ex complesso monastico di San Nicol\u00f2 l'Arena, incluso tra i complessi monumentali della citt\u00e0, riconosciuto dall'UNESCO quale Patrimonio dell'Umanit\u00e0, ed \u00e8 fulcro della vita culturale di Catania. Direttore delle biblioteche riunte dal maggio 1931 al 1950, Orazio Viola, gi\u00e0 bibliotecario della Biblioteca universitaria, dal 1951 al 1956 Filippo Di Benedetto, dal 1956 al 1968 Elvira Ursino, dal 1968 al 1998 Maria Alessandra Salmeri e dal 1998 Rita Angela Carbonaro.\nLe due biblioteche oggi offrono, oltre agli spazi dedicati alla lettura, una serie di servizi tra i quali informazioni bibliografiche, visite guidate, tirocini e stage, manifestazioni culturali di vario genere, convegni, eventi espositivi e altre attivit\u00e0 legate alla valorizzazione dei beni librari e in generale culturali.\nPatrimonio librario.\nIl patrimonio delle Biblioteche Riunite \"Civica e A. Ursino Recupero\" \u00e8 costituito da oltre 270.000 volumi ed \u00e8 particolarmente diversificato, in quanto costituito da codici e libri che coprono i pi\u00f9 svariati campi del sapere biblico, patristico, liturgico, giuridico, letterario, artistico, scientifico, musicale e conserva una notevole collezione di pergamene medievali, corali, incunaboli, cinquecentine, erbari secchi e dipinti del Settecento, lettere e carteggi, stampe e fogli volanti, periodici e giornali, disegni, fotografie e altre forme di stampa.\nIl fondo pi\u00f9 ricco e prezioso \u00e8 tuttora quello dei padri benedettini di San Nicol\u00f2 l'Arena, cui appartengono una Bibbia miniata latina dei secoli XIII - XIV attribuita a Pietro Cavallini, un \"Officium B.M.V.\" (Beata Vergine Maria) del XV secolo, un \"Salterio\" del XIII secolo, un \"Martirologio\" del XIII secolo, un \"Calendario\" in caratteri ebraici del Rabbino Emmanuel del XIII secolo, un De Priapea del XV secolo redatto in scrittura crittografica. Al Fondo Ursino Recupero appartiene la \"Miscellanea\" datata 1478 di contenuto prevalentemente musicale, fra cui \"Boethius\", \"De musica\", \"Modarius iuxta regulas artis musicae secundum Guidonem\", \"Marchettus de Padua\", \"Lucidarium\", \"Prosdocimus de Beldemandis\".\nLe due biblioteche possiedono inoltre oltre 7.000 testate giornalistiche, in parte siciliane, e accolgono parecchi fondi privati, tra i quali il \"Fondo Ursino Recupero\" e quello della \"Biblioteca-Museo Mario Rapisardi\". Dal 1931 ad oggi moltissimi altri fondi hanno arricchito le Biblioteche Riunite \"Civica e A. Ursino Recupero\": le collezioni Vincenzo Giuffrida, Ursino Trombatore, Geraci, Saverio Fiducia, il Fallico, Galante, Scammacca, Giuseppe Perrotta, G. Mirone, D'Alessandro Falzone, S. Lo Presti, Lorenzo Vigo-Fazio, Francesco Granata, Giacomini, F. Pezzino, il carteggio Vincenzo Casagrandi, i disegni di Carlo Sada, le carte rapisardiane di A. Tomaselli, C. Maugeri, E. Ferrante, il fondo musicale del maestro S. Santonocito, G. Di Marco, G. Benzoni, ecc.\nLa Sala Vaccarini o Libreria dei PP. Cassinesi.\nLa Sala Vaccarini o Libreria dei PP. Cassinesi (Libreria dei monaci benedettini) progettata da Giovanni Battista Vaccarini a pianta ovale e arricchita da un pavimento in maiolica di Vietri e da un soffitto affrescato, \u00e8 completamente arredata con scaffali contenenti libri rari e di pregio dei secoli XVII- XIX. La sequenza degli spazi vaccariniani, dal corridoio del Noviziato alla grande Biblioteca, \u00e8 uno dei pochi esempi dell'architettura del Settecento catanese in cui la libert\u00e0 dalle rigide regole trattatistiche, dalla simmetria e dalla staticit\u00e0, trovano espressione.\nIn questo vastissimo ambiente rettangolare la luce che penetra dalle finestre laterali illumina uniformemente le pareti, lungo le quali si distendono gli scaffali lignei sui quali sono disposti i libri. Al ballatoio, pure in legno, che corre lungo l'ordine superiore degli scaffali, separati l'uno dall'altro da comode panche, si accede con una scaletta di legno situata sulla destra dell'ingresso. Al di sopra della cornice, che chiude in alto le librerie, corre una serie di dodici medaglioni incorniciati contenenti ritratti dei Santi Padri della Chiesa. Un cornicione policromo determina la volta, ripartita in grandi riquadri affrescati da \"Giovanni Battista Piparo\" che vi rappresent\u00f2 le allegorie delle Virt\u00f9, delle Arti e delle Scienze. L'arredo della Sala \u00e8 completato dal pavimento d'epoca realizzato in ceramica napoletana.\nL'impianto originario, sia per esigenze funzionali che per modesti adattamenti dei committenti, si articolava in spazi segregati, cucina e museo, e in sequenze con cerniera nell'antirefettorio. Le mutate destinazioni d'uso hanno portato ad una fruizione dinamica e articolata che coinvolge tutti gli spazi.\nLa Sala Vaccarini \u00e8 l'unico ambiente del monastero che si conserva pressoch\u00e9 integro nella configurazione originaria. Oltre la conservazione degli elementi connotativi dello spazio si conserva ancora il ricco e raro patrimonio librario. Agli scaffali curvi nei quattro angoli della sala \u00e8 affidato il compito di fare scivolare lo sguardo da una parete all'altra conferendo dinamicit\u00e0 a tutto l'impianto."}
{"id": "1461952", "revid": "45927", "url": "https://it.wikipedia.org/wiki?curid=1461952", "title": "/z/", "text": ""}
{"id": "1461953", "revid": "21583", "url": "https://it.wikipedia.org/wiki?curid=1461953", "title": "Crash Kid", "text": "Amico e collaboratore di Davide Headz (Kid Head) e Dj Baro, rappresent\u00f2 l'Italia in numerose convention in Europa, diventando un esempio per centinaia di b-boy delle successive generazioni. Fu il fondatore della crew Passo sul Tempo \u2013 com'\u00e8 stato ricordato in un recente volume a lui dedicato, eletto a simbolo di una pi\u00f9 complessa storia della cultura street in Italia, partendo dai pionieristici concerti rap di musica hip hop degli Anni 80 fino alla nascita degli Zulu Party, una delle prime hip hop jam italiane, nell'ambito di un movimento giovanile suburbano nazionale fino a oggi sottovalutato.\nAssieme alla crew italo-francese The Family e Kid Head, Crash Kid vinse il prestigioso Battle of the Year nel 1995, organizzato presso il centro socio-culturale Pavillon di Hannover, un complesso circolare per lo sviluppo delle arti moderne dove si svolge fra l'altro la kermesse Masala Weltbeat Festival, alle spalle della stazione-metro di Hauptbahnhof.\nNel 2003 a Roma, citt\u00e0 natale dell'artista, si \u00e8 tenuto il \"Crash Kid Day Part One\", manifestazione commemorativa in suo ricordo patrocinata dal Comune di Roma e dal Rome Zoo con la partecipazione di Kid Head (cofondatore, con Crash Kid, dei \"Passo sul Tempo\"), gli Urban Force e The NextOne."}
{"id": "1461955", "revid": "45927", "url": "https://it.wikipedia.org/wiki?curid=1461955", "title": "/s/", "text": ""}
{"id": "1461956", "revid": "15756", "url": "https://it.wikipedia.org/wiki?curid=1461956", "title": "Sito storico nazionale di San Juan", "text": "Il sito storico nazionale di San Juan si trova a San Juan, in Porto Rico. Comprende fortini dell'era coloniale, bastioni, polveriere e tre quarti delle vecchie mura cittadine.\nAttrazioni.\nIl sito comprende quattro attrazioni:\nStoria.\nIl sito venne inaugurato il 14 febbraio 1949, e venne sottolineata la necessit\u00e0 di proteggerne le fortificazioni per il loro interesse storico ed architetturale. Venne inserito tra nel National Register of Historic Places il 15 ottobre 1966.\nIl 6 dicembre 1983 il parco venne aggiunto ai Patrimoni dell'umanit\u00e0. \u00c8 uno dei dodici parchi nazionali statunitensi ad aver ricevuto questo onore."}
{"id": "1461959", "revid": "131358", "url": "https://it.wikipedia.org/wiki?curid=1461959", "title": "/l/", "text": ""}
{"id": "1461960", "revid": "45927", "url": "https://it.wikipedia.org/wiki?curid=1461960", "title": "/\u026e/", "text": ""}
{"id": "1461961", "revid": "45927", "url": "https://it.wikipedia.org/wiki?curid=1461961", "title": "/\u026c/", "text": ""}
{"id": "1461963", "revid": "1100311", "url": "https://it.wikipedia.org/wiki?curid=1461963", "title": "Ciriaco Sforza", "text": "Carriera.\nGiocatore.\nClub.\nHa iniziato la sua carriera professionistica nell', prima di trasferirsi al . Firma poi per il , in Germania. Il centrocampista viene poi acquistato in compropriet\u00e0 dal , a cui viene girato in prestito per una stagione, per approdare l'anno successivo all', in Serie A, in cambio di 6 miliardi di lire.\nL'esperienza a Milano, nonostante la fiducia accordatagli dall'allenatore Roy Hodgson, non \u00e8 per\u00f2 positiva, anche in virt\u00f9 di una difficile coesistenza tattica con il pari ruolo Paul Ince. Lascia l'Inter dopo una stagione, conclusa con 36 presenze e 4 reti, di cui 1 in campionato e 3 in Coppa Uefa.\nTorna quindi in Germania, dove giocher\u00e0 ancora per il Kaiserslautern ed il Bayern Monaco, prima di ritirarsi nel 2006.\nNazionale.\nVanta 79 presenze e 7 reti con la , con cui ha disputato un Mondiale (1994) e un Europeo (1996), oltre a esserne stato capitano dal 1996 al 2000.\nAllenatore.\nRitiratosi, diventa l'allenatore del , e nel 2009 firma per la panchina della squadra zurighese del Grasshoppers, sulla quale si siede per l'ultima volta il 14 aprile 2012 a Berna contro lo . Il 3 gennaio 2014 accetta il posto di team manager propostogli dal Wohlen, club in cui ha militato nelle giovanili. Il 16 febbraio sostituisce l'esonerato David Sesa.\nIl 21 giugno 2015 diventa allenatore del Thun. Il 30 settembre dopo appena 10 partite con la squadra al penultimo posto con 7 punti si separano di comune accordo.\nIl 26 agosto 2020 diventa il nuovo allenatore del Basilea.\nStatistiche.\nPresenze e reti nei club.\n\"Statistiche aggiornate al 21 marzo 2017.\"\nNella cultura di massa.\nSforza \u00e8 ricordato in Italia per essere stato citato in una scena di \"Tre uomini e una gamba\", film del trio comico Aldo, Giovanni e Giacomo, nella quale Aldo presta a Giacomo una maglia del calciatore svizzero da usare come pigiama, acquistata perch\u00e9 \u2018\u2019quella di Ronaldo era finita\u2019\u2019."}
{"id": "1461966", "revid": "45927", "url": "https://it.wikipedia.org/wiki?curid=1461966", "title": "/\u027e/", "text": ""}
{"id": "1461967", "revid": "45927", "url": "https://it.wikipedia.org/wiki?curid=1461967", "title": "/\u027a/", "text": ""}
{"id": "1461968", "revid": "438678", "url": "https://it.wikipedia.org/wiki?curid=1461968", "title": "Il gladiatore invincibile", "text": "Il gladiatore invincibile \u00e8 un film del 1961 diretto da Alberto De Martino.\nFilm peplum di produzione italo-spagnola.\nTrama.\nNel 300 d. C. il reggente Rabirio governa il regno di Acaste commettendo soprusi e danni.\nLa sorella di Dario, il piccolo re di 12 anni, di nome Sira, organizza un movimento patriottico e lo attacca: tra i ribelli vi \u00e8 anche il gladiatore Rezio che Rabirio vorrebbe eliminare, ma il popolo insorto ha la meglio ed il reggente viene ucciso. Infine Rezio e Sira si sposano.\nRiprese.\nIl film ebbe alcune traversie durante la realizzazione. Sul set l'attore Richard Harrison si ammal\u00f2 di meningite e la lavorazione del film fu sospesa per un mese."}
{"id": "1461969", "revid": "24443", "url": "https://it.wikipedia.org/wiki?curid=1461969", "title": "Monte Adamello", "text": ""}
{"id": "1461970", "revid": "45927", "url": "https://it.wikipedia.org/wiki?curid=1461970", "title": "/\u03b2/", "text": ""}
{"id": "1461972", "revid": "339392", "url": "https://it.wikipedia.org/wiki?curid=1461972", "title": "Maria Amalia delle Due Sicilie", "text": ""}
{"id": "1461973", "revid": "190647", "url": "https://it.wikipedia.org/wiki?curid=1461973", "title": "Ivar Senza Ossa", "text": ""}
{"id": "1461974", "revid": "45927", "url": "https://it.wikipedia.org/wiki?curid=1461974", "title": "/\u0278/", "text": ""}
{"id": "1461977", "revid": "1793900", "url": "https://it.wikipedia.org/wiki?curid=1461977", "title": "Nintendo World", "text": "Il Nintendo World Store (in precedenza Nintendo World) \u00e8 una catena di negozi specializzati nella vendita di prodotti e merchandise Nintendo.\nStoria.\nIl primo Nintendo Store fu inaugurato nel 2005 nel Rockefeller Center di New York. Prima del 2005, i locali ospitavano l'unico Pok\u00e9mon Center statunitense. All'interno \u00e8 presente anche un piccolo museo dove sono presenti le console, accessori e videogiochi del passato Nintendo.\nOccasionalmente all'interno dello store newyorkese, vengono proiettate presentazioni dell'E\u00b3, trailer e Nintendo Direct. Sono anche presenti postazioni di prova, con le console Nintendo Switch e Nintendo 3DS per provare i titoli pi\u00f9 recenti.\nNel 2016, \u00e8 il negozio di New York \u00e8 stato ristrutturato e rinnovato, cambiando in nome da Nintendo World a Nintendo NYC.\nEsiste uno store privato nella sede di Nintendo America a Redmond (Washington), riservato ai soli dipendenti."}
{"id": "1461979", "revid": "21583", "url": "https://it.wikipedia.org/wiki?curid=1461979", "title": "Duvel", "text": "La Duvel \u00e8 una birra chiara di fermentazione alta trattata dall'industria della birra Duvel Moortgat in Belgio. Rappresenta l'85% della produzione di questa industria, che produce anche la birra \"Maredsous\". \u00c8 una birra in stile Golden Strong Ale, con l'8,5% di alcool (vol). L'etichetta raccomanda di servirla ad una temperatura tra 6 e 10\u00a0\u00b0C (anche se alcuni con le birre di fermentazione alta piuttosto la servono a temperatura di cantina, tra 12 e 14\u00a0\u00b0C). Produce una schiuma particolarmente ricca, e cos\u00ec l'industria della birra ha preparato un bicchiere speciale per metterla in risalto.\nGusto.\nDuvel \u00e8 caratterizzata dal suo aroma al gusto di frutta e secco che ricorda la pera william. Quest'aroma si spiega con l'uso di luppoli di qualit\u00e0 superiore. Il suo gusto d'alcool secco e morbido ne fa una birra facile da bere dove il luppolo \u00e8 presente in modo preminente. L'equilibrio tra un aroma fine ed un'amarezza sottile conferisce alla Duvel una posizione unica nella tradizione ricca delle birre belghe.\nProdotti.\nLa birra Duvel \u00e8 prodotta anche in altre versioni:"}
{"id": "1461987", "revid": "123712303", "url": "https://it.wikipedia.org/wiki?curid=1461987", "title": "Walter Molino", "text": "Biografia.\nQuando la famiglia si trasferisce a Milano, il quindicenne Molino si iscrive al Liceo Ginnasio Giovanni Berchet e inizia a pubblicare le prime vignette satiriche sul giornale universitario \"Libro e moschetto\"; notato da Benito Mussolini, viene chiamato per realizzare vignette satiriche sul quotidiano \"Il Popolo d'Italia\", organo del Partito Nazionale Fascista; nel 1935 esordisce sui settimanali \"Il Monello\", \"Intrepido\" e \"Giovinetto\" della Casa Editrice Universo dei fratelli Domenico e Cino Del Duca; dal 1936 collabora al periodico umoristico/satirico \"Bertoldo\" della Casa Editrice Rizzoli, dove diviene anche noto per le figure di donnine particolarmente provocanti, oltre a produrre tavole satiriche fino al 1941.\nAlla fine degli anni trenta si dedica anche al fumetto avventuroso, disegnando nel 1939 \"Virus, il mago della foresta morta\" su testi di Federico Pedrocchi, un fumetto di fantascienza pubblicato a puntate su \"L'Audace\" della Mondadori; successivamente crea graficamente \"Capitan l'Audace\", sempre scritto da Pedrocchi, \"Maschera Bianca\", \"La compagnia dei sette\" e prosegue il \"Kit Carson\" di Rino Albertarelli pubblicato su \"Topolino\", mentre su \"Paperino\" pubblica \"Luciano Serra pilota\" e \"Zorro della metropoli\" su soggetto di Cesare Zavattini, oltre a \"La compagnia dei sette\" su \"Almanacco di Topolino 1938\" e una nuova storia con il personaggio di Virus, \"il Polo V\", pubblicata su \"Topolino\".\nContemporaneamente collabora al periodico \"Argentovivo!\" dell'editore Enrico De Seta, disegnando vari fumetti e anche a \"Marc'Aurelio\", altro giornale satirico e, dal 1941, s'alterna con il pittore Achille Beltrame nella realizzazione delle copertine della \"Domenica del Corriere\", per poi divenirne l'unico realizzatore per quasi trent'anni. In questo periodo collabora anche con il \"Corriere dei piccoli\", per il quale realizza storie umoristiche col personaggio di Pin Focoso e, nel 1942, lavora come illustratore de \"Il romanzo mensile\". Nel 1945 lavora anche per Candido, diretto da Giovannino Guareschi, e per il settimanale \"Dinamite\", diretto da Luciano Pedrocchi. Nel 1946 ricomincia a collaborare con gli editori Del Duca per la testata \"Grand Hotel\", della quale idea anche il logo, oltre a disegnare fumetti incentrati su attori celebri del cinema, talvolta firmandosi J.W. Symes.\nFra le sue tavole pi\u00f9 celebri, quella sulla nascita della televisione (1954), la morte del campione ciclista Fausto Coppi (1960), i russi nello spazio (1965).\nNel 1952 completa la collana di 101 tavole (tempera su cartoncino) iniziata da Gino Boccasile de \"Il Decamerone\", il capolavoro di Boccaccio, che fu pubblicato dalle Edizioni d'Arte \"A la chance du bibliophile\" di Milano nel 1955, insieme a Sante Albertarelli, Giulio Bertoletti, Giorgio De Gaspari.\nCollabora inoltre dal 1946 al 1949 con il settimanale \"Salgari\", realizzando trasposizioni a fumetti di alcuni romanzi.\nDiviene particolarmente famosa fra gli anni sessanta e settanta una rubrica, \"Cos\u00ec li vede WM\", pubblicata su l\"'Intrepido\" e su \"Il Monello\", nella quale propone caricature di personaggi noti; un volume antologico di questi lavori, \"60 caricature dal video\", venne poi premiato al Salone dell'Umorismo di Bordighera nel 1967.\nDagli anni sessanta si dedica prevalentemente alla pittura.\nVasta l'attivit\u00e0 di Molino come pittore, quotato in tutta Europa. Tra i suoi quadri pi\u00f9 noti, \"Pulcinella, Arlecchino e Colombella\", incisione su cera del 1986. Nel 1995 la galleria milanese Agrifoglio ne espone le opere nella mostra \"Walter Molino tra cronaca e arte\", curata da Isabella Montuoro, Robi Ronza e con catalogo allestito con la supervisione di Graziano Origa.\nNel 2004 Lo Scarabeo di Torino edita \"Quando la tv era in bianco e nero\", libro con caricature. \nL'artista sposa nel 1940 Nerina Morra, con la quale ha due figli, Marina (caricaturista) e Pippo (musicista-compositore). \nIndro Montanelli disse: \u00abWalter Molino ha un talento scandaloso nel riconoscere, e quindi nel tradurre in segno nella carta, le caratteristiche del volto che fanno la personalit\u00e0 di ciascuno\u00bb; Giovanni Mosca: \u00abWalter \u00e8 per me legato al ricordo del \"Bertoldo\", il settimanale dei giovani non rassegnati al conformismo\u00bb; Marcello Marchesi: \u00abMolino trasforma la realt\u00e0 in poesia, rispettandola\u00bb; Oreste Del Buono: \u00abQuadri di fatti e misfatti, di povera gente o somme autorit\u00e0, colte in momenti significativi, senza adulazione, ma senza neppure denigrazione, con affettuosa comprensione e leale piet\u00e0\u00bb.\nMuore nel 1997 e viene seppellito nel cimitero di Lambrate, nella tomba familiare."}
{"id": "1461988", "revid": "1442080", "url": "https://it.wikipedia.org/wiki?curid=1461988", "title": "Max Novaresi", "text": "Carriera.\nRadio.\nFin da giovane comincia ad apparire sulle reti televisive genovesi. Nel 1988, collabora con Radio Antenna Blu di Genova, coprendo la fascia autunnale estiva del pomeriggio. Prosegue con RadioCity e poi si dedica alla televisione. Dopo un periodo di pausa, reinventa la fascia del mattino di Radio Babboleo, la radio pi\u00f9 ascoltata in Liguria, scrivendo e conducendo lo show del mattino e l'appuntamento domenicale con Radio Pirata.\nTelevisione.\nNel 1990 collabora con Antonio Ricci a \"Striscia la notizia\" e \"Paperissima\" e dal 2002 diviene consulente della casa produttrice Magnolia.\nNel 1994 \u00e8 autore di programmi delle reti Mediaset, come per esempio: \"Stranamore\", \"Scherzi a parte\" e \"La sai l'ultima?\"; inoltre partecipa a vari progetti di Italia 1 come: \"Matricole\" con Simona Ventura, Fiorello ed Amadeus, \"Meteore\" sempre con Amadeus Gene Gnocchi e Alessia Merz, \"Il brutto anatroccolo\" con Marco Balestri e Amanda Lear.\nPer la RAI \u00e8 stato autore dei programmi \"Quelli che il calcio\", con Simona Ventura e Gene Gnocchi, e \"Le tre scimmiette\" sempre con Simona Ventura e altri. Inoltre \u00e8 stato autore e conduttore nel day time della terza edizione di \"Music Farm\" e collaboratore del quiz di Italia 1, \"Il mercante in fiera\". Nella stagione televisiva in corso compare nella trasmissione \"Quelli che il calcio\" in veste di conduttore di collegamenti esterni. \nNel settembre 2005, approda a R101 che gli affida un'ora al pomeriggio dalle 4 alle 5, poi diventate due ore dalle 15 alle 17 con il programma Mitico.\nDal 2009 \u00e8 autore del programma \"Affari tuoi\", in cui in seguito avr\u00e0 anche il ruolo di \"dottore\". Nel 2011 conduce alcuni spazi legati a \"X Factor\" su Sky Uno e dal 2012 anche su Cielo. Nel 2015 entra a far parte del gruppo autoriale del serale della quattordicesima edizione di Amici di Maria De Filippi su Canale 5.\nDal 17 gennaio 2018 \u00e8 ospite fisso di \"90 Special\" su Italia 1, programma condotto da Nicola Savino che ricorda gli anni '90."}
{"id": "1461990", "revid": "767487", "url": "https://it.wikipedia.org/wiki?curid=1461990", "title": "Perseo l'invincibile", "text": "Perseo l'invincibile \u00e8 un film del 1963 diretto dal regista Alberto De Martino.\nTrama.\nLa citt\u00e0 di Argo \u00e8 stata presa con un colpo di Stato, ordito dal tiranno Acrisio. Il giovane Perseo \u00e8 il legittimo re al trono, ma non ne \u00e8 ancora consapevole e nel frattempo si gode la vita da pastorello innamorandosi di Andromeda.Ma Acrisio rapisce la fanciulla e Perseo corre in citt\u00e0 dove scopre le sue origini dal padre Cefeo, cacciato appunto dall'usurpatore, e dalla madre.Acrisio viene a sapere che Perseo \u00e8 in citt\u00e0 e cos\u00ec gli propone di andare ad uccidere la gorgone Medusa; l'eroe ci riesce grazie ad uno specchio e a una spada e ritorna per ricevere in premio il trono, ma Acrisio non ci sta. Scoppia cos\u00ec un violento scontro dove il tiranno morir\u00e0."}
{"id": "1461992", "revid": "30300", "url": "https://it.wikipedia.org/wiki?curid=1461992", "title": "Massimiliano Novaresi", "text": ""}
{"id": "1461993", "revid": "45927", "url": "https://it.wikipedia.org/wiki?curid=1461993", "title": "/pf/", "text": ""}
{"id": "1461995", "revid": "45927", "url": "https://it.wikipedia.org/wiki?curid=1461995", "title": "/\u028b/", "text": ""}
{"id": "1461997", "revid": "767487", "url": "https://it.wikipedia.org/wiki?curid=1461997", "title": "Mighty Zulu Kings", "text": "Mighty Zulu Kings \u00e8 la \"crew\" di \"break dance\" nata nel 1973 che rappresenta nel mondo la Universal Zulu Nation. I membri originari della crew erano: AHMED HENDERSON, AZIZ JACKSON, SHAKA REED, KUSA STOKES, &amp; ZAMBU LANER. Nel 1981,poich\u00e9 i membri originali della MZK avevano smesso di ballare, la rappresentanza della Zulu Nation pass\u00f2 nelle mani della Rock Steady Crew. Solo nel 2000, Afrika Bambaataa, nomin\u00f2 Alien Ness presidente dei MZK con il compito di far risorgere il nome della crew."}
{"id": "1461998", "revid": "45927", "url": "https://it.wikipedia.org/wiki?curid=1461998", "title": "/v/", "text": ""}
{"id": "1461999", "revid": "834", "url": "https://it.wikipedia.org/wiki?curid=1461999", "title": "/f/", "text": ""}
{"id": "1462002", "revid": "666668", "url": "https://it.wikipedia.org/wiki?curid=1462002", "title": "Campionato olandese di calcio a 5", "text": "La Topdivisie \u00e8 la massima competizione olandese di calcio a 5 organizzata dalla KNVB.\nSi svolge dalla stagione 1968/1969 ed \u00e8 in assoluto tra i pi\u00f9 antichi campionati nazionali non solo d'Europa ma a livello mondiale, essendo partito nello stesso anno della Ta\u00e7a Brasil de Futsal ma avendo avuto cadenza annuale sin dalla prima edizione. La competizione regolamenta il calcio a 5 diffusosi nei Paesi Bassi durante gli anni 1960 proveniente dal sudamerica, e da anni si disputa con la formula del girone unico all'italiana ad esclusione delle stagioni 2006/2007 e 2007/2008 quando fu diviso in due gironi con playoff finali.\nIl Campionato olandese rimane una tra le pi\u00f9 vivaci d'Europa, non avendo formazioni in grado di monopolizzarla sin dalla sua prima edizione, nessuna squadra \u00e8 riuscita ad imporsi per pi\u00f9 di due anni a fila. Nelle ultime edizioni ha comunque trovato grandi soddisfazioni il FCK De Hommel giunto a tre vittorie in sette anni. Nella stagione 2008/2009 invece, il campionato olandese si \u00e8 segnalato per l'incredibile vicenda dei campioni uscenti del Blok Carillon Boys, in testa al campionato e costretti a ritirarsi per la perdita del loro sponsor principale a seguito della crisi economica iniziata tra il 2008 e il 2009."}
{"id": "1462014", "revid": "1610933", "url": "https://it.wikipedia.org/wiki?curid=1462014", "title": "Oca facciabianca", "text": ""}
{"id": "1462015", "revid": "248219", "url": "https://it.wikipedia.org/wiki?curid=1462015", "title": "Okenia quadricornis", "text": ""}
{"id": "1462017", "revid": "767487", "url": "https://it.wikipedia.org/wiki?curid=1462017", "title": "Aurora. Pensieri sui pregiudizi morali", "text": "Aurora. Pensieri sui pregiudizi morali (\"Morgenr\u00f6te. Gedanken \u00fcber die moralischen Vorurteile\") \u00e8 un'opera di Friedrich Nietzsche, scritta tra il 1879 e il 1881 e si compone in totale di 575 aforismi, divisi in 5 libri.\nNietzsche propone una sintesi dell'opera in una prefazione datata 1886.\nIl libro costituisce un progresso rispetto al precedente (\"Umano, troppo umano\"), perch\u00e9 Nietzsche qui definisce, con maggiore coerenza e dettagli, un gran numero di tesi (amoralit\u00e0 dell'esistenza, psicologia delle credenze morali, errore della causalit\u00e0 morale, soppressione dell'idea di punizione, necessit\u00e0 di rivalutare le nostre azioni e i nostri sentimenti, ecc.) che costituiranno i temi delle sue opere seguenti: \"Al di l\u00e0 del bene e del male\", \"Genealogia della morale\".\nLibro primo.\nHenri Albert (1868 - 1921), germanista francese e traduttore delle opere di Nietzsche, ha proposto nella sua traduzione dell'Aurora questa classificazione degli aforismi:\nMa \u00e8 possibile anche vedere in questo primo libro un'esposizione collegata a una certa progressione storica per cui:\nTuttavia questo schema interpretativo non deve far dimenticare che per Nietzsche tutte le epoche pi\u00f9 o meno si sovrappongono: per esempio la moralit\u00e0 dei costumi la si ritrova anche nello sviluppo della ragione. Per questo motivo un'epoca per lui, pi\u00f9 che un tempo storico preciso, \u00e8 una certa caratteristica di una data cultura.\nLa \"moralit\u00e0 dei costumi\".\nL'inizio della prima parte dell'opera \u00e8 dedicato a uno studio di quello che Nietzsche chiama \"moralit\u00e0 dei costumi\" (nozione introdotta al \u00a7 9), che si pu\u00f2 intendere come l'insieme dei costumi che una comunit\u00e0 impone ai suoi membri e che \u00e8 strettamente equivalente a ci\u00f2 che si chiama moralit\u00e0:\nLa moralit\u00e0 dei costumi si contrappone in questo modo al comportamento individuale attraverso delle costrizioni, spesso brutali e crudeli, che non possono essere messe in atto che facendo leva sulle superstizioni precedentemente ricevute; l'individuo deve per esempio simulare la follia o provocarla e presentarsi come il servitore di una potenza divina:\nInfatti nei tempi antichi si considerava la follia come \"maschera del divino\", qualcosa che incuteva timore, come una tragica calamit\u00e0 naturale. La follia era dunque voluta e ricercata dagli innovatori, come segno del dio che si stesse procedendo per la retta via, come mezzo di auto convincimento. Era pertanto caratteristica degli spiriti liberi, di coloro che portavano cambiamenti di ordine etico all'interno di una comunit\u00e0.\nIl cristianesimo.\nL'altro gruppo di aforismi del primo libro \u00e8 dedicato allo studio del Cristianesimo che per certi aspetti si oppone alla moralit\u00e0 dei costumi, valorizzando l'individuo in un modo del tutto nuovo tale da ritrovarsi nelle fondamenta del pensiero moderno.\nLa nascita della teologia cristiana infatti, secondo Nietzsche, si pu\u00f2 far risalire a San Paolo, ebreo dal carattere passionale, che odiava la prescrittivit\u00e0 formale della Legge mosaica, spezzata da Cristo che voleva liberare l'uomo dalla oppressione della morale additandogli un \u00abpi\u00f9 breve cammino verso la perfezione\u00bb\nLo stesso cristianesimo per\u00f2 ripropone alcune pratiche religiose crudeli e nocive, secondo Nietzsche, per la salute mentale e fisica degli individui: per cui quella colpa, che nella moralit\u00e0 dei costumi era collettiva, ora s'interiorizza e provoca nuove torture mentali.\nIl brahmanesimo, al contrario del cristianesimo, proprio di tutti quelli che sono ancora schiavi di s\u00e9 stessi, \u00e8 riuscito a indicare la strada per l'autoliberazione individuale.\nProblemi posti dalla questione dell'origine della moralit\u00e0.\n\u00c8 possibile sintetizzare la problematica dell'origine della morale nel pensiero di Nietzsche attraverso la teoria che la conoscenza che noi abbiamo della finalit\u00e0 di una cosa non \u00e8 la conoscenza della causa per cui quella cosa esiste.\nLa finalit\u00e0 in questo caso \u00e8 l'esigenza dell'ordine (essenzialmente derivato dalla morale e da errori psicologici) che noi mettiamo nelle cose: ne consegue che la ricerca storica \u00e8 di necessit\u00e0 a-morale poich\u00e9 non va alla ricerca della finalit\u00e0 degli eventi ma si limita a descriverli.\nCos\u00ec nel caso della moralit\u00e0 dei costumi Nietzsche pu\u00f2 dedurne che quest'ultima comporta due aspetti che bisogna distinguere bene: la moralit\u00e0 dei costumi come complesso dei rituali e la moralit\u00e0 dei costumi come interpretazione che tende a razionalizzare pi\u00f9 o meno l'esistenza attribuendole una finalit\u00e0.\nOrigini e sviluppo della vita contemplativa.\nNella seconda serie degli aforismi viene esaminato l'argomento della vita contemplativa (vale a dire lo sviluppo del pensiero).\nPer Nietzsche il problema non \u00e8 quello di definire la vita condotta secondo il pensiero, attraverso gli scopi che gli uomini contemplativi gli hanno attribuito, ma di cercare se si pu\u00f2 spiegare la nascita di questo genere di vita attraverso un insieme di cause che si rifanno di volta in volta alla psicologia e alla sociologia:\nSecondo libro.\nHenri Albert del secondo libro ha proposto questa classificazione:\nIl secondo libro inizia col riprendere alcuni temi del primo. Tornando sulle sue riflessioni sulla moralit\u00e0 dei costumi il pensiero di Nietzsche riprende i primi aforismi sulla opposizione tra l'universalit\u00e0 dei problemi morali e la felicit\u00e0 individuale, cio\u00e8 il conflitto fra l'autorit\u00e0 dei costumi e la valutazione dei valori originali.\nEgli esamina in particolare come si formano i sentimenti che determinano la morale, come questi sentimenti contrastino lo sviluppo della ragione e impediscano agli individui di ritenersi delle potenze individuali autonome.\nEgli ritiene che la critica della morale non sia sufficiente affinch\u00e9 si abbia un progresso autentico: bisogna rieducare i propri sentimenti, la propria sensibilit\u00e0, per arrivare a una vera autonomia che vada oltre le valutazioni ricevute durante l'infanzia che rendono ogni individuo dipendente dall'immagine che gli altri hanno di lui.\nIn questi aforismi (in particolare il 104 e il 105) si trova la formulazione dell'opposizione tra una morale di schiavi (in riferimento a dei valori ricevuti dall'esterno) e una morale di signori (un'individualit\u00e0 che prende i suoi valori da s\u00e9 stesso, dalla sua natura libera e felice).\nTerzo, quarto, quinto libro (Sintesi).\nI grandi autori del passato che hanno trattato della morale come Kant, che la intendeva originata dal dovere dell'imperativo categorico, o Spencer, che la riferiva alla ricerca dell'utile, o Schopenhauer che l'attribuiva a quelle situazioni in cui l'uomo si trovi a condividere il dolore con altri uomini (la compassione), sono superati dalla visione nietzschiana della morale originata dalla paura della considerazione dell'altro.\nL'uomo teme il giudizio che un altro possa avere su di lui, poich\u00e9 egli stima se stesso in base al giudizio che gli altri hanno su di lui ed allora tende ad essere in accordo, piuttosto che in contrasto con gli altri e ad adeguare il suo comportamento a quello del \"gregge\".\nIl comportamento del singolo, dell'individuo isolato diviene allora sinonimo di immoralit\u00e0:\n\u00c8 nel singolo invece la strada che porta a conoscere se stessi e il mondo: come Eraclito, Nietzsche afferma di avere indagato se stesso dando una visione del mondo che apparentemente \u00e8 presentata in una forma artistica che lo stesso Nietzsche invita a superare e a non farsi ingannare:\nNell'ultima parte dell'opera Nietzsche esamina la morale della societ\u00e0 tedesca che ha la tendenza naturale ad assoggettarsi agli ordini di chi comanda ma nello stesso tempo, quando occorre, i tedeschi sanno dar prova di autonomia e creativit\u00e0 personale.\nI tedeschi hanno la potenzialit\u00e0 di realizzare grandi cose anche se Nietzsche dubita che essi le realizzino veramente ma in loro c'\u00e8 una forza compressa che prima o poi dovr\u00e0 espandersi rivelando la loro superiorit\u00e0.\nLa superiorit\u00e0 morale dell'individuo si manifesta nel conoscere pi\u00f9 che nell'agire che \u00e8 nient'altro che \u00abun fuggire se stessi\u00bb e quindi le menti superiori sono come gli uccelli che volano in alto e che sembrano piccoli a quelli che, incapaci di volare, rimangono sulla terra mescolati nel \"gregge\" dei mediocri, invidiosi del sapere dei savi.\nAnche se i grandi saggi poi si arresteranno per stanchezza (\u00abTutti i nostri grandi maestri e precursori hanno finito coll'arrestarsi\u00bb) altri prenderanno il loro posto per volare oltre il mare alla conquista dell'infinito \u00abin quella direzione, laggi\u00f9 dove sono fino ad oggi tramontati tutti i soli dell'umanit\u00e0\u00bb."}
{"id": "1462018", "revid": "228587", "url": "https://it.wikipedia.org/wiki?curid=1462018", "title": "Teonisto, Tabra e Tabrata", "text": "Teonisto (o Tonisto, Teonesto), Tabra e Tabrata (\u2020 attuale Musestre, 30 ottobre 380), sarebbero stati tre martiri cristiani venerati come santi dalla Chiesa cattolica.\nIl martirologio romano riporta solo che il 30 ottobre viene ricordato san Teonisto vescovo e martire, ucciso dagli Ariani. Le agiografie attorno ai tre personaggi sono quindi da considerarsi frutto di tradizioni posteriori, e quindi prive di fondamento storico.\nLeggenda agiografica.\nOriginario dell'isola di Namsis, gi\u00e0 vescovo di Filippi, Teonisto part\u00ec con i discepoli Albano, Urso, Tabra e Tabrata alla volta della Gallia per evangelizzare le genti pagane. Alcuni sostengono che il vescovo si fosse ritrovato a peregrinare per il mondo perch\u00e9 espulso dalla propria diocesi; secondo altri, sarebbe partito da Milano come inviato da sant'Ambrogio. \nFermatisi ad \"Augusta\" (probabilmente Aosta), Urso mor\u00ec martire.\nGiunti a Magonza anche Albano mor\u00ec vittima di un'incursione dei Vandali. Passati presso i Goti, i tre sopravvissuti furono abbandonati su una nave difettosa che, dopo un lungo e tormentato viaggio, li condusse sulle rive della Laguna veneta, presso l'antica Altino. In citt\u00e0 infuriavano gli scontri tra ortodossi e ariani: poco dopo essere sbarcati, i tre morirono martiri per mano degli eretici il 30 ottobre del 380, presso un ponte sul fiume Sile. Un'altra tradizione parla del 22 novembre 425, ma sembra che all'epoca la rivolta ariana ad Altino fosse ormai cessata.\nRealt\u00e0 storica e culto.\nSi tratterebbe in realt\u00e0 di tre martiri nordafricani, le cui reliquie furono portate in Veneto dai vescovi locali dopo l'istituzione del Regno dei Vandali, popolo di confessione ariana (V secolo).\nIncerte anche le vicende attorno ai loro resti. \nDapprima conservati ad Altino, una tradizione filo-veneziana afferma che furono traslati a Torcello dal vescovo Paolo I (635) e deposte nella Cattedrale dal vescovo Deodato (697). \nTuttavia il culto dei martiri \u00e8 provato anche a Treviso sin dal 1082, dove forse era giunta almeno una parte delle reliquie. Certo \u00e8 che i tre santi furono particolarmente venerati tutta la Marca e alcuni li considerano compatroni della diocesi locale assieme a San Liberale. A Treviso esiste una chiesa dedicata a San Teonisto, ora sconsacrata."}
{"id": "1462025", "revid": "167080", "url": "https://it.wikipedia.org/wiki?curid=1462025", "title": "Treppiedi", "text": ""}
{"id": "1462029", "revid": "339392", "url": "https://it.wikipedia.org/wiki?curid=1462029", "title": "San Teonesto", "text": ""}
{"id": "1462040", "revid": "119542680", "url": "https://it.wikipedia.org/wiki?curid=1462040", "title": "Lucio Susmel", "text": "Biografia.\n\u00c8 stato professore emerito di ecologia nell'Universit\u00e0 di Padova, dove ha tenuto l'insegnamento della disciplina dal 1971 al 1984. Le sue ricerche sulla struttura e sulla funzionalit\u00e0 degli ecosistemi, cominciate a Firenze nel 1948, sono note in Italia e all'estero e documentate da oltre trecento pubblicazioni.\nHa definito alcune fondamentali leggi che regolano i caratteri e il dinamismo di ecosistemi terrestri dei climi temperati, leggi dalle quali sono stati tratti norme tecniche e modelli di gestione adottati poi in vari paesi europei. Gi\u00e0 preside della Facolt\u00e0 di Agraria dell'Universit\u00e0 di Padova, \u00e8 stato il fondatore del secondo corso italiano di laurea in scienze forestali, istituito a Padova nel 1967, e del corso postuniversitario di cultura in ecologia (1963) che ancora oggi si svolge annualmente nella sede del Centro Studi per l'Ambiente Alpino di San Vito di Cadore, con la partecipazione di docenti europei e extraeuropei.\nHa svolto intensa attivit\u00e0 pubblicistica su quotidiani (Il Corriere della Sera, Il Tempo, Il Gazzettino, ecc.) e su periodici tecnico-scientifici.\nRiconoscimenti.\n\u00c8 stato insignito di numerose onorificenze, tra cui, nel 1972, la medaglia d'oro per i benemeriti della scuola, della cultura e dell'arte del Ministero della Pubblica Istruzione .\nNel 1990 gli \u00e8 stato assegnato il \"Grifo d'Oro\"."}
{"id": "1462042", "revid": "1543377", "url": "https://it.wikipedia.org/wiki?curid=1462042", "title": "47 Ursae Majoris", "text": "47 Ursae Majoris (47 UMa), o Chalawan, \u00e8 una stella nana gialla simile al Sole che si trova nella costellazione dell'Orsa Maggiore a una distanza approssimativa di 46 anni luce e dotata di tre pianeti extrasolari in orbita attorno a lei.\n47 Ursae Majoris \u00e8 tra le prime 100 stelle candidate del progetto Terrestrial Planet Finder della NASA, che in futuro si occuper\u00e0 della ricerca di pianeti terrestri.\nDistanza e visibilit\u00e0.\n47 Ursae Majoris \u00e8 abbastanza vicina al nostro sistema solare, secondo le misurazioni astrometriche del satellite Hipparcos, la stella ha una parallasse di 71,04 milliarcosecondi, che corrisponde a una distanza di 14,1 parsec. Ha magnitudine apparente di 5,30, in buone condizioni \u00e8 visibile a occhio nudo.\nCaratteristiche.\n47 UMa ha una massa simile al nostro sole. \u00c8 leggermente pi\u00f9 ricca in metalli, avendo circa il 110% dell'abbondanza solare di Ferro. Dato il tipo spettrale G1V, \u00e8 anche leggermente pi\u00f9 calda del Sole, attorno ai 5855 K. 47 Usarsae Majoris ha magnitudine assoluta di 4,29, quindi ha una luminosit\u00e0 visuale del 60% pi\u00f9 grande del Sole.\nCome il nostro sole, \u00e8 una stella della sequenza principale che nel nucleo converte idrogeno in elio tramite la fusione nucleare. In base all'attivit\u00e0 cromosferica, la stella potrebbe avere circa 6 miliardi di anni, anche se modelli evolutivi suggeriscono un'et\u00e0 di 8,7 miliardi di anni.\nSistema planetario.\nNel 1996 Geoffrey Marcy e R. Paul Butler hanno annunciato la scoperta di un pianeta extrasolare attorno alla stella. La scoperta \u00e8 stata possibile osservando i cambiamenti nella velocit\u00e0 radiale della stella causati dalla presenza del pianeta. Il pianeta, designato 47 Ursae Majoris b, \u00e8 stato il primo pianeta extrasolare con un periodo orbitale lungo ad essere scoperto. A differenza degli altri pianeti con quel periodo orbitale, 47 Ursae Majoris b ha un'eccentricit\u00e0 orbitale bassa. Ha una massa di almeno 2,63 volte quella di Giove e impiega 1089 giorni per completare un'orbita attorno alla propria stella. Se si trovasse nel sistema solare si troverebbe tra l'orbita di Marte e Giove.\nNel 2001, delle misurazioni astrometriche preliminari effettuate dal satellite Hipparcos, suggerirebbero che l'orbita del pianeta sia inclinata di 63,1\u00b0 rispetto alla nostra linea visiva, questo implicherebbe una massa pi\u00f9 grande, 2,9 volte quella di Giove. Tuttavia indagini successive dei dati suggeriscono che le misurazioni di Hipparcos non sono sufficientemente precise per caratterizzare le orbite di compagni non stellari, quindi la vera inclinazione dell'orbita, e di conseguenza la vera massa, sono attualmente sconosciute.\nLa scoperta di un secondo pianeta, 47 Ursae Majoris c, \u00e8 stata annunciata nel 2002 da Debra Fischer, Geoffrey Marcy e R. Paul Butler. Anche in questo caso si \u00e8 usato il metodo della velocit\u00e0 radiale. Secondo quanto riportato dagli scopritori, il pianeta avrebbe un periodo di rivoluzione di 2594 giorni. Tuttavia misurazioni successive non sono riuscite a confermare la presenza del pianeta e analisi su dati che coprono un periodo pi\u00f9 lungo, pari a 6900 giorni, suggeriscono che, sebbene la presenza di un secondo pianeta sia probabile, periodi orbitali prossimi ai 2500 giorni hanno un'alta probabilit\u00e0 di rivelarsi \"falsi positivi, e che il modello che meglio si adatta alle osservazioni consiste in un pianeta con periodo di 7586 giorni a una distanza di 7,73 UA dalla stella. Per queste ragioni, i parametri del secondo pianeta sono tuttora molto incerti.\nNel 2010 \u00e8 stata annunciata la scoperta di un terzo pianeta, 47 Ursa Majoris d. Scoperto sempre con il metodo della velocit\u00e0 radiale, orbita in un periodo di 38,33 anni ad una distanza media di 11,6 UA, mentre la sua massa minima \u00e8 1,64 volte la massa gioviana.\nLe simulazioni sul sistema di 47 Ursae Majoris suggeriscono che la parte pi\u00f9 interna della zona abitabile potrebbe ospitare un pianeta terrestre in orbita stabile. Invece, nelle regioni esterne della zona abitabile, un eventuale pianeta verrebbe distrutto dall'influenza gravitazionale di 47 Ursae Majoris b. Inoltre la presenza di un pianeta gigante entro le 2,5 UA dalla stella avrebbe disturbato la formazione di pianeti nella parte interna della zona abitabile. Per tali ragioni, eventuali pianeti di tipo terrestre nella zona abitabile di 47 UMa sarebbero piccoli e aridi.\nProspetto del sistema"}
{"id": "1462043", "revid": "1243", "url": "https://it.wikipedia.org/wiki?curid=1462043", "title": "Ferrovia Asti-Castagnole delle Lanze-Bra-Cavallermaggiore", "text": "Per ferrovia Asti-Castagnole delle Lanze-Bra-Cavallermaggiore s'intende una direttrice ferroviaria Trenitalia che impiega le seguenti linee ferroviarie storiche:"}
{"id": "1462047", "revid": "767487", "url": "https://it.wikipedia.org/wiki?curid=1462047", "title": "Liam Ridgewell", "text": "Controversie.\nIl 2 dicembre 2012 \u00e8 stata resa pubblica una sua foto (scattata mesi prima) di lui nel bagno di casa sua a pulirsi il sedere con delle banconote, e sul pavimento erano sparse circa 1.000 sterline. Per questo suo comportamento il WBA (squadra in cui militava all'epoca) si \u00e8 dissociato pubblicamente."}
{"id": "1462048", "revid": "729019", "url": "https://it.wikipedia.org/wiki?curid=1462048", "title": "Forza di Debye", "text": "Le Forze di Debye sono forze intermolecolari risultanti dall'interazione di un dipolo permanente ed un dipolo indotto. Le forze di Debye fanno parte delle forze di van der Waals ed esprimono l'effetto d'induzione.\nDipolo indotto.\nTutti gli atomi e molecole sono polarizzabili. Certi tipi di polarizzabilit\u00e0 risultano dalla deformazione della nuvola elettronica in presenza di un campo elettrico. Il campo elettrico pu\u00f2 essere esterno o generato da una molecola polare. Il dipolo indotto viene allora definito come:\ndove formula_2 \u00e8 la polarizzabilit\u00e0 della molecola.\nInterazione dipolo permanente-dipolo indotto.\nMolecola polare vs molecola apolare.\nIl potenziale d'interazione dipende dal momento dipolare della molecola polare (1).\nMolecola polare vs molecola polare.\nIn questo caso una molecola determina un dipolo indotto sull'altra molecola e viceversa.\nIl potenziale \u00e8 definito come:"}
{"id": "1462053", "revid": "2033069", "url": "https://it.wikipedia.org/wiki?curid=1462053", "title": "Sentinel (serie televisiva)", "text": "Sentinel (\"The Sentinel\") \u00e8 una serie televisiva canadese prodotta dal 1996 al 1999. Originariamente era trasmessa dal canale UPN. In Italia \u00e8 stata interamente trasmessa in chiaro in prima TV esclusiva dal canale Rai 2 a partire dal 1998.\nTrama.\nIl telefilm \u00e8 ambientato nell'immaginaria citt\u00e0 di Cascade, nel nordovest degli Stati Uniti e per la precisione nello Stato di Washington.\nJim Ellison \u00e8 un detective della polizia che ha passato 18 mesi nella giungla peruviana, a contatto con gli Indios, mentre l'unit\u00e0 dei Rangers di cui faceva parte veniva massacrata. Qui sviluppa i suoi sensi, e riesce a sentire o vedere cose che gli altri esseri umani non riescono a percepire (in realt\u00e0 aveva questi poteri gi\u00e0 da bambino, come si vede in un episodio della seconda stagione).\nNelle sue indagini \u00e8 aiutato da Blair Sandburg, un dottorando di antropologia, che lo aiuta a controllare le sue abilit\u00e0. Jim si trova poi nella squadra di Simon Banks, un ispettore di polizia, che insieme a Sandburg \u00e8 l'unico a conoscere le sue capacit\u00e0 sensoriali.\nLocation.\nSebbene per tutta la durata della serie i personaggi dicano di trovarsi nell'immaginaria citt\u00e0 di Cascade, tutte le riprese sono state effettuate nella citt\u00e0 di Vancouver (Canada) e nelle aree adiacenti alla citt\u00e0.\nCancellazione anticipata.\nLa serie \u00e8 stata cancellata dalla UPN, dopo sole tre stagioni, per un consistente calo di ascolti, finendo con un \"cliffhanger\" non risolto. Da parte dei fan, era stata fatta una pressante richiesta, affinch\u00e9 avesse potuto continuare, almeno per un'altra mezza stagione e affinch\u00e9 avesse potuto concludersi in una maniera pi\u00f9 adeguata. La quarta stagione \u00e8 stata cos\u00ec messa in onda e girata, per dare un finale ottimale alla serie TV."}
{"id": "1462054", "revid": "63945", "url": "https://it.wikipedia.org/wiki?curid=1462054", "title": "Siviglie Wear Teramo", "text": ""}
{"id": "1462055", "revid": "62004", "url": "https://it.wikipedia.org/wiki?curid=1462055", "title": "Nazionale argentina di pallacanestro", "text": ""}
{"id": "1462057", "revid": "1573940", "url": "https://it.wikipedia.org/wiki?curid=1462057", "title": "Xiahou Dun", "text": "Era un ufficiale Wei e parente di C\u00e1o C\u0101o. Si dice che abbia perso un occhio ferito da una freccia in uno scontro con L\u00fc Bu e, poich\u00e9 l'occhio gli apparteneva, pare l'abbia strappato dalla freccia e l'abbia mangiato. Comandava grandi truppe e combatteva come braccio destro di Cao Cao.\nLe \"Cronache dei Tre Regni\" descrivono Xiahou Dun come un uomo modesto e generoso. Costrinse il suo educatore a seguirlo in battaglia in modo da continuare la sua formazione anche nel bel mezzo della battaglia.\nBiografia.\nNato nella contea di Qiao (\u8b59, l'attuale Bozhou) all'et\u00e0 di quattordici anni uccise un uomo che aveva insultato il suo maestro. Da allora la sua fiera personalit\u00e0 divenne celebre in tutta la regione. Nel 190 Xiahou si un\u00ec a Cao Cao nella sua campagna contro il tirannico signore della guerra Dong Zhuo. Xiaohou fu uno stretto alleato di C\u00e1o C\u0101o fin dalle prime battaglie contro Dong Zhuo e in particolare nella battaglia di Yanzhou, la cui vittoria gli valse la nomina a vice-comandante.\nTuttavia, egli sub\u00ec una grave umiliazione nel 194, durante la campagna di C\u00e1o C\u0101o contro Tao Qian; allora, Xiahou era a capo della guarnigione della citt\u00e0 di Puyang, non molto lontano dal fronte. Improvvisamente, Zhang Miao e Chen Gong si ribellarono e presero il controllo di gran parte del moderno Shandong. Immediatamente, Xiahou Dun assunse il comando di una forza di cavalleria e si diresse a Juancheng, dove risiedeva la famiglia di C\u00e1o C\u0101o. A questo punto, L\u00fc Bu, alleatosi ai ribelli, attacc\u00f2 e conquist\u00f2 Puyang, lasciata senza comandante. Subito dopo, egli invi\u00f2 dei messaggeri a Xiahou Dun per chiedergli la resa; i messaggeri si rivelarono guerrieri armati che presero il condottiero in ostaggio all'interno della sua stessa tenda. La fermezza del suo subordinato Han Hao gli salv\u00f2 la vita: egli si rifiut\u00f2 di arrendersi e, preso il comando delle truppe, assalt\u00f2 la tenda, liberando Xiahou e uccidendo i \"messaggeri\".\nAppena appreso della rivolta, C\u00e1o C\u0101o si riun\u00ec a Xiahou ed i due riconquistarono Puyang, costringendo L\u00fc Bu a ritirarsi sotto la protezione di Liu Bei nello Xiapi.\nPoco dopo, per\u00f2, L\u00fc Bu prese il controllo dello Xiapi e torn\u00f2 all'attacco. Nel 198, Gao Shun, generale al servizio di L\u00fc Bu, attacc\u00f2 Xiaopei. C\u00e1o C\u0101o invi\u00f2 Xiahou Dun ad intercettare Gao Shun, sperando in un'alleanza con Liu Bei, che si trovava a Xiaopei. La battaglia fu tuttavia persa e in quest'occasione una freccia lo colp\u00ec nell'occhio sinistro. Secondo la tradizione, Xiahou estrasse la freccia e si mangi\u00f2 il suo stesso bulbo oculare. Dopo la fine della campagna contro L\u00fc Bu, C\u00e1o C\u0101o lo promosse al titolo onorifico di \"Generale Jianwu\" (\u5efa\u6b66\u5c07\u8ecd).\nIn questo breve periodo di relativa pace, Xiahou Dun si impegn\u00f2 ad implementare i programmi agrari gi\u00e0 fissati da C\u00e1o C\u0101o, occupandosi prevalentemente dell'area del presente Hunan. Egli fece costruire una diga sul fiume Taishou e vi fece creare intorno larghe piantagioni di riso. Questo contribu\u00ec all'incremento della produzione di cibo in tutto l'impero.\nNel 202, Xiahou Dun fu inviato a contrastare Liu Bei nella battaglia di Bowang; ad un certo punto, Liu Bei diede fuoco al suo accampamento e fugg\u00ec. Nonostante fosse sconsigliato dai suoi consiglieri militari, Xiahou Dun si lanci\u00f2 all'inseguimento, ma venne sconfitto quando le truppe di Liu Bei gli tesero un'imboscata.\nDopo la morte di C\u00e1o C\u0101o, suo figlio Cao Pi costrinse l'imperatore Xian di Han ad abdicare, divenendo cos\u00ec il primo imperatore del Cao Wei; appena salito al trono, nomin\u00f2 Xiahou Dun generale supremo. Tuttavia, pochi mesi dopo il generale si ammal\u00f2 e mor\u00ec; i pi\u00f9 religiosi videro in ci\u00f2 il fatto che Xiahou volesse seguire il suo signore anche nell'aldil\u00e0."}
{"id": "1462059", "revid": "599013", "url": "https://it.wikipedia.org/wiki?curid=1462059", "title": "Andrija \u017di\u017ei\u0107", "text": "\u00c8 il fratello maggiore di Ante \u017di\u017ei\u0107.\nCarriera.\nClub.\nNella sua carriera professionistica \u017di\u017ei\u0107 ha vestito le casacche dello Spalato, del Cibona Zagabria, del Barcellona e dell'Olympiakos. Dall'estate 2007 rimane ad Atene per indossare per\u00f2 la canotta verde del Panathinaikos fresco campione d'Europa.\nCon il Cibona ha vinto due campionati croati, nel 2003 e nel 2004; inoltre, nella stagione 2002-03, \u00e8 stato il miglior rimbalzista della Lega Adriatica, con una media di 8,2 rimbalzi a gara.\nNel 2008 si trasferisce al Galatasaray, quindi la sua carriera continua tra Saragozza, un primo ritorno a Zagabria sponda Cedevita, un'esperienza in Francia all'ASVEL, una veloce seconda parentesi al Cedevita e il passaggio al Cibona Zagabria. Nel gennaio 2014 firma in Kazakistan per il BK Astana, ma solo un mese pi\u00f9 tardi torna a calcare i parquet di Eurolega con l'ingaggio da parte del Maccabi Tel Aviv. Insieme alla squadra israeliana \u017di\u017ei\u0107 si laurea campione d'Europa 2013-2014 vincendo le Final Four di Milano, pur rimanendo in panchina per tutta la durata della finalissima.\nNell'estate 2014 accetta l'offerta della Fulgor Libertas Forl\u00ec nel campionato di Serie A2 Gold, torneo in cui gioca solo 8 partite per via dei problemi societari del club romagnolo.\nNazionale.\n\u00c8 stato membro della Nazionale croata, pur non avendo preso parte all'EuroBasket 2007. Con la selezione croata giovanile ha vinto la medaglia d'argento all'Europeo Juniores 1998 e la medaglia di bronzo al Mondiale Juniores 1999."}
{"id": "1462060", "revid": "599013", "url": "https://it.wikipedia.org/wiki?curid=1462060", "title": "Xiahou Yuan", "text": "Era a capo di una delle due ali del suo neonato esercito del regno Wei ed era noto per i suoi fulminei attacchi, che gli fecero vincere molte battaglie, tra cui quella vittoriosa contro Ma Chao.\nTuttavia, nella battaglia del monte Dingjun fu sconfitto da un generale del Regno di Shu e ucciso da Huang Zhong."}
{"id": "1462062", "revid": "767487", "url": "https://it.wikipedia.org/wiki?curid=1462062", "title": "Dian Wei", "text": "Guardia del corpo personale di C\u00e1o C\u0101o, Dian Wei era famoso per la sua enorme forza fisica e per la sua grande abilit\u00e0 nel maneggiare due alabarde bipenni che si dice pesassero 40 jin (circa 20 kg) ciascuna.\nDian Wei combatt\u00e9 nella Battaglia di Wancheng, nella quale C\u00e1o C\u0101o venne attaccato e costretto alla fuga da Zhang Xiu; con pochi uomini affront\u00f2 i nemici per consentire la fuga al suo signore ed alla fine venne ucciso.\nDian Wei \u00e8 entrato a far parte della storia e della leggenda cinese: oltre ad essere citato nelle cosiddette \"Cronache dei Tre Regni\", uno scritto coevo considerato la fonte ufficiale della storia del periodo, il suo personaggio \u00e8 uno dei principali del romanzo storico \"Racconto dei Tre Regni\", dello scrittore del XIV secolo Luo Guanzhong, da cui \u00e8 stata tratta la serie televisiva cinese omonima, ed \u00e8 stato rappresentato anche nella serie di videogiochi \"Dynasty Warriors\"."}
{"id": "1462063", "revid": "62004", "url": "https://it.wikipedia.org/wiki?curid=1462063", "title": "Rimbalzo (pallacanestro)", "text": ""}
{"id": "1462064", "revid": "287204", "url": "https://it.wikipedia.org/wiki?curid=1462064", "title": "Andrija Zizic", "text": ""}
{"id": "1462066", "revid": "49022", "url": "https://it.wikipedia.org/wiki?curid=1462066", "title": "Eadbert II del Kent", "text": ""}
{"id": "1462080", "revid": "2014155", "url": "https://it.wikipedia.org/wiki?curid=1462080", "title": "Bianca d'Artois", "text": "Origine.\nSecondo le \"Gesta Philippi Tertii Francorum Regis\", Bianca era la nipote del re di Francia, Luigi IX il Santo e sorella del conte di Artois, Roberto II (\"sorore comitis Attrebatensis Roberti\"), che secondo la \"Genealogia Ducum Brabanti\u00e6 Heredum Franci\u00e6\" era figlia del conte di Artois, Roberto I (figlio del re di Francia Luigi VIII e di Bianca di Castiglia) e Matilde del Brabante (1248-1302), figlia del conte del Brabante, Enrico II e di Maria di Svevia.&lt;br&gt;Suo padre era fratello del re di Francia Luigi IX il Santo).\nBiografia.\nA Melun (Senna e Marna), nel 1269, Bianca, come ci viene confermato dalle \"Gesta Philippi Tertii Francorum Regis\", spos\u00f2 il fratello del re di Navarra (Tebaldo II) e conte di Champagne e di Brie (Tebaldo V), Enrico il Grasso (\"Henricus rex Navarr\u00e6 comesque Campani\u00e6\"), figlio maschio ultimogenito di Tebaldo \"il Saggio\", re di Navarra (Tebaldo I), conte di Champagne (Tebaldo IV) e conte di Brie, e della sua terza moglie Margherita di Borbone-Dampierre (\u20201256), che ancora secondo la cronaca di Alberic de Trois-Fontaines era la figlia secondogenita del signore di Borbone, Arcimbaldo VIII e di Guigone de Forez, figlia di Guido III Conte di Forez e della sua seconda moglie, Adelasia.\nSecondo la \"Cronaca\" di Guglielmo di Nangis, l'anno dopo, nel 1270, suo cognato, Tebaldo II, part\u00ec alla volta della Tunisia, al seguito del suocero, Luigi IX il Santo e, in quello stesso anno, durante il viaggio di ritorno dall'ottava crociata, Tebaldo II, mor\u00ec a Trapani.&lt;br&gt;Dato che il fratello era senza discendenza legittima, suo marito, Enrico gli subentr\u00f2 nei titoli di re di Navarra (Enrico I), conte di Champagne (Enrico III) e di Brie. \nSuo marito, Enrico mor\u00ec, sembra a causa dell'obesit\u00e0, nel 1274, all'et\u00e0 di trent'anni e secondo la \"Cronaca\" di Guglielmo di Nangis, Enrico mor\u00ec nel regno di Navarra (\"Henricus rex Navarr\u00e6 comesque Campani\u00e6 in regno Navarr\u00e6\"), e fu tumulato a Pamplona, e poich\u00e9 il suo primogenito, Tebaldo, era morto alcuni mesi prima, per una caduta nel castello di Estella, lasci\u00f2 il regno ad una bambina di circa un anno, Giovanna, che la madre, Bianca d'Artois, che era cugina prima del re di Francia, Filippo l'Ardito, port\u00f2 con s\u00e9 alla corte di Francia, a Parigi.\nA quel tempo Giovanna era fidanzata con Enrico di Windsor (1267-1274) uno dei figli del re d'Inghilterra Edoardo I (il documento, del settembre 1273, inerente alla promessa di matrimonio \u00e8 riportato nel \"Diccionario de Antig\u00fcedades del Reino de Navarra\"); dopo essere giunta a Parigi, fu, annullato il fidanzamento inglese, anche per la morte di Enrico di Windsor e, nel maggio del 1275, a Orl\u00e9ans, Giovanna fu fidanzata all'erede al trono di Francia, Filippo il Bello.In conseguenza al nuovo fidanzamento, il re di Francia, Filippo III, invi\u00f2 immediatamente in Navarra Eustache de Beaumarchez, per curare gli interessi della piccola cugina, regina di Navarra, e gli eserciti francesi si impadronirono della Navarra, che fu governato da funzionari francesi, anche se nominalmente il regno era retto da Bianca.Le contee di Champagne e di Brie, invece continuarono ad essere governate dalla reggente, la madre di Giovanna, Bianca.\nBianca d'Artois, nel 1276, si spos\u00f2 in seconde nozze col fratello del re d'Inghilterra, Edoardo I, il primo conte di Lancaster, anche lui vedovo da due anni, Edmondo di Woodstock, il figlio secondogenito maschio del re d'Inghilterra e duca d'Aquitania, Enrico III e di Eleonora di Provenza, figlia secondogenita del conte di Provenza e conte di Forcalquier, Raimondo Berengario IV (1198 \u2013 1245), e della moglie, Beatrice di Savoia (1206 \u2013 1266), come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando ne descrive il matrimonio con il re d'Inghilterra, Enrico III e anche dal documento n\u00b0 99 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger. Il matrimonio \u00e8 ricordato, sia nelle cronache di Thomas Wykes (1222-ca. 1293), che fu un canonico regolare, autore di una cronaca del regno d'Inghilterra, dal 1066 al 1289 (\"dominus Edmundus frater domini regis Anglorum\" e \"dominam reginam Naveri\u00e6\"), sia dalle \"Gesta Philippi Tertii Francorum Regis\" (\"sororem ejusdem comitis -comes Attrebati Robertus- relictam regis Navarr\u00e6 Henrici\" e \"Edmundo fratri regis Angli\u00e6 Edoardi\"), mentre il \"Recueil des historiens des croisades. Historiens occidentaux.\" ci ricorda che Bianca ed Edmondo continuarono a governare le due contee, sino a che Giovanna avesse raggiunto la maggiore et\u00e0.\nIl 16 agosto del 1284, la figlia Giovanna, all'et\u00e0 di circa 12 anni, spos\u00f2, nella cattedrale di Parigi, Notre-Dame, Filippo il Bello, come riportano, sia la \"Cronaca\" di Guglielmo di Nangis; l'anno seguente, nel 1285, Giovanna divenne regina di Francia, assieme al marito, che, oltre che Filippo IV di Francia divenne Filippo I di Navarra, per cui i regni di Francia e Navarra rimasero uniti per circa cinquant'anni, mentre le contee di Brie e di Champagne continuarono ad essere governate da Bianca e furono annesse alla Francia nel 1316, alcuni anni dopo la sua morte.\nBianca mor\u00ec a Parigi, il 2 maggio del 1302, a 54 anni di et\u00e0.\nFigli.\nBianca diede ad Enrico due figli:\nBianca diede ad Edmondo tre o quattro figli:"}
{"id": "1462082", "revid": "179980", "url": "https://it.wikipedia.org/wiki?curid=1462082", "title": "Bernardo Daniel Romeo", "text": ""}
{"id": "1462084", "revid": "125964448", "url": "https://it.wikipedia.org/wiki?curid=1462084", "title": "Simone Di Pasquale", "text": "Biografia.\nCarriera.\nLa sua formazione artistica comincia con la danza sportiva, inizia a gareggiare all'et\u00e0 di 10 anni.\nDal 1998, in coppia con la ballerina Natalia Titova, partecipa a numerose competizioni sino al 2008. Nel 2004 la coppia si afferma a livello internazionale raggiungendo il quinto posto al concorso \"World Master\" di Innsbruck, il terzo posto al concorso \"Rising Stars\" di Blackpool e il primo posto al concorso \"Rising Stars UK\".\n\u00c8 noto al pubblico televisivo italiano per la sua partecipazione al programma \"Ballando con le stelle\", di cui ha vinto la prima edizione nel 2005 in coppia con Hoara Borselli. Tra il 2006 ed il 2009 \u00e8 inoltre ospite in diversi programmi televisivi di Rai 1: \"Il treno dei desideri,\" Miss Italia (come giurato e protagonista dello spot istituzionale per la promozione del territorio), Miss Italia nel Mondo (nel ruolo di primo ballerino) e \"Don Matteo\", sesta edizione (nel ruolo di coprotagonista di una puntata della serie).\nPrende inoltre parte a diversi musical in tour per l'Italia: nel 2006-2008 ha interpretato il ruolo del protagonista Tony Manero nel musical \"La febbre del sabato sera\", diretto da Massimo Romeo Piparo, gi\u00e0 produttore di \"Ballando con le stelle; n\"el 2008, nel ruolo di Link Larkin, partecipa al musical \"Hairspray - Grasso \u00e8 Bello!\" per la regia di Massimo Romeo Piparo, rappresentato in diverse localit\u00e0 italiane (Roma, Milano, Firenze, Verona, Bologna, Napoli, Catania).\nNel 2000 apre a Roma una scuola di danza e una societ\u00e0 di organizzazione di eventi.\nNel luglio 2013 presenta la Finale dei campionati europei di tango presso il Capitol Club di Roma, con lo spettacolo \"Galatango\", trasmesso su RAI 1. Nel mese di luglio 2014 partecipa con Milly Carlucci ed altri ballerini della trasmissione \"Ballando con le Stelle\" al tour canadese \"Balla con Milly\". Nel 2020, invece, durante il corso della quindicesima edizione di Ballando con le stelle, partecipa al programma Italia s\u00ec in veste di inviato dietro le quinte del programma per mostrare le fasi preparatorie alla messa in onda della puntata. Si classifica al 2\u00ba posto.\nVita privata.\nSimone Di Pasquale \u00e8 stato fidanzato dal 1998 al 2005 con la ballerina Natalia Titova."}
{"id": "1462085", "revid": "41933", "url": "https://it.wikipedia.org/wiki?curid=1462085", "title": "Santuario di Santu Antine", "text": ""}
{"id": "1462088", "revid": "1762097", "url": "https://it.wikipedia.org/wiki?curid=1462088", "title": "Sutherland", "text": ""}
{"id": "1462095", "revid": "1543377", "url": "https://it.wikipedia.org/wiki?curid=1462095", "title": "Dno", "text": "Dno \u00e8 una cittadina della Russia europea (Oblast' di Pskov), situata sulla ferrovia tra Pskov e Bologoe, 113\u00a0km a est del capoluogo. \u00c8 il capoluogo del distretto omonimo.\nFondata nel 1897 attorno alla stazione ferroviaria omonima, ottenne lo \"status\" di citt\u00e0 nel 1925.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1462096", "revid": "94647", "url": "https://it.wikipedia.org/wiki?curid=1462096", "title": "Verbi ausiliari", "text": ""}
{"id": "1462097", "revid": "1543377", "url": "https://it.wikipedia.org/wiki?curid=1462097", "title": "Thylacinidae", "text": "La famiglia dei Tilacinidi (Thylacinidae ), appartenente all'ordine dei Dasiuromorfi, comprendeva alcuni marsupiali esclusivamente carnivori. Tra tutte le specie che componevano la famiglia, solo una, il tilacino (\"Thylacinus cynocephalus\"), \u00e8 sopravvissuta fino a tempi recenti, sebbene sia ormai estinta gi\u00e0 dal 1936. Tutte le altre specie, diffuse solamente in Australia, vissero in epoca preistorica.\nStoria.\nIl tilacino moderno apparve per la prima volta circa 4 milioni di anni fa. Le specie della famiglia Thylacinidae risalivano ai tempi del Miocene; dagli anni novanta sono stati scoperti almeno 7 fossili nel Queensland. Il tilacino di Dickson (\"Nimbacinus dicksoni\") \u00e8 il pi\u00f9 vecchio di questi fossili e si pensa possa risalire anche a 23 milioni di anni fa. Questo esemplare, inoltre, era di dimensioni pi\u00f9 piccole rispetto ai tilacini moderni. La specie pi\u00f9 grande, il \"Thylacinus potens\", poteva diventare grande come un lupo e fu l'unica a sopravvivere fino al tardo Miocene.\nSpecie.\nFamiglia Thylacinidae \u2020"}
{"id": "1462099", "revid": "37401", "url": "https://it.wikipedia.org/wiki?curid=1462099", "title": "Dno (citt\u00e0)", "text": ""}
{"id": "1462110", "revid": "125918031", "url": "https://it.wikipedia.org/wiki?curid=1462110", "title": "Ren\u00e9e Zellweger", "text": "Giunge alla notoriet\u00e0 per i suoi ruoli in film come \"Jerry Maguire\" (1996), \"La voce dell'amore\" (1998) e \"Betty Love\" (2000), che le \u00e8 valso il Golden Globe per la migliore attrice in un film commedia o musicale. Raggiunge la fama internazionale con il ruolo di Bridget Jones nella commedia \"Il diario di Bridget Jones\" (2001) e di Roxie Hart nel film musicale di successo \"Chicago\" (2002), per i quali ha ricevuto la sua prima e seconda nomination al Premio Oscar per la miglior attrice. Per quest'ultimo si \u00e8 aggiudicata invece il suo secondo Golden Globe, un Critics' Choice Awards e due Screen Actors Guild Awards.\nPer la sua performance nel dramma \"Ritorno a Cold Mountain\" (2003), la Zellweger ha vinto un Golden Globe, uno Screen Actors Guild Award, un Critics Choice Award, un Premio BAFTA e un Premio Oscar nella sezione miglior attrice non protagonista. Ha successivamente ripreso il suo ruolo di Bridget Jones nei sequel \"Che pasticcio, Bridget Jones!\" (2004) e \"Bridget Jones's Baby\" (2016). Dopo alcuni anni di ritiro dalle scene, la Zellweger ha ricevuto il plauso universale della critica per la sua interpretazione di Judy Garland nel film biografico \"Judy\" (2019), per il quale si \u00e8 aggiudicata il Golden Globe per la migliore attrice in un film drammatico, il Critics' Choice Award per la migliore attrice in un film, lo Screen Actors Guild Award per la migliore attrice protagonista cinematografica, il BAFTA alla migliore attrice protagonista e l'Oscar alla miglior attrice.\n\u00c8, inoltre, una delle sette attrici (insieme a Helen Hayes, Ingrid Bergman, Maggie Smith, Meryl Streep, Jessica Lange e Cate Blanchett) ad aver vinto il premio Oscar sia come migliore attrice protagonista sia come migliore attrice non protagonista.\nBiografia.\n\u00c8 figlia di un ingegnere meccanico svizzero, Emil Erich Zellweger, nato ad Au nel Canton San Gallo, originario di una famiglia nobile dell'Appenzello, e di un'infermiera sami, Kjellfrid Irene Andreassen. Diplomatasi nel 1987 alla \"high school\" della sua citt\u00e0 natale, Katy, piccolo sobborgo di Houston (Texas), Ren\u00e9e, appassionata ginnasta, partecipa al club di recitazione. Dopo il diploma si iscrive all'Universit\u00e0 di Austin, dove si laurea in letteratura inglese.\nInizialmente interessata alla carriera giornalistica, il suo approccio con il mondo dello spettacolo non \u00e8 diretto; in effetti, pare abbia frequentato un corso di recitazione unicamente per ampliare il suo curriculum scolastico. Questa esperienza le avrebbe fatto capire tuttavia quanto amasse recitare. Intenzionata a intraprendere la carriera di attrice, dopo la laurea inizia a fare audizioni per spot pubblicitari e piccoli film girati in Texas.\nTra i suoi primi ruoli cinematografici vi \u00e8 quello nell'horror del 1994, \"Non aprite quella porta IV\". Sul set del film per\u00f2 l'attrice viene a sapere di un'audizione per il film \"Love &amp; una 45\" (1994). Ren\u00e9e partecipa ai provini e si aggiudica il ruolo di protagonista. Successivamente interpreta la fidanzata di Tom Cruise in \"Jerry Maguire\" (1996), e offre una prima prova drammatica nel ruolo della giornalista in carriera che si riavvicina a sua madre quando scopre la sua malattia terminale ne \"La voce dell'amore\" (1998), al fianco di Meryl Streep.\nNel 2000 vince il primo Golden Globe per \"Betty Love\". Il successo internazionale arriva nello stesso anno, quando interpreta con grande verve la romantica e impacciata single trentacinquenne protagonista de \"Il diario di Bridget Jones\" di Sharon Maguire, tratto dall'omonimo libro di Helen Fielding, che le varr\u00e0 una nomination all'Oscar, e che nel 2004 sar\u00e0 seguito da \"Che pasticcio, Bridget Jones!\".\nSuccessivamente spazia in molti generi cinematografici, dal musical (\u00e8 una perfetta Roxie Hart nello scoppiettante \"Chicago\" (2002) di Rob Marshall) al dramma (\u00e8 l'attrice a cui viene affidata la figlia di un'artista condannata per omicidio \u2013 interpretata da Michelle Pfeiffer \u2013 in \"White Oleander\" (2002)), preferendo per\u00f2 esibirsi nel genere a lei pi\u00f9 consono, la commedia (interpreta in modo vivace una scrittrice pseudo-femminista corteggiata per scommessa da un giornalista sbruffone (interpretato da Ewan McGregor), in \"Abbasso l'amore\" (2003), ambientato nell'America degli anni sessanta). \u00c8 per un dramma in costume per\u00f2, quale \"Ritorno a Cold Mountain\" (2003), che si aggiudica un premio Oscar come miglior attrice non protagonista.\nNel 2006 Ren\u00e9e Zellweger interpreta la scrittrice e illustratrice Beatrix Potter, famosa per i suoi libri per bambini, nel film \"Miss Potter\" diretto da Chris Noonan, per il quale l'attrice riceve la sua sesta nomination al Golden Globe. Nel 2016 prende parte al terzo capitolo del franchise su Bridget Jones, dal titolo \"Bridget Jones's Baby\", accanto a Colin Firth e Patrick Dempsey. Nello stesso anno \u00e8 protagonista, accanto a Keanu Reeves, del thriller \"Una doppia verit\u00e0\".\nNel 2019 veste i panni di Judy Garland nel biografico \"Judy\", riguardante gli ultimi mesi di vita della cantante Judy Garland. La pellicola fu presentata l'11 settembre al Toronto International Film Festival e venne apprezzata da parte della critica, con un particolare elogio per la performance dell'attrice. Per questa interpretazione vince un secondo Oscar, questa volta come miglior attrice protagonista.\nVita privata.\nIl 9 maggio 2005 ha sposato il cantante Kenny Chesney sull'isola di Saint John, ma il 25 settembre successivo la coppia ha annunciato l'annullamento. Dal 2009 al 2011 ha avuto una relazione con l'attore Bradley Cooper.\nDoppiatrici italiane.\nNelle versioni in italiano dei suoi film, Ren\u00e9e Zellweger \u00e8 stata doppiata da:\nDa doppiatrice \u00e8 sostituita da:"}
{"id": "1462111", "revid": "45927", "url": "https://it.wikipedia.org/wiki?curid=1462111", "title": "/b/", "text": ""}
{"id": "1462112", "revid": "1776051", "url": "https://it.wikipedia.org/wiki?curid=1462112", "title": "Borussia M\u00f6nchengladbach 2000-2001", "text": "La rosa del Borussia M\u00f6nchengladbach nella stagione 2000-2001. Per ogni giocatore sono elencate le presenze e i gol in Zweite Bundesliga."}
{"id": "1462116", "revid": "92723", "url": "https://it.wikipedia.org/wiki?curid=1462116", "title": "Beata Maria Vergine Addolorata a Piazza Buenos Aires (titolo cardinalizio)", "text": ""}
{"id": "1462118", "revid": "599013", "url": "https://it.wikipedia.org/wiki?curid=1462118", "title": "Rub\u00e9n Wolkowyski", "text": "Carriera.\nClub.\nNoto per la sua abilit\u00e0 nel tiro e nel salto, Wolkowyski ha giocato in numerose squadre professionistiche. Attualmente \u00e8 in Italia alla Legea Scafati, dopo aver iniziato la stagione con i polacchi del Prokom. Ha vestito le maglie di Quilmes, Boca Juniors ed Estudiantes de Olavarr\u00eda (in Argentina), Seattle SuperSonics e Boston Celtics (in NBA), CSKA Mosca e Khimky (in Russia), Tau Vitoria (in Spagna) e Olympiakos (in Grecia).\nNazionale.\nPer un lungo periodo Wolkowyski \u00e8 stato membro regolare della Nazionale argentina.\nCon la selezione del suo paese ha partecipato ai Fiba Americas 2001 (oro) e 2003 (argento), ai Mondiali 2002 e 2006. e alle Olimpiadi 1996 e 2004. Ad Atene 2004 l'Argentina, guidata da Emanuel Gin\u00f3bili, Andr\u00e9s Nocioni e Luis Scola, ha vinto l'oro olimpico."}
{"id": "1462120", "revid": "287204", "url": "https://it.wikipedia.org/wiki?curid=1462120", "title": "Ruben Wolkowyski", "text": ""}
{"id": "1462122", "revid": "62004", "url": "https://it.wikipedia.org/wiki?curid=1462122", "title": "Rub\u00e9n Oscar Wolkowyski", "text": ""}
{"id": "1462124", "revid": "62004", "url": "https://it.wikipedia.org/wiki?curid=1462124", "title": "Ruben Oscar Wolkowyski", "text": ""}
{"id": "1462125", "revid": "145002", "url": "https://it.wikipedia.org/wiki?curid=1462125", "title": "Omeprazolo", "text": "L'omeprazolo \u00e8 un principio attivo utilizzato per la terapia di patologie gastriche, quali l'ulcera e la malattia da reflusso gastroesofageo (GERD), oltre che per la prevenzione di possibili lesioni gastriche derivanti dall'assunzione di farmaci FANS. L'omeprazolo \u00e8 il capostipite della classe degli inibitori di pompa protonica (IPP) ed \u00e8 uno dei farmaci pi\u00f9 usati nel trattamento della gastrite. L'omeprazolo \u00e8 commercializzato sotto il nome di diverse specialit\u00e0 registrate: Antra, Omeprazen, Omolin, Nansen, Protec e altri. In commercio, si pu\u00f2 trovare anche come farmaco generico sotto il nome di Omeprazolo.\nChimica.\nTrattandosi di un racemo, esistono due enantiomeri dell'omeprazolo: l'R-enantiomero e l'S-enantiomero (esomeprazolo). \nNonostante alcune differenze a livello di farmacocinetica, tutte le diverse molecole degli IPP non sembrano avere profili di efficacia clinica significativamente diversi tra loro, anche nella terapia sintomatica nei protocolli per l'eradicazione dell\"'Helicobacter Pylori\"; in ambito di sanit\u00e0 pubblica e farmacoeconomia, la scelta tra i diversi IPP dovrebbe quindi tenere conto anche del rapporto costi/benefici, orientandola in direzione delle molecole pi\u00f9 economiche a parit\u00e0 di efficacia.\nControindicazioni.\nAlcuni studi condotti con omeprazolo ed esomeprazolo hanno riportato un'incidenza di eventi cardiovascolari (attacchi cardiaci o morte cardiovascolare) maggiore nei pazienti trattati farmacologicamente per la malattia da reflusso gastroesofageo rispetto a quelli trattati chirurgicamente. L'analisi del profilo di sicurezza in questo ambito non ha stabilito a tutt'oggi una correlazione fra uso prolungato con omeprazolo, e esomeprazolo, e aumento del rischio cardiovascolare.\nPoich\u00e9 gli inibitori di pompa sembrerebbero aumentare il rischio di sviluppare una polmonite acquisita in comunit\u00e0, non si raccomanda la loro somministrazione in pazienti con disturbi respiratori.\nAlcuni inibitori di pompa protonica sembrano aumentare l'incidenza di diarrea da Clostridium difficile; nei pazienti con anamnesi positiva per diarrea associata a tale germe, l'omeprazolo non \u00e8 raccomandato.\nBisogna valutare attentamente la necessit\u00e0 di somministrare un inibitore di pompa protonica durante la terapia antiaggregante con clopidogrel. Alcuni studi hanno infatti evidenziato una riduzione degli effetti terapeutici del clopidogrel quando somministrato in associazione con gli inibitori di pompa protonica (probabile inibizione farmacometabolica del clopidogrel mediata dal CYP2C19). La sostituzione di omeprazolo con gli antagonisti degli H2-recettori (ranitidina, famotidina, nizatidina) non normalizza l'efficacia di clopidogrel e comporta anch'essa un aumento del rischio di eventi cardiovascolari. Nei pazienti che richiedono necessariamente un IPP, il pantoprazolo \u00e8 quello con l'effetto inibitorio sul CYP2C19 pi\u00f9 debole.\nUno studio condotto su larga scala e pubblicato nel 2016 ha dimostrato come l'assunzione prolungata di inibitori di pompa protonica negli anziani aumenti il rischio di sviluppare segni progressivi della demenza.\nL\u2019assunzione prolungata di inibitori della pompa protonica (IPP) pu\u00f2 essere associato a un'alterazione del livello di cromogranina A (CgA) che in sede di analisi viene utilizzata come marcatore dei tumori neuroendocrini. I livelli di cromogranina A ritornano normali dopo 14 giorni dall\u00b4interruzione del trattamento con farmaci IPP."}
{"id": "1462127", "revid": "547992", "url": "https://it.wikipedia.org/wiki?curid=1462127", "title": "Duccio Tessari", "text": "Biografia.\nInizi\u00f2 la carriera negli anni cinquanta come aiuto regista in diversi film del filone peplum. Pi\u00f9 tardi pass\u00f2 al genere western: \u00e8 infatti lui il co-sceneggiatore del film \"Per un pugno di dollari\", diretto dall'amico Sergio Leone. Assieme a Leone e a Sergio Corbucci \u00e8 dunque considerato uno dei padri del western all'italiana.\nNel 1965 diede il via alla popolare serie di \"Ringo\", lanciando l'attore Giuliano Gemma. \nNegli anni ottanta lasci\u00f2 il cinema per la televisione sceneggiando alcune serie e il documentario \"Arrivano i vostri\", dedicato al genere spaghetti-western. Diresse un paio di film in vecchiaia. Non fece in tempo a partecipare alla successiva riscoperta dello spaghetti-western e che probabilmente lo avrebbe visto fra i protagonisti, tuttavia nel 1986 venne intervistato per il libro \"C'era una volta il western italiano\" (di Lorenzo De Luca, IBN 1987), che di tale riscoperta fu pioniere.\nMor\u00ec a Roma, a causa di un tumore. Era marito dell'attrice Lorella De Luca e padre di Fiorenza Tessari e nonno di Fiore Manni, entrambe attrici."}
{"id": "1462134", "revid": "1452073", "url": "https://it.wikipedia.org/wiki?curid=1462134", "title": "Allen", "text": ""}
{"id": "1462138", "revid": "149726", "url": "https://it.wikipedia.org/wiki?curid=1462138", "title": "Myrmecobius", "text": ""}
{"id": "1462139", "revid": "767487", "url": "https://it.wikipedia.org/wiki?curid=1462139", "title": "Giulio Cesare, il conquistatore delle Gallie", "text": "Giulio Cesare, il conquistatore delle Gallie \u00e8 un film di Amerigo Anton del 1963, ispirato al \"De bello Gallico\".\nTrama.\nGaio Giulio Cesare nel 54 a.C. si trova a dover combattere su due fronti: in Gallia contro i galli di Vercingetorige ed a Roma contro i suoi avversari politici, da Marco Tullio Cicerone a Gneo Pompeo Magno. Alla fine riesce a sconfiggerli tutti."}
{"id": "1462140", "revid": "729019", "url": "https://it.wikipedia.org/wiki?curid=1462140", "title": "Shine (EP Cyndi Lauper)", "text": "Shine \u00e8 un album di Cyndi Lauper, pubblicato nel 2002 da Oglio Records.\nIl disco.\nBrani.\nNel 2002 a causa del fallimento della casa discografica Edel Music, Cyndi Lauper riesce a pubblicare 4 canzoni, in un EP, tramite la Oglio Records. Oltre \"Shine\" e \"It's Hard to Be Me\", presentati anche in vari show-tv, l'EP contiene altre 2 canzoni, \"Madonna-Whore\" e \"Water's Edge\", insieme alla versione-remix \u00abThe Illicit Mix\u00bb di \"Shine\".\nSia \"Shine\" che \"It's Hard to Be Me\" sono stati inclusi nella scaletta del concerto di New York a Townhall, pubblicato anche nel DVD \"Live... At Last\".\nLe canzoni \"Shine\", \"It's Hard to Be Me\", \"Madonna Whore\" e \"Water's Edge\" sono state pubblicate in un secondo momento nell'album \"Shine\", pubblicato in Giappone, dalla Epic, nel 2004.\nNel 2005 viene pubblicata, solo per la colonna sonora di \"Queer as Folk\" - The Last Season, una nuova versione remixata della canzone \"Shine\", chiamata \u00abBabylon Mix\u00bb, utilizzata nel decimo episodio, della quinta (ed ultima) stagione di \"Queer as Folk\" (USA), in cui Cyndi Lauper, special guest, prende parte come se stessa, a una serata organizzata in un locale.\nPromozione.\nCyndi Lauper ha cantato dal vivo \"Shine\" e \"It's Hard to Be Me\", durante la promozione dell'EP, nel programma \"Music Summer Fest\" sull'emittente NBC5 di Chicago, accompagnata insieme alla sua band. Memorabile \u00e8 la performance di \"Shine\" nel programma \"Pop Goes The 4th\", mandato in onda dalla rete televisiva A&amp;E, in cui Cyndi Lauper ospite, nel 2001, oltre la sua band, viene accompagnata principalmente da un'intera orchestra.\nNel 2002 compone le musiche per il film \"Terror Island\" ed utilizza la canzone \"Water's Edge\", contenuta nell'EP. Inoltre Cyndi Lauper ha declinato l'offerta fatta da Anna Nicole Smith per la concessione e l'uso del brano \"It's Hard To Be Me\", per il reality show \"The Anna Nicole Show\" (2002).\nNel 2003 durante la partecipazione di Cyndi Lauper come supporter al \"Farewell Tour\" di Cher, la Oglio Records pubblica in supporto all'EP anche \"Shine \"Remixes\"\", un MAXI CD con cinque remixes del brano \"Shine\", e un altro inedito, \"Higher Plane\"."}
{"id": "1462141", "revid": "1543377", "url": "https://it.wikipedia.org/wiki?curid=1462141", "title": "Gdov", "text": "Gdov \u00e8 una cittadina della Russia europea occidentale (Oblast' di Pskov), situata nella parte nordorientale dell'Oblast', sul fiume Gdovka, 125 km a nord del capoluogo. \u00c8 il capoluogo del distretto omonimo.\nStoria.\nMenzionata per la prima volta in cronache locali nel XIV secolo, ricevette \"status\" di citt\u00e0 nel 1780 da Caterina II. Dal profilo storico e turistico, sono degne di nota le rovine del Cremlino di Gdov.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1462143", "revid": "92719", "url": "https://it.wikipedia.org/wiki?curid=1462143", "title": "Balano", "text": ""}
{"id": "1462147", "revid": "80339", "url": "https://it.wikipedia.org/wiki?curid=1462147", "title": "Mytishchi", "text": ""}
{"id": "1462148", "revid": "287204", "url": "https://it.wikipedia.org/wiki?curid=1462148", "title": "Mytisci", "text": ""}
{"id": "1462150", "revid": "1410376", "url": "https://it.wikipedia.org/wiki?curid=1462150", "title": "Stadio Esseneto", "text": "Lo stadio Esseneto \u00e8 il principale impianto sportivo di Agrigento. In esso vengono disputate le gare casalinghe della societ\u00e0 calcistica Akragas 2018.\nStoria.\nLo stadio Esseneto \u00e8 stato adibito a rettangolo di gioco negli anni trenta, e si presentava diversamente da come \u00e8 oggi. Due tribune laterali ai fianchi del terreno e due curve chiamate allora solamente \"prato\".\nNegli anni novanta lo stadio si trasforma: viene realizzato il campo di gioco in erba, misura 110 metri in lunghezza e 63 in larghezza, vengono realizzate due curve: la Nord (mai collaudata e quindi inagibile) e la Sud frequentata dalla parte del tifo pi\u00f9 calorosa.\nL'Esseneto ha una capienza massima teorica di 12.000 spettatori.\nAd agosto 2014 \u00e8 stato rifatto il manto erboso e sono state gettate le basi per la realizzazione in tempi brevi dell'impianto di illuminazione.\nAd agosto 2015 hanno avuto inizio i lavori strutturali di adeguamento alla Lega Pro, con il rifacimento della tribuna stampa, dei vari spogliatoi e locali interni e altri adempimenti come l'allestimento di una \"Tribuna Vip\". Per quanto riguarda l'illuminazione l'Enel nel luglio 2015 ha fatto dei prelievi del terreno in attesa del progetto finale e dell'inizio dei lavori.\nToponomastica.\nL'impianto prende il nome dell'atleta akragantino Esseneto, che nei giochi olimpici del \"416 e 412 a.C.\" partecip\u00f2 con onore vincendo ad El\u00e8a, citt\u00e0 della Magna Grecia in territorio campano, nell'attuale provincia di Salerno, nelle gare di velocit\u00e0 con bighe.\nVengono inoltre tramandate altre sue imprese legate alle corse con le \"bighe,\" con le quali trionf\u00f2 anche alle Olimpiadi di Atene ed ai giochi di Syrakousai, tanto da avere coniata una medaglia con la sua effigie da un lato, mentre dall'altro un volto di donna circondata da delfini. Di lui si narra che entr\u00f2 trionfalmente in citt\u00e0 accompagnato da 300 bighe di cavalli bianchi.\nEventi.\nLo stadio ha ospitato, tra l'altro, una partita della Nazionale militare di calcio dell'Italia, un incontro di papa Giovanni Paolo II con i giovani nel maggio 1993, oltre ad alcuni concerti, quali quello dei Pooh negli anni ottanta, di Jovanotti nel 1997 e degli 883 nel luglio 2002."}
{"id": "1462151", "revid": "599013", "url": "https://it.wikipedia.org/wiki?curid=1462151", "title": "Titus Bramble", "text": "Carriera.\nClub.\nIpswich Town.\nNato ad Ipswich, Suffolk, Bramble ha iniziato a giocare a calcio nella squadra del luogo, l'Ipswich Town. Dopo aver effettuato il debutto nella stagione 1998/1999, Bramble ha collezionato quarantotto apparizioni in campionato per la squadra, trascorrendo anche un breve periodo in prestito al Colchester United. In campionato, ha realizzato una sola rete per l'Ipswich Town, precisamente ai danni del Sunderland. Nella Football League Cup ha avuto maggiore fortuna, segnando due reti rispettivamente al Millwall e al Coventry City. L'ultima realizzazione \u00e8 arrivata ai danni della Torpedo Mosca in Coppa UEFA.\nNewcastle.\nBramble si \u00e8 trasferito al Newcastle United a luglio 2002, in cambio di sei milioni di sterline, promettendo ai tempi di rendersi indispensabile per l'allenatore Bobby Robson. Al termine del campionato 2003-2004, Bramble \u00e8 stato nominato dai lettori della newsletter calcistica \"The Fiver\" come il peggior calciatore dell'anno. Uno di questi scrisse: \"Titus occasionalmente si rende brillante, ma questi momenti sono oscurati dalla totale mancanza di pensare prima di agire, lasciando inevitabilmente uno spazio libero o concedendo all'avversario un calcio di punizione o un rigore, procurandosi una sanzione disciplinare o segnando addirittura un'autorete.\"\nL'8 maggio 2006, Bramble ha segnato un importante gol ai danni del Chelsea, battendo con un tiro al volo il portiere dei \"Blues\" Lenny Pidgeley e portando la partita sull'uno a zero finale, assicurando ai \"Magpies\" un posto in Coppa Intertoto. Il 10 agosto 2006, ha realizzato un'altra importante rete per il Newcastle, nel secondo turno di qualificazione per la Coppa UEFA, contro i lettoni del Ventspils, con un colpo di testa. Il pareggio per zero a zero al ritorno a St James' Park ha consentito alla sua squadra di qualificarsi per il turno successivo.\nA dicembre, \u00e8 stato ricoverato in ospedale dopo che il suo polpaccio infortunato si \u00e8 gonfiato fino a raggiungere una grandezza doppia rispetto alla media. Il 31 gennaio 2007, \u00e8 tornato in campo nella sfida contro l'Aston Villa, al centro della difesa assieme a Steven Taylor. Ha successivamente giocato delle buone partite contro Fulham, Liverpool, Middlesbrough ed \u00e8 stato nominato migliore in campo nella sfida contro lo Zulte Waregem in Coppa UEFA. Successivamente, ha cominciato ad inanellare una serie di prestazioni negative finch\u00e9, dopo la sfida contro l'AZ persa per due a zero, il manager Glenn Roeder lo ha escluso dai titolari. A causa del ritorno di Craig Moore e per le buone prestazioni di Taylor ed Oguchi Onyewu, oltre per il fatto di non essere nei piani di Roeder, ha perso definitivamente il posto.\nDurante la permanenza al Newcastle, \u00e8 stato ribattezzato dai suoi tifosi e non \"Titus Bungle\" (Titus Pasticcio) o \"Titus Shambles\" (Titus Confusione).\nWigan.\nBramble \u00e8 poi passato a parametro zero al Wigan Athletic, raggiungendo l'accordo per un contratto triennale il 4 luglio 2007. Il 2 gennaio 2008, ha segnato la rete del pareggio contro il Liverpool ad Anfield, portando la sua squadra sull'uno a uno negli ultimi minuti di gara.\nIl 15 novembre 2008, ha realizzato un'altra rete, che ha permesso nuovamente di pareggiare alla sua squadra, contro il Newcastle United, sua ex-squadra e davanti ai suoi ex-tifosi di St James' Park. Bramble ha espresso la sua gratitudine nei confronti del manager del Wigan Steve Bruce che, a suo dire, gli ha restituito la fiducia in s\u00e9 stesso e gli ha permesso di diventare il calciatore di oggi. Le sue performance nel campionato 2008-2009 gli hanno fatto guadagnare quattro premi di squadra, tra cui il titolo di calciatore dell'anno, sia secondo i tifosi che secondo i compagni di squadra. Per ricompensare le sue prestazioni, il 14 luglio 2009 ha rinnovato il suo contratto fino al 2012.\nSunderland.\nIl 23 luglio 2010, \u00e8 passato al Sunderland, firmando un contratto triennale. L'accordo tra le societ\u00e0 \u00e8 rimasto privato. Il 14 agosto ha esordito con i \"Black Cats\", nel pareggio per due a due contro il Birmingham City.\nIl 22 settembre 2010 viene arrestato con l'accusa di stupro.\nSi ritira nel 2013 a 31 anni.\nStatistiche.\nPresenze e reti nei club.\n\"Statistiche aggiornate al 16 agosto 2013.\""}
{"id": "1462152", "revid": "729019", "url": "https://it.wikipedia.org/wiki?curid=1462152", "title": "Giovanni Battista Lodron", "text": "Biografia.\nNacque nel 1480 da Francesco I Lodron (+ post 8-10-1506) e Dina Collalto (+1507). Si spos\u00f2 in prime nozze con Violante Malaspina, ed in seconde nozze con Caterina Bianca von Stampey (1480-1550), avviato da giovanissimo al mestiere delle armi, con il cugino Ludovico Lodron, serv\u00ec Carlo V, suo fratello Ferdinando I e il figlio di costui, Massimiliano II.\nIl 14 gennaio del 1516 informava il capitano delle Giudicarie, Giovanni de Bayneck, del saccheggio della Valvestino e Magasa ad opera delle milizie venete. Combatt\u00e9 contro i veneziani e nel 1522 difese Alessandria dai francesi. Nell'agosto del 1524, come luogotenente del conte Federico Zollern, partecip\u00f2 all'assedio di Marsiglia e il 28 ottobre sconfisse pesantemente il francese Montmprency sul Ticino.\nIl 2 novembre sconfisse nuovamente i francesi a Pavia e il 12 sed\u00f2 una rivolta dei suoi mercenari per il mancato pagamento del soldo. Fu uno spietato e abile comandante: nel 1525 partecip\u00f2 alla memorabile battaglia di Pavia e nel 1526 occup\u00f2 Tortona, Cassinelle, Nizza-Monferrato e Castel Fubino, presidiato da truppe francesi, distruggendo, uccidendo senza piet\u00e0 e violentando persino le monache. Prese parte a innumerevoli imprese militari ma trov\u00f2 la morte nel 1555 nella difesa della fortezza di Casale Monferrato assediata dai francesi."}
{"id": "1462157", "revid": "81103", "url": "https://it.wikipedia.org/wiki?curid=1462157", "title": "Linea insubrica", "text": "La linea insubrica (detta anche linea periadriatica e, a seconda dei settori geografici, \"linea del Canavese\", \"linea del Tonale\", \"linea della Pusteria\" o \"linea del Gail\", \"linea delle Giudicarie\") \u00e8 un importante lineamento tettonico, formato da un sistema di faglie regionali collegate fra loro con orientamento prevalente est-ovest e giacitura subverticale, che separa geologicamente la catena principale delle Alpi Centrali dal dominio delle \"Alpi calcaree meridionali\", che comprendono le Prealpi italiane e i massicci dolomitici.\nPrende il nome dall'Insubria, l'antica regione abitata dagli insubri.\nOrigine.\nQuesta linea, ben riconoscibile sulle immagini satellitari, rappresenta, secondo il parere degli studiosi, una geosutura, ossia l'espressione sulla superficie terrestre dello scontro, inquadrato nel modello della tettonica a zolle, fra la placca europea e quella africana segnando quindi, attualmente il confine tra la placca eurasiatica e la placca adriatica. \nDurante il Giurassico l'oceano tetideo, allungato in direzione est-ovest, separava la placca africana da quella europea. Lo spostamento della placca africana verso nord, e quindi verso la placca europea, iniziato nel Cretaceo, origin\u00f2 la progressiva chiusura della Tetide, la subduzione del suo fondale oceanico e quindi la collisione delle croste continentali delle due grandi zolle. I sedimenti depositatisi sul margine continentale europeo furono coinvolti nella compressione, generando un prisma di accrezione formato da rocce deformate e quindi metamorfosate con intrusioni di batoliti granitici derivanti dalla fusione delle parti crostali in subduzione.\nIn buona sostanza la linea insubrica \u00e8 interpretabile come una faglia inversa e poi trascorrente destra (si nota dall'uncinatura della parte settentrionale della zona dei laghi) che separa le unit\u00e0 tettoniche del Sud Alpino da quelle affioranti a Nord della linea stessa.\nCaratteristiche.\nNell'area alpina piemontese questa linea presenta in sua corrispondenza affioramenti di complessi ofiolitici. La linea separa nettamente due domini caratterizzati da due diverse evoluzioni paleogeografiche, nel periodo pre collisionale, con successive differenti risposte deformative e metamorfiche durante l'orogenesi alpina.\nA sud di questa linea affiorano le sequenze sedimentarie permiane-mesozoiche depositatesi sul margine settentrionale della placca africana, attualmente deformate, con uno stile di tettonica fragile a sovrascorrimenti e faglie a vergenza meridionale. A nord della linea invece, le deformazioni metamorfiche di medio alto grado, interessanti i sedimenti permo-mesozoici e rocce metamorfiche erciniche, hanno raggiunto localmente l'anatessi e sono quindi affioranti sul terreno principalmente le rocce metamorfiche del dominio alpino interessate da estese strutture deformative organizzate in sovrapposte falde di ricoprimento.\nLungo il suo percorso, che si sviluppa per circa 1000 chilometri da ovest verso est, dal Canavese alle Alpi Carniche, si sono formate diverse vallate alpine quali la valle Vigezzo (nella sua porzione orientale) e le Centovalli (in Canton Ticino), la Valtellina, la parte pi\u00f9 alta della valle Camonica, la val di Sole, la val Pusteria, la valle del Gail e la valle della Drava.\nAll'altezza di Locarno il Lineamento Periadriatico si suddivide in due rami distinti: la Linea del Canavese (che assume direzione NW - SE, impegnando il Passo dello Scopello presso Finero, l'alto corso della Valle Loana e l'area del Parco Nazionale della Valgrande) e la Linea delle Centovalli (con andamento Est - Ovest, lungo la quale si impostano l'altopiano della valle Vigezzo e la valle del T. Melezzo Occidentale, fino a Domodossola)."}
{"id": "1462158", "revid": "101078310", "url": "https://it.wikipedia.org/wiki?curid=1462158", "title": "High intensity focused ultrasound", "text": "HIFU o high intensity focused ultrasound (\"ultrasuono ad alta intensit\u00e0 focalizzato\") talvolta \"FUS\" or \"HIFUS\" \u00e8 una procedura medica ad alta precisione che usa degli specifici ultrasuoni per riscaldare e distruggere i tessuti patogeni rapidamente. \u00c8 una delle modalit\u00e0 dell'ultrasonografia e sebbene induca ipertermia, non dovrebbe essere confusa con questa tecnica che scalda molto meno rapidamente e a temperature molto pi\u00f9 basse (generalmente meno di 45 gradi C).\nCaratteristiche.\nIl fascio di ultrasuoni pu\u00f2 essere concentrato nei seguenti modi: \n- geometricamente, per esempio attraverso lenti o con trasduttori sferici,\n- elettronicamente, adeguando le relative fasi di elementi in una matrice di trasduttori (una graduale array). Dinamicamente adeguando i segnali elettronici per gli elementi di una matrice per fasi, il fascio pu\u00f2 essere indirizzato a diversi luoghi, e le aberrazioni dovute alle strutture del tessuto possono essere corrette.\nCome funziona.\nCome un'onda acustica, si propagano attraverso i tessuti, ed una parte \u00e8 assorbita e convertita in calore. Quando i fasci vengono concentrati in un fuoco, la zona interessata \u00e8 molto piccola. Quando raggiunge una sufficiente temperatura il tessuto viene coagulato termicamente. Concentrando il fuoco in pi\u00f9 punti o fochetando, pu\u00f2 essere ablato un volume pi\u00f9 grande \nLa tecnica \u00e8 un metodo non invasivo o minimamente invasivo e si mostra come valida alternativa alla tradizionale chirurgia.\nIn Asia viene utilizzato per la cura di tumori (al seno, al cervello, al fegato, alle ossa e alla prostata) e fibromi dal 1996.\nIl primo centro italiano ad utilizzare gli HIFU nella cura del carcinoma prostatico \u00e8 stato l'ospedale S. Anna di Como dove dal luglio del 2000 vengono usati nel trattamento del carcinoma prostatico localizzato, nei fallimenti della radioterapia, nel trattamento delle recidive locali di malattia dopo prostatectomia radicale e nei tumori che non rispondono pi\u00f9 alla terapia medica.\nNel novembre 2007 il professor Umberto Veronesi, ex ministro della salute, speriment\u00f2 presso l'Istituto Oncologico Europeo IEO di Milano un macchinario proveniente dalla Cina, interamente prodotto e sviluppato dalla cinese Haifu, dal quale prende il nome la tecnologia utilizzata, in grado di curare i tumori senza l'utilizzo del bisturi. Il sistema sembra in grado di colpire la neoplasia, identificabile tramite ecografia, grazie all'utilizzo di ultrasuoni, e quindi evitando di dover utilizzare il bisturi. \nIl trattamento \u00e8 applicabile a masse tumorali localizzate al fegato, pancreas, rene, mammella, ossa, tessuti molli. Questo macchinario, donato alla fondazione Veronesi dalla societ\u00e0 HITECO SPA che ne cura la distribuzione a livello mondiale, ha gi\u00e0 curato centinaia di persone provenienti da tutta Italia. \nDall'aprile 2008 la tecnologia HIFU viene utilizzata a scopo di valutazione e validazione presso la Chirurgia Generale I Universitaria di Pisa (Direttore Prof. F. Mosca) per il trattamento di diversi tipi di neoplasie solide: gi\u00e0 eseguiti trattamenti per neoplasie di fegato (primitive e secondarie), rene, ossa, tessuti molli, miomi uterini.\nPresso la Clinica Universitaria di Torino la tecnologia Hifu \u00e8 da tempo utilizzata per la cura del carcinoma prostatico."}
{"id": "1462166", "revid": "729019", "url": "https://it.wikipedia.org/wiki?curid=1462166", "title": "Duvel Moortgat", "text": "Brouwerij Duvel Moortgat \u00e8 un'industria della birra situata a Breendonk in Belgio.\nStoria.\nL'industria della birra Moortgat fu fondata nel 1871 da Jan-Leonard Moortgat. Dopo la prima guerra mondiale, Moortgat chiamo la sua birra Victory Ale (\u00ab la bi\u00e8re de la victoire \u00bb \"la birra del vincitore\"), per commemorare la fine della guerra. Ma durante gli anni 20, la birra fu soprannominata \"nen echten duvel\" (\u00ab un vero diavolo \u00bb) e la birra fu finalmente chiamata Duvel. \u00c8 diventata la birra principale dell'industria della birra. Oggi, tratta e commercializza la birra Duvel, la Bel Pils (lanciata nel 1930), la Vedett (creata nel 1945 da Albert Moortgat, il figlio di Jan) e la birra d'abbazia Maredsous (dal 1963).\nCommercializza la birra bianca Steendonk con la l'industria Palm Breweries, possiede il 70% del capitale di Freya's Deli Fruit (un succo di frutta), 50% di Bernard, un fabbricante di birra che possiede l'industria della birra americana Ommegang.\nOrganizzazione.\nDuvel Moortgat \u00e8 un gruppo indipendente di birra che possiede la produzione in tre sedi di diverse:\nIl gruppo garantisce la distribuzione e la vendita nel suo paese (Belgio), come nei Paesi Bassi, in Francia, in Inghilterra e negli Stati Uniti, in particolare \"Duvel Moortgat France\" e \"Duvel Moortgat USA ltd\"; in pi\u00f9 fa appello ad importatori locali per gli altri paesi.\nDuvel Moortgat \u00e8 quotato al Euronext, sul segmento NextPrime.\nCifre prodotte.\nNel 2001, la produzione annuale del gruppo era di 270.000 litri. Nel 2003, il suo fatturato era di 65,9 milioni di euro, con un risultato netto parte dal gruppo a 6,64 milioni di euro."}
{"id": "1462169", "revid": "31886", "url": "https://it.wikipedia.org/wiki?curid=1462169", "title": "Rubbiano (Montefortino)", "text": "Rubbiano (\"\"Lu Fi\u00e0\" in dialetto locale) \u00e8 una frazione del comune di Montefortino, in provincia di Fermo, nelle Marche.\nIl paese \u00e8 punto di partenza per molte tra le pi\u00f9 note mete escursionistiche sui Monti Sibillini: primo fra tutti l'Eremo di San Leonardo, la Gola dell'Infernaccio e il nuovo laghetto, le sorgenti del Tenna (Capotenna), il Monte Sibilla, il Monte Priora.\nOrigine del nome.\nSecondo una tradizione orale tramandata dagli abitanti del luogo il nome dialettale \"lu Fi\u00e0\" deriverebbe dal verbo \"fugghi\u00e0\" (che significa \"fuggire\"), ad indicare le fughe a cui sono spesso costretti gli abitanti di Rubbiano a causa delle frequenti slavine che minacciano l'abitato nel periodo invernale.In una carta del XIX secolo viene riportato con il nome \"Fiano\", da cui si otterrebbe per troncamento il nome dialettale. L'origine di questo toponimo potrebbe essere legata al latino \"fanum\" (come ad esempio accade per Fano o Fiano Romano), che indicherebbe un tempio o un luogo sacro.\nQuanto detto troverebbe riscontro anche con l'ipotesi che vuole Rubbiano (come Soffiano nel comune di Sarnano) derivante da \"Sub Jano\"\", ovvero \"sotto al tempo di Giano\". Secondo questa tesi, anche la vicina frazione di Sossasso (riportata come \"\"Sasso\" nelle carte ottocentesche) ha un'etimologia similmente legata al prefisso \"sub\" (\"Sub Sasso Sibillae\"). Al riguardo va detto che la vecchia chiesa di Santa Croce si trovava anticamente pi\u00f9 in alto dell'abitato attuale; e va ricordato che Rubbiano si trova alle falde della montagna che ospita la Grotta della Sibilla.\nIl nome Rubbiano ancora potrebbe derivare dal latino \"ruber\" (che significa \"rosso\"), in riferimento probabilmente al colore che caratterizza le rocce calcaree tipiche della zona. Si pensi all'esistenza di altri termini simili della lingua italiana, quali: rubia (pianta la cui radice viene utilizzata per le tinture rosse), rubino (minerale dal caratteristico colore rosso), o l'aggettivo rubicondo.\nGeografia fisica.\nIl paese di Rubbiano \u00e8 adagiato su un pianoro roccioso sulla sponda destra del fiume Tenna, alle pendici del Monte Zampa, nome che indica la propaggine orientale del Monte Sibilla, che da questo lato si presenta come un'ampia erta erbosa coperta di pascoli e campi coltivati, fino all'estremit\u00e0 settentrionale dove i prati cedono il passo agli inaccessibili dirupi rocciosi che annunciano la vicina Gola dell'Infernaccio.\nL'area a monte dell'abitato prende il nome di Valleria, cio\u00e8 il luogo dei balli (i \"valli\"\" in dialetto marchigiano) che le fate della Sibilla tenevano con i pastori della zona, come narrano i racconti popolari.\nL'area dei pascoli che sovrasta il paese dal lato della montagna \u00e8 invece nota come Pian d'Acera (\"Piann\u00e0cera\" in dialetto locale), e qui si trova la sorgente dell'acquedotto di Rubbiano.\nStoria e leggenda.\nIl paese di Rubbiano si trova ai piedi di un ampio vallone (segnato anche sulle carte IGM come \"Fosso delle Valanghe\"), dal quale nel 1933 scese una violenta slavina che provoc\u00f2 13 morti tra i residenti. In seguito all'evento vennero posizionati dei frangivalanghe presso la cima del Monte Zampa. \nRacconti orali tramandati nel tempo dagli abitanti vorrebbero che anticamente il paese fosse situato in cima al poggio boschivo che domina l'abitato attuale, sulla destra orografica del \"Fosso delle Valanghe\", in localit\u00e0 denominata Santa Croce (oggi nota principalmente come \"Casa Liberati\").\nLe gole dell\u2019Infernaccio rimasero sempre inaccessibili dalla Valleria fino al 1820, infatti la strada antica che conduceva a San Leonardo non passava da Rubbiano ma da Vetice.\nSecondo alcuni, il paese fu in passato uno dei luoghi dei Monti Sibillini che ospit\u00f2 realmente le fate della Sibilla: una leggenda narra che le fate dei Sibillini scendessero nelle notti di plenilunio per danzare il saltarello con i pastori. Le fate in realt\u00e0 potrebbero essere delle donne celtiche, che orfane dei loro guerrieri morti o fatti prigionieri dai Romani nella battaglia di Sentino del 293 a.C., si rifugiarono in migliaia sulle alture marchigiane dove trovarono ospitalit\u00e0."}
{"id": "1462170", "revid": "54354", "url": "https://it.wikipedia.org/wiki?curid=1462170", "title": "HIFU", "text": ""}
{"id": "1462172", "revid": "1793900", "url": "https://it.wikipedia.org/wiki?curid=1462172", "title": "Polanco (Citt\u00e0 del Messico)", "text": "Polanco \u00e8 una zona residenziale e commerciale tra le pi\u00f9 esclusive di Citt\u00e0 del Messico. \u00c8 situata nella zona ovest della citt\u00e0, esattamente a nord di Chapultepec nella delegazione Miguel Hidalgo (D.F.).\nPolanco si integra in cinque sezioni che sono; la colonia de \"Los Morales\" sezione Palmas, del Bosque, Polanco Reforma, Polanco Chapultepec e Chapultepec Morales. I limiti di Polanco sono: a nord l'Avenida Esercito Nazionale, a sud il Paseo de la Reforma, a est la Calzada Generale Mariano Escobedo e a ovest con il Boulevard Manuel Avila camacho (Periferico).\nAttrattive.\nPolanco \u00e8 una delle zone pi\u00f9 dinamiche della citt\u00e0 \u00e8 sede di esclusivi negozi, boutique e ristoranti, e anche di centri commerciali molto di moda e molto visitati. La vita notturna si concentra lungo la Avenida Mazaryk e la zona alberghiera.\nTra i monumenti e parchi da ricordare ci sono La Parrocchia di San Agust\u00edn, l'Obelisco a Sim\u00f3n Bol\u00edvar, il teatro all'aria aperta \u00c1ngela Peralta, il Parque Lincoln e la torre dell'orologio (simbolo della zona) il parco di San Agust\u00edn (Horacio) e il tempio di San Ignacio de Loyola."}
{"id": "1462175", "revid": "1543377", "url": "https://it.wikipedia.org/wiki?curid=1462175", "title": "Chiara Stefanazzi", "text": " \u00c8 l'atleta italiana pi\u00f9 titolata nel twirling.\nNella sua carriera agonistica ha conquistato i seguenti titoli: Mondiale categoria Junior nel 1993, Mondiale categoria Senior nel 1996, Europeo categoria FreeStyle Senior nel 1994, 1996, 1998, 2000, campionessa Italiana Assoluta categoria Senior di 1\u00aa divisione dal 1994 al 2002. Si ritir\u00f2 dalla carriera nell'agosto del 2002, per poi riprendere circa un anno pi\u00f9 tardi.\nIl suo gruppo sportivo di appartenenza \u00e8 il Twirling Club di Sacconago, fondato nel 1978 nella citt\u00e0 di Busto Arsizio (e che conta oggi 40 iscritte), per il quale ora riveste il ruolo di istruttore federale.\nBiografia.\nNel 1991, a tredici anni, ai mondiali di Padova sfiora il podio ottenendo la quarta posizione nella categoria junior. L'anno successivo, a Parigi, si classifica quinta. Nel 1993, a Den Bosch arriva il suo primo oro mondiale, sempre nella categoria junior.\nNel 1995 conquista il bronzo nella categoria senior e l'anno successivo si classifica al primo posto. Nel 1998 \u00e8 quinta e nel 2000 \u00e8 sesta.\nDopo aver ripreso l'attivit\u00e0 agonistica, nel 2004 ottiene nuovamente un quarto posto ai mondiali di Osaka."}
{"id": "1462177", "revid": "2094273", "url": "https://it.wikipedia.org/wiki?curid=1462177", "title": "Borussia Verein f\u00fcr Leibes\u00fcbungen 1900 M\u00f6nchengladbach 2006-2007", "text": "Rosa.\nLa rosa del Borussia M\u00f6nchengladbach nella stagione 2006-2007. Per ogni giocatore sono elencate le presenze e i gol in Bundesliga.\nOrganigramma societario.\nArea tecnica"}
{"id": "1462181", "revid": "107985631", "url": "https://it.wikipedia.org/wiki?curid=1462181", "title": "Comitato di difesa degli operai", "text": "Il Comitato di difesa degli operai (in polacco Komitet Obrony Robotnik\u00f3w, KOR) \u00e8 stato un movimento politico-sociale attivo in Polonia tra il 1976 ed il 1981.\nNato per sostenere i lavoratori, e le loro famiglie, arrestati durante gli scioperi del 1976, costituiva un riuscito esempio di collaborazione fra intellettuali anti-comunisti, o comunque critici verso il regime, e le masse operaie che soffrivano le grandi difficolt\u00e0 economiche di quel periodo.\nCon l'amnistia per gli scioperanti, nel 1977, prese il nome di Comitato di autodifesa sociale (Komitet Samoobrony Spo\u0142ecznej) diffondendo anche pubblicazioni clandestine.\nL'esperienza del KOR \u00e8 stata all'origine della nascita di Solidarno\u015b\u0107, cui trasmise i caratteri non violenti dell'azione politica e sindacale."}
{"id": "1462187", "revid": "1855146", "url": "https://it.wikipedia.org/wiki?curid=1462187", "title": "Signoria di Negroponte", "text": "La Signoria di Negroponte fu uno stato crociato stabilito tra il 1204 e il 1470 sull'isola di Eubea, nel mar Egeo, e inquadrato nell'ambito dei possedimenti della Repubblica di Venezia in Oriente (Stato da M\u00e0r).\nStoria.\nL'istituzione.\nLa signoria occidentale sull'Eubea venne instaurata nel 1204, come parte del principato d'Acaia, all'indomani dell'assedio di Costantinopoli e dell'istituzione dell'Impero Latino d'Oriente. Secondo gli accordi presi tra il doge Enrico Dandolo e gli altri capi della quarta crociata (la \"partitio imperii Romaniae\") la Serenissima avrebbe ottenuto le porzioni settentrionale e meridionale dell'isola, lasciando la parte centrale, con il capoluogo Calcide, a Bonifacio I del Monferrato, divenuto re di Tessalonica.\nNella primavera del 1205 Bonifacio occup\u00f2 tutta l'isola e la diede in feudo al compagno d'arme Jacques d'Avenses. Tuttavia, con la prematura scomparsa di quest'ultimo, qualche tempo dopo il marchese divise il territorio in tre \"terzi\" che assegn\u00f2 ad altrettanti crociati (tutti veronesi): Oreo, a nord, and\u00f2 a Pecoraro da Mercanuovo; Caristo, nel meridione, divenne di Ravano Dalle Carceri; Calcide, al centro, fu concessa a Giberto da Verona. Una parte della citt\u00e0 di Calcide doveva invece essere tenuta da tutti e tre i signori congiuntamente e indivisibilmente. Ma nel 1208, con la morte di Giberto e la partenza di Pecoraro, tornato in Italia, il Dalle Carceri divenne unico feudatario dell'isola.\nIn seguito alla morte di Bonifacio e alle successive lotte di successione, il Dalle Carceri, dopo aver trascorso un periodo nella fazione anti-imperiale, pass\u00f2 dalla parte del sovrano latino contribuendo alla sua vittoria. Divenne allora feudatario di Enrico di Fiandra (successore di Baldovino) che ne riconferm\u00f2 i possedimenti. In ogni caso, il Dalle Carceri cerc\u00f2 di rendersi il pi\u00f9 possibile indipendente dall'imperatore. Nel 1209 rese omaggio anche alla Repubblica di Venezia (la Serenissima continuava a mantenere notevoli interessi sull'isola), riconoscendo alla stessa il possesso di una chiesa e di un fondaco e concedendo privilegi commerciali. Negli anni seguenti si insediarono a Negroponte cittadini veneti: rappresentati - primo fra tutti un bailo -, mercanti e anche proprietari terrieri.\nDopo la morte di Ravano (1216), l'isola torn\u00f2 a dividersi in terzi su cui governarono gli eredi dei tre feudatari veronesi: cos\u00ec Caristo and\u00f2 a Isabella e Berta dalle Carceri (rispettivamente vedova e figlia di Ravano), Oreo a Merino dalle Carceri (nipote di Ravano e genero di Pecoraro) e al fratello Rizzardo, Calcide ad Alberto e Guglielmo (figli di Giberto da Verona). I feudatari erano tutti imparentati tra loro grazie ai matrimoni tra i vari membri.\nLa prima guerra di Negroponte.\nLa pacifica convivenza dei terzieri venne meno nel 1255. In quell'anno moriva senza figli Carintana di Rizzardo Dalle Carceri, pronipote di Ravano e signora di Oreo. Secondo un patto segreto, se uno dei tre feudatari moriva senza eredi, dovevano succedergli gli altri due; il feudo venne quindi acquisito dal cugino Narzotto dalle Carceri, terziario di Calcide, e da Guglielmo da Verona, figlio di Giberto e signore di Caristo.\nCi\u00f2 tuttavia era in contrasto con quanto prevedevano i principi feudali: secondo le \"Assises de Romanie\", Negroponte era inquadrata nel principato di Acaia, pertanto sarebbe spettato al suo titolare, Guglielmo II di Villehardouin, la scelta del successore. Fomentato dalle rivendicazioni di un certo Leone Dalle Carceri e dai suoi figli, membri collaterali della famiglia, Guglielmo occup\u00f2 Oreo e quella parte di Calcide che doveva essere amministrata congiuntamente da tutti i terzieri.\nNarzotto e Guglielmo, dal canto loro, chiesero aiuto alla Serenissima e il bailo veneziano Paolo Gradenigo riconquist\u00f2 la citt\u00e0. Il 14 giugno 1256 i due feudatari conclusero un accordo con il quale disconoscevano la fedelt\u00e0 verso il principe di Acaia e si dichiaravano \"fideles homines legii\" di Venezia; in aggiunta, riconobbero a quest'ultima il possesso della fortezza di Castel Rosso, presso il ponte che collegava l'isola alla terraferma, il controllo di un quarto del capoluogo e vari privilegi commerciali.\nNel corso dell'anno successivo l'isola fu devastata dalle truppe di Goffredo de Briel, barone di Karytaina e alleato del Villehardouin. Calcide cadde per un certo periodo in suo possesso, ma venne ripresa dai Veneziani. I combattimenti si estesero poi alla Morea: nel 1258 il Villehardouin vinse una battaglia presso il monte Karydi contro Guido I de la Roche, duca di Atene e alleato della Serenissima.\nDopo questo evento si pose fine ai combattimenti e cominciarono i negoziati, ma solo il 15-16 maggio 1262 (nel frattempo il Villehardouin aveva affrontato la battaglia di Pelagonia ed era caduto prigioniero) venne siglata la pace. Si decise che i terzieri dovevano rendere omaggio soltanto al principe di Acaia e non al doge e dovevano distruggere il castello di Negroponte; Venezia manteneva invece importanti rendite e privilegi sull'isola. Il terzo di Oreo fu concesso a Grapella Dalle Carceri, figlio di Leone.\nLa seconda guerra di Negroponte.\nLa situazione era per\u00f2 profondamente mutata in Oriente: nel 1261 Michele VIII Paleologo aveva ristabilito il potere bizantino riconquistando Costantinopoli, mirando ora a riprendere Negroponte.\nCon la morte di Narzotto dalle Carceri, sua moglie Felisa and\u00f2 a vivere a Caristo presso il fratello Giberto II, che era succeduto sul terzo meridionale al padre Guglielmo da Verona. Qui la vedova, in segreto, spos\u00f2 - o si impegn\u00f2 a sposare - un tale Licario, cavaliere di origini italiane al servizio dei da Verona. Venuti a conoscenza del fatto, Giberto e suo zio Francesco respinsero il pretendente che, fuggito nel vicino castello di Termopile (o Metropille), organizz\u00f2 il contrattacco con il sostegno dei Bizantini.\nQuesta seconda guerra (della quale \u00e8 difficile datare l'inizio) vide alleati dei da Verona anche gli altri due terzieri. Nel 1269-70 le loro truppe attaccarono le coste dell'Anatolia saccheggiando Anaia, ma nel 1271 le truppe bizantine ne sbaragliarono la flotta a Demetrias, presso il golfo di Volos. La disfatta vide tra l'altro la morte di Guglielmo, fratello di Giberto, e la cattura di numerosi membri dei Dalle Carceri e dei da Verona. Dal canto suo, Giberto riusc\u00ec a mettersi in salvo grazie all'aiuto dei Veneziani e del duca di Atene.\nIn aiuto dei Latini accorsero il principe d'Acaia Guglielmo II di Villehardouin e il re di Sicilia Carlo I d'Angi\u00f2. Nel frattempo Michele VIII affidava il comando delle sue truppe allo stesso Licario, che nel 1273-75 inflisse ai nemici un'ulteriore sconfitta a Oreo. Da questo momento la guerra si concentro sull'isola e nel 1276-77 i Bizantini conquistarono Caristo.\nNei mesi successivi le mire espansionistiche di Licario si rivolsero alle isole dei dintorni: nel 1277 si impadron\u00ec di Scopelo, Sciato e Sciro (governate dai Ghisi) e tra il 1277 e il 1279 tent\u00f2 di sottomettere Lemno (tenute dai Navaglioso). Nel 1279-80 torn\u00f2 nel Negroponte dove sconfisse nuovamente i Latini presso Vatondas; in questa circostanza Giberto fu ucciso o, secondo un'altra versione, cadde prigioniero morendo pi\u00f9 tardi a Costantinopoli (dalla rabbia, si dice, per aver visto il suo nemico Licario intrattenersi con Michele VIII).\nDopo questa vicenda, i Bizantini controllavano la totalit\u00e0 dell'isola con l'esclusione del solo capoluogo. A questo punto gli ambasciatori veneziani riuscirono a concludere un'alleanza con Carlo d'Angi\u00f2 per organizzare una grande spedizione di quaranta galee da inviare contro il Paleologo nell'aprile del 1283. L'operazione non ebbe luogo per lo scoppio della guerra del Vespro, ma la Serenissima riusc\u00ec comunque ad impiegare nel maggio 1282 una flotta di trenta galee - met\u00e0 veneziane e met\u00e0 angioine - e dieci taride contro i Bizantini. In ogni caso, i risultati furono scarsi.\nNel 1279 giunse il contrattacco veneziano e, nel 1296 l'isola poteva dirsi completamente riconquistata.\nNel 1317 il terzo di Caristo venne occupato dalla Compagnia Catalana di Alfonso Fadrique, vicario generale del Duca d'Atene, e quindi acquistato da Venezia nel 1365. Gli altri due terzi passarono alla Serenissima nel 1383 e nel 1390 rispettivamente, alla morte dei loro signori, garantendo quindi alla Repubblica il controllo diretto dell'intera isola, tramite un podest\u00e0 insediato a Clissura.\nL'isola venne perduta nel 1470, quando il sultano Mehmet II attacc\u00f2 Negroponte, occupando Clissura il 12 luglio e incorporandola nell'Impero Ottomano."}
{"id": "1462190", "revid": "79968", "url": "https://it.wikipedia.org/wiki?curid=1462190", "title": "Guardia di sicurezza privata", "text": "Una guardia di sicurezza privata (pi\u00f9 genericamente guardia privata o anche addetto alla sicurezza), \u00e8 una persona che opera nel campo della sicurezza privata (ad esempio nel settore della vigilanza privata).\nStoria.\nI \"vigiles\" erano soldati assegnati alla guardia dell'antica citt\u00e0 di Roma, spesso accreditati come l'origine dei servizi di sicurezza e di polizia, sebbene il loro ruolo principale fosse simile a quello di vigile del fuoco.\nA partire dal Medioevo grande diffusione ebbe il fenomeno delle ronde cittadine. Ci sono state poi le guardie notturne fin dall'inizio del Medioevo in Europa; \nCaratteristiche generali.\nLa figura comprende diverse figure di lavoratori dipendenti, bench\u00e8 talvolta l'attivit\u00e0 possa essere esercitata in forma autonoma, secondo quanto previsto e disciplinato dalla legge nei diversi Stati del mondo. Operano nel campo della sicurezza come ad esempio nella prevenzione di rischi derivati da incendio, disastro naturale o per la gestione della funzionalit\u00e0 e dei protocolli di emergenza di siti fisici, oppure alla tutela di persone e/o beni. In quest'ultimo caso possono svolgere attivit\u00e0 di sorveglianza e vigilanza sul posto, costituendo un deterrente ad eventuali reati oppure possono effettuare attivit\u00e0 di controllo, attraverso regolari pattugliamenti, in aree specificamente a loro assegnate, o con l'utilizzo di sistemi di videosorveglianza, al fine di effettuare eventuali segnalazioni di reati, tentati, consumati o in corso alle forze di polizia competenti.\nFunzioni e doveri.\nGeneralmente, le guardie di sicurezza non sono abilitate ad effettuare arresti. Possono essere addestrate all'espletamento di pratiche di arresto e di procedure di perquisizione, di operare con equipaggiamenti per le emergenze, ad attivit\u00e0 di primo soccorso, a prendere accurate note, a scrivere dettagliati rapporti e ad effettuare altre operazioni come richiesto dalla societ\u00e0 che stanno servendo.\nEsse vengono generalmente destinate al controllo dell'accesso alle entrate di palazzi e complessi edilizi. Sono sovente chiamati a rispondere a minori situazioni di emergenza (persone disperse, chiusura a chiave, batterie scariche, ecc.) e assistere nelle emergenze pi\u00f9 serie attraverso la guida di altri operatori di sicurezza alla scena dell'incidente, aiutare a dirigere i pedoni in luoghi sicuri, a documentare l'accaduto attraverso un rapporto di incidente, e anche essere preposti al pattugliamento e alla vigilanza di certi obiettivi. Possono anche essere utilizzate, ove la legge lo preveda, a esercitare determinate funzioni sino all'arrivo delle forze di polizia.\nNel mondo.\nSono utilizzate praticamente in tutti gli Stati del mondo. Nei paesi in via di sviluppo, nel rispetto delle eventuali disposizioni di legge, generalmente operano soggetti che lavorano nel campo della sicurezza armata, composta frequentemente da ex personale militare \u00e8 spesso utilizzata per la protezione e sorveglianza armata di propriet\u00e0 aziendali, particolarmente nelle zone di guerra.\nItalia.\nLe legge italiana prevede una disciplina specifica solo per la guardia particolare giurata, che generalmente operano per conto di istituti di vigilanza privata.\nCon il decreto del Ministero dell'Interno 6 ottobre 2009 \u00e8 stata inoltre normata la professione e l'attivit\u00e0 buttafuori, che in precedenza non aveva una disciplina specifica. Gli operatori di sicurezza privata dispongono di un CCNL, firmato dalle associazioni di categoria, per la prima volta nel 2011, e successivamente rinnovato in data 17 aprile 2014.\nIl decreto del Ministero dell'Interno 28 dicembre 2012, n. 266 ha inoltre sancito la possibilit\u00e0 di impiegare professionisti della sicurezza privata (il decreto parla di \"guardie giurate\") su navi mercantili italiane, a tutela dell'imbarcazione stessa e del carico trasportato. Vengono inoltre disciplinate le modalit\u00e0 di detenzione e trasporto delle armi sia a bordo della nave sia sulla terraferma.\nRegno Unito.\nPer lavorare come guardia privata occorre essere in possesso di una licenza rilasciata dalla \"Security Industry Authority\"; tra i requisiti necessari vi sono il raggiungimento della maggiore et\u00e0, ottima conoscenza della lingua inglese e l'assenza di condanne per taluni reati penali. La licenza ha durata di tre anni, dopodich\u00e9 dovr\u00e0 essere rinnovata e consente di lavorare anche come buttafuori, guardia del corpo o investigatore privato.\nStati Uniti d'America.\nLa maggior parte degli Stati federati degli Stati Uniti d'America richiedono una licenza per lavorare come una guardia di sicurezza. Questa licenza talvolta richiede la presentazione della fedina penale e di corsi di addestramento. La maggior parte delle guardie di sicurezza non sono abilitate al porto d'armi ed hanno gli stessi poteri di arresto dei privati cittadini. Se abilitate al porto d'arma, sono richiesti ulteriori attestati e certificati di addestramento. Personale di sicurezza armato \u00e8 generalmente utilizzato per proteggere obiettivi sensibili quali installazioni governative e militari, trasporto valori, banche, impianti nucleari.\nIl sindacato che le rappresenta a livello federale \u00e8 lo \"United Government Security Officers of America\" nato nel 1992."}
{"id": "1462197", "revid": "712828", "url": "https://it.wikipedia.org/wiki?curid=1462197", "title": "2 cani stupidi", "text": "2 cani stupidi (\"2 Stupid Dogs\"), nota anche come Due stupidi cani, \u00e8 una serie televisiva animata statunitense del 1993, creata da Donovan Cook e prodotta dalla Hanna-Barbera.\nLa serie \u00e8 stata trasmessa per la prima volta negli Stati Uniti su TBS dal 5 settembre 1993 al 13 febbraio 1995, per un totale di 36 episodi ripartiti su due stagioni. In Italia la serie \u00e8 stata trasmessa su Rai 1, all'interno di Solletico, dal 12 luglio 1999.\nTrama.\n\"2 Stupid Dogs\" racconta la storia di due cani, uno piccolo e uno grande (non altrimenti identificati) nelle loro avventure quotidiane. Come molte simili serie a sfondo umoristico, non segue un filone narrativo preciso; ogni episodio \u00e8 a s\u00e9 stante, secondo uno schema tipico ad esempio delle sitcom."}
{"id": "1462200", "revid": "253269", "url": "https://it.wikipedia.org/wiki?curid=1462200", "title": "Eric Fleming", "text": "Biografia.\nDopo un'infanzia infelice e un'adolescenza turbolenta, durante la quale speriment\u00f2 il mondo della piccola delinquenza giovanile, nel 1942 fu arruolato nella United States Navy e fu gravemente ferito al volto. Dopo una serie di interventi di chirurgia plastica, inizi\u00f2 a recitare e ottenne piccole parti in teatro e, dall'inizio degli anni cinquanta, sul piccolo schermo. La sua popolarit\u00e0 \u00e8 legata al personaggio di Gil Favor nella serie tv \"Gli uomini della prateria\", di cui interpret\u00f2 202 episodi tra il 1959 e il 1965, accanto a Clint Eastwood.\nL'attore mor\u00ec annegato in Per\u00f9, durante la lavorazione dell'episodio \"High Jungle\" della serie antologica \"Off to See the Wizard\", prodotta dalla Metro-Goldwyn-Mayer: durante le riprese di una scena in esterni sul fiume Huallaga, Fleming si trovava su una canoa che all'improvviso si ruppe accidentalmente, lasciandolo in balia della corrente. Aveva 41 anni."}
{"id": "1462201", "revid": "1408489", "url": "https://it.wikipedia.org/wiki?curid=1462201", "title": "Bandicoot", "text": "Col nome bandicoot vengono indicate circa 20 specie di marsupiali onnivori terricoli, di piccole o medie dimensioni, appartenenti all'ordine dei Peramelemorfi. Il termine bandicoot \u00e8 la forma anglicizzata della parola telugu \"pandi-kokku\" (letteralmente, ratto-porco), utilizzata originariamente per indicare il ratto bandicoot indiano. Le altre due specie di Peramelemorfi sono i bilby.\nFino a pochi anni fa la classificazione dei Peramelemorfi era molto semplice: l'ordine veniva suddiviso in due famiglie - i bandicoot, dalle zampe corte e per la maggior parte erbivori, e i bilby, dalle zampe lunghe e pi\u00f9 nettamente carnivori. Negli ultimi anni, tuttavia, la situazione si \u00e8 dimostrata pi\u00f9 complessa. Agli inizi, i bandicoot della Nuova Guinea e delle foreste pluviali dell'estremit\u00e0 settentrionale dell'Australia, chiaramente distinti da tutti gli altri, vennero raggruppati insieme nella famiglia separata dei Perorictidi. Pi\u00f9 di recente, tutte le famiglie di bandicoot sono state riunite nei Peramelidi: le specie della Nuova Guinea sono state suddivise in quattro generi e in due sottofamiglie, i Perorictini e gli Echimiperini, mentre i \u00abveri bandicoot\u00bb occupano la sottofamiglia dei Peramelini. Unica eccezione \u00e8 l'ormai estinto bandicoot dai piedi di porco, unico membro della famiglia dei Cheropodidi.\nGli embrioni dei bandicoot, diversamente da quelli degli altri marsupiali, sviluppano un organo simile a una placenta che si connette alla parete uterina. La funzione di quest'organo \u00e8 probabilmente quella di trasferire sostanze nutrienti dalla madre; tuttavia, questa struttura \u00e8 molto piccola, se paragonata a quella dei Placentati.\nNella cultura di massa.\nCrash Bandicoot, protagonista della serie di videogiochi omonima, \u00e8 un bandicoot fasciato orientale. Da lui deriva il nome di un nuovo genere di Peramele fossili scoperti nel 2014.\nAspetto.\nCorpo piccolo simile a quello di un \"topo\" e muso a proboscide."}
{"id": "1462209", "revid": "120631993", "url": "https://it.wikipedia.org/wiki?curid=1462209", "title": "Sala del Centenario", "text": "La Sala del Centenario (polacco: \"Hala Stulecia\" o \"Hala Ludowa\"; tedesco: \"Jahrhunderthalle\") \u00e8 un edificio storico situato a Breslavia, in Polonia.\nDescrizione.\nLa sala, progettata da Max Berg, venne costruita tra il 1911 e il 1913 sull'ex ippodromo e venne inaugurata durante le celebrazioni del centenario della battaglia di Lipsia. La cupola \u00e8 realizzata in cemento armato, ha un diametro interno di 65 metri, ed un'altezza di 43; dimensioni che all'epoca della costruzione ne fecero il pi\u00f9 grande edificio del suo genere.\nL'edificio fa parte dei Patrimoni dell'umanit\u00e0 dell'UNESCO dal 2006.\n\u00c8 attualmente usata per diversi eventi sportivi e per concerti."}
{"id": "1462212", "revid": "149587", "url": "https://it.wikipedia.org/wiki?curid=1462212", "title": "Polanco (M\u00e9xico)", "text": ""}
{"id": "1462214", "revid": "33689", "url": "https://it.wikipedia.org/wiki?curid=1462214", "title": "Flavio Eucherio", "text": "Eucherio era imparentato con la dinastia teodosiana, in quanto zio paterno di Teodosio I. Fu \"comes sacrarum largitionum\" dal 377 al 379 e console per il 381.\nNel 395 viveva presso la corte d'Oriente, governata dall'imperatore Arcadio, di cui era prozio. In tale occasione Eucherio avanz\u00f2 delle richieste illegali presso il \"comes\" d'Oriente Luciano, il quale le rifiut\u00f2; allora Eucherio calunni\u00f2 Luciano presso Arcadio, accusando anche Rufino, prefetto del pretorio e protettore di Luciano, che, per placare l'imperatore, uccise il proprio protetto."}
{"id": "1462217", "revid": "281901", "url": "https://it.wikipedia.org/wiki?curid=1462217", "title": "Paganello", "text": ""}
{"id": "1462218", "revid": "327773", "url": "https://it.wikipedia.org/wiki?curid=1462218", "title": "Dente Italiano", "text": "Il Dente Italiano (in tedesco \"Italienische Platte\") (2220\u00a0m) \u00e8 una delle creste dell'acrocoro sommitale del Pasubio, nelle Prealpi Vicentine.\nSituato sulla linea delle creste fra la conca del Cosmagnon e l'Alpe del Pasubio, a sud la selletta Damaggio lo separa da Cima Palon, a nord la selletta dei Denti, per gli austro-ungarici \"Eselsr\u00fccken\" ovvero schiena di asino, lo separa dal Dente Austriaco.\nStoria.\nVenne cos\u00ec chiamato durante la Prima guerra mondiale, in quanto rappresentava la prima linea nella parte pi\u00f9 alta del massiccio; mentre dalla parte austro-ungarica c'era il Dente Austriaco.\nLe vicende belliche.\nIl Dente Italiano, all'inizio della Prima guerra mondiale, divent\u00f2 fin dai primi giorni un punto di forza del Regio Esercito sul Pasubio, occupato nell'iniziale ritirata austriaca per fortificare le linee di difesa. Tuttavia, durante la Strafexpedition, l'esercito asburgico avanz\u00f2 fino ad insidiare la stessa Cima Palon, assestandosi all'inizio dell'estate 1916 sulla linea fra i Denti.\nLa battaglia del 2 luglio 1916 vide il tenente Salvatore Damaggio fermare l'avanzata nemica sulla selletta fra Dente e Cima Palon, da cui il nome della selletta stessa. Durante la guerra di mine, il Dente Italiano fu scavato non solo per offrire postazioni di fuoco e ricoveri per l'esercito italiano, ma anche nel tentativo di insinuarsi sotto le postazioni nemiche del Dente Austriaco con lo scopo di farle saltare con dell'esplosivo. Spesso per\u00f2 le gallerie del Dente Italiano sono gallerie di \"contromina\", scavate in maniera disordinata, senza un preciso progetto, ma seguendo i rumori degli scavi dei nemici nel tentativo di fermarli. Assumono perci\u00f2 un andamento tortuoso.\nDal 29 settembre 1917 al 13 marzo 1918 vennero fatte brillare in totale dieci mine, cinque dagli italiani e altrettante dagli austro-ungarici, senza ottenere quasi mai i risultati desiderati:\nLa mina austro-ungarica che scoppi\u00f2 alle 4:30 del mattino del 13 marzo 1918 con i suoi 50.000\u00a0kg di esplosivo, caricati in due camere di scoppio sotto il Dente Italiano, fu la mina pi\u00f9 grande e caus\u00f2 il crollo della parte settentrionale del Dente Italiano, ancora oggi nettamente visibile. Solo per il caricamento delle due camere furono necessari 7 giorni. \nLa mina degli austro-ungarici anticip\u00f2 di poco una mina italiana che doveva essere fatta scoppiare quella mattina stessa. Per questo motivo una buona parte del presidio italiano aveva gi\u00e0 abbandonato il Dente quando esplose la mina austro-ungarica e il numero delle vittime fu ridotto. Le esplosioni di gas durarono ore; fino alle 11 di mattino furono contate 30 esplosioni che in parte coinvolsero anche il Dente Austriaco, mietendo alcune vittime anche tra gli austro-ungarici. \nIn seguito alla mina del 13 marzo il terreno sotto la selletta dei Denti divenne cos\u00ec instabile da non permettere ulteriori scavi, terminando in questo modo la guerra di mine che interess\u00f2 il Dente Italiano ed Austriaco. Il numero esatto delle vittime della guerra di mine sui Denti varia nella letteratura. Le cifre furono varie volte ridimensionate e sono ben diverse da quelle pubblicate negli anni immediatamente dopo la guerra che parlavano di centinaia e centinaia di vittime. Le gallerie del Dente Italiano sono oggi in parte crollate, ma accessibili con la dovuta prudenza nella loro parte iniziale. Vi \u00e8 inoltre la Galleria Papa che permetteva un collegamento al coperto con la vicina Cima Palon. Nel 1922 il Dente Italiano fu proclamato tramite regio decreto \"Zona sacra\", insieme ad altre zone del Pasubio.\nPer il centenario della Grande Guerra sono stati recuperati alcuni manufatti e gallerie del Dente Italiano e installati vari cartelli informativi. Durante questi lavori fu ripristinato anche il camminamento Ghersi, intitolato al generale Giovanni Ghersi, da luglio 1917 successore del generale Papa nel comando del settore Pasubio. Il camminamento Ghersi collegava la selletta Damaggio con il cosiddetto \"costone delle Bombarde\" e la sottostante \"selletta del Comando\" nei pressi dell'Arco Romano."}
{"id": "1462220", "revid": "149587", "url": "https://it.wikipedia.org/wiki?curid=1462220", "title": "Stadio Esseneto di Agrigento", "text": ""}
{"id": "1462224", "revid": "287204", "url": "https://it.wikipedia.org/wiki?curid=1462224", "title": "P\u00e1l Benk\u0151", "text": "Nasce in Francia da una famiglia ungherese, ma cresce in Ungheria. Impara a giocare a scacchi a 12 anni dal padre e a 17 anni inizia a gareggiare nei tornei, conquistando il titolo di Maestro. Nel 1948 vince all'et\u00e0 di 20 anni a Budapest il campionato ungherese e nel 1950 diventa Maestro Internazionale.\nIl peso della storia.\nNel 1941 l'Ungheria entra in guerra a fianco della Germania e dell'Italia e Benk\u0151 conosce gli orrori della guerra e la fame. Alla fine della guerra il regime filo-nazista viene rovesciato ed il paese \u00e8 invaso dall'Armata Rossa.\nBenk\u0151 nel 1951 \u00e8 imprigionato per un anno e mezzo a causa di un suo tentativo di fuggire all'estero tentando di rifugiarsi nell'ambasciata americana di Berlino. Fortuna vuole che alla morte di Stalin, nel 1953, ci sia un'amnistia generale ed egli torni libero.\nIl 23 ottobre 1956 inizia la rivoluzione ungherese. Il 1\u00ba novembre l'Ungheria esce dal Patto di Varsavia e tre giorni dopo i sovietici invadono il paese: i moti vengono repressi con oltre vittime. Benk\u0151, che aveva simpatizzato per i rivoluzionari, prende la sua decisione e nel 1957 mentre \u00e8 a Reykjav\u00edk, in Islanda, al seguito della squadra ungherese che partecipa al Campionato del mondo a squadre per studenti, defeziona e l'anno successivo emigra negli Stati Uniti, chiedendo asilo politico e acquisendo la cittadinanza americana.\nSolo i rivolgimenti politici del 1989 (nascita della Repubblica di Ungheria sganciata dall'URSS e la caduta del Muro di Berlino) gli permettono finalmente di riprendere i contatti con la sua patria e di farvi ritorno.\nPartecipa ai tornei dei candidati.\nNel 1958 partecipa al torneo interzonale di Portorose in Jugoslavia, classificandosi =3\u00ba con Tigran Petrosjan e acquisendo cos\u00ec il diritto di partecipare al torneo dei candidati. Il torneo venne vinto da Michail Tal.\nIn seguito a questo risultato la FIDE gli assegna il titolo di Grande Maestro Internazionale di scacchi.\nNel torneo dei candidati del 1959, svoltosi in Jugoslavia a Bled, Zagabria e Belgrado si classifica per\u00f2 all'ultimo posto (il torneo fu vinto da Michail Tal).\nNel torneo interzonale di Stoccolma del 1962 si classifica 6\u00ba su 23 partecipanti, acquisendo il diritto di partecipare al torneo dei candidati. Il torneo fu vinto da Bobby Fischer.\nNel torneo dei candidati di Cura\u00e7ao (nelle Antille Olandesi) dello stesso anno si classifica 6\u00ba su otto partecipanti. Il torneo fu vinto da Petrosian davanti a Geller, Keres e Fischer. Petrosian acquis\u00ec il diritto di diventare lo sfidante di Michail Botvinnik per il titolo mondiale.\nNel 1970 si qualifica per l'interzonale di Palma di Majorca, ma rinuncia in favore del connazionale Bobby Fischer, che stravincer\u00e0 il torneo con 3\u00bd punti di vantaggio su Geller, H\u00fcbner e Larsen.\nMuore a 91 anni il 26 Agosto 2019.\nRisultati alle olimpiadi.\nBenk\u0151 partecip\u00f2 a sette olimpiadi degli scacchi, la prima volta nel 1956 con l'Ungheria e le rimanenti sei con gli Stati Uniti. Ottenne il risultato complessivo di +37 \u201311 =45 (64%).\nAltri risultati.\nNel 1957 realizza un ottimo risultato individuale in prima scacchiera nel Campionato del mondo a squadre per studenti di Reykjav\u00edk con 7\u00bd/12. La squadra ungherese si classifica quarta.\nP\u00e1l Benk\u0151 vinse per otto volte il campionato di scacchi open degli Stati Uniti: nel 1961, 1964 e 1965, 1966, 1967, 1969, 1974, 1975.\nNel 1964 vinse a Toronto il campionato canadese open.\nNel 1975 vinse a New York il World Open, a cui parteciparono, in varie sezioni, 815 giocatori.\nIl suo insegnamento.\nAl suo nome sono intitolate legate due aperture scacchistiche:\n\u00c8 considerato uno specialista dei finali ed \u00e8 stato un compositore di studi e di problemi di scacchi.\nHa composto circa 80 studi, ottenendo ben 25 primi premi. Nel 1995 la PCCC (un organo della FIDE che si occupa del settore della composizione di studi e problemi) gli ha riconosciuto il titolo di Maestro Internazionale per la composizione.\nHa pubblicato vari libri sui finali ed \u00e8 stato redattore della rubrica sui finali della rivista \"Chess Life\", edita dalla Federazione americana di scacchi.\nHa scritto un libro sul gambetto Benk\u0151. Nel 1991 ha pubblicato il libro \"Winning with Chess Psychology\" e nel 2003 ha aggiornato il classico libro sui finali \"Basic Chess Endings\" di Reuben Fine."}
{"id": "1462227", "revid": "785863", "url": "https://it.wikipedia.org/wiki?curid=1462227", "title": "Quoll Lucifer", "text": ""}
{"id": "1462233", "revid": "767487", "url": "https://it.wikipedia.org/wiki?curid=1462233", "title": "Bude\u0219ti (C\u0103l\u0103ra\u0219i)", "text": "Bude\u015fti (in roman\u00ec \"Bude\u0161ti\") \u00e8 una citt\u00e0 della Romania di 9.702 abitanti, ubicata del distretto di C\u0103l\u0103ra\u015fi, nella regione storica della Muntenia.\nBude\u015fti ha ottenuto lo \"status\" di citt\u00e0 il 18 aprile 1989, ma la sua esistenza \u00e8 gi\u00e0 documentata dal 1526.\nLa localit\u00e0 di Criv\u0103\u021b, gi\u00e0 parte della citt\u00e0, \u00e8 divenuta comune autonomo nel giugno 2006.\nBude\u015fti \u00e8 la citt\u00e0 della Romania con la pi\u00f9 alta percentuale di rom, superiore al 20%; per tale ragione, nel territorio cittadino la lingua roman\u00ed ha status ufficiale a fianco del rumeno. Il 99.59% della popolazione \u00e8 di religione Cristiana Ortodossa."}
{"id": "1462235", "revid": "2143966", "url": "https://it.wikipedia.org/wiki?curid=1462235", "title": "Stazione meteorologica di Perugia Sant'Egidio", "text": "La stazione meteorologica di Perugia Sant'Egidio \u00e8 la stazione meteorologica di riferimento per il Servizio meteorologico dell'Aeronautica Militare e per l'Organizzazione meteorologica mondiale, relativa alla citt\u00e0 di Perugia.\nCaratteristiche.\nLa stazione meteorologica, gestita dall'ENAV, si trova nell'area climatica dell'Italia centrale, nell'Umbria, in provincia di Perugia, nel comune di Perugia, presso l'aeroporto di Perugia-Sant'Egidio, a 205 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +4,8\u00a0\u00b0C, mentre quella del mese pi\u00f9 caldo, agosto, \u00e8 di +22,8\u00a0\u00b0C; mediamente si contano 49 giorni di gelo all'anno e 41 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +38,9\u00a0\u00b0C dell'agosto 1971 e i -17,0\u00a0\u00b0C del febbraio 1991.\nLe precipitazioni medie annue si attestano a 805\u00a0mm, mediamente distribuite in 86 giorni, con minimo assoluto in estate, massimo assoluto in autunno, minimo secondario in inverno e massimo secondario in primavera.\nNella classificazione dei climi di K\u00f6ppen, il clima della stazione risulta essere di tipo subtropicale umido, dato che la temperatura media del mese pi\u00f9 freddo \u00e8 superiore a 0 \u00b0C, la temperatura media del mese pi\u00f9 caldo \u00e8 superiore a 22 \u00b0C e non ci sono mesi aridi.\nL'umidit\u00e0 relativa media annua fa registrare il valore di 74,7% con minimi di 67% a luglio e ad agosto e massimo di 85% a dicembre; mediamente si contano 32 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +4,4\u00a0\u00b0C; quella del mese pi\u00f9 caldo, luglio, \u00e8 di +22,3\u00a0\u00b0C, ma possono essere ricorrenti anche giornate con massime tra i 35 e i 40\u00a0\u00b0C, in presenza di intense e prolungate azioni dell'anticiclone subtropicale africano ed una media di 50 giorni di gelo all'anno. Nel trentennio esaminato, la temperatura minima assoluta ha toccato i -15,8\u00a0\u00b0C nel gennaio 1985 (valore per\u00f2 superiore ai -17,0\u00a0\u00b0C registrati nel febbraio 1991) mentre la massima assoluta ha raggiunto i +38,9\u00a0\u00b0C nell'agosto 1971.\nLa nuvolosit\u00e0 media annua si attesta a 4 okta, con minimo di 2,1 okta a luglio e massimo di 5,2 okta a dicembre.\nLe precipitazioni medie annue di 816\u00a0mm, mediamente distribuite in 90 giorni di pioggia all'anno, presentano minimi contenuti in inverno ed estate e picchi moderati in primavera ed autunno.\nNella classificazione dei climi di K\u00f6ppen, il clima della stazione risulta essere di tipo subtropicale umido, dato che la temperatura media del mese pi\u00f9 freddo \u00e8 superiore a 0 \u00b0C, la temperatura media del mese pi\u00f9 caldo \u00e8 superiore a 22 \u00b0C e non ci sono mesi aridi.\nL'umidit\u00e0 relativa media annua si attesta ad un valore di 75,3 % con minimo di 68 % a luglio e massimo di 85 % a dicembre.\nValori estremi.\nTemperature estreme mensili dal 1967 ad oggi.\nNella tabella sottostante sono riportati i valori delle temperature estreme mensili dal 1967 ad oggi. Nel periodo esaminato, la temperatura minima assoluta ha toccato i -17,0\u00a0\u00b0C nel febbraio 1991 mentre la massima assoluta ha raggiunto i 41,0\u00a0\u00b0C nell\u2019agosto 2017."}
{"id": "1462250", "revid": "767487", "url": "https://it.wikipedia.org/wiki?curid=1462250", "title": "Hi, Mom!", "text": "Hi, Mom! \u00e8 un film del 1970 scritto e diretto da Brian De Palma. \u00c8 il seguito di \"Ciao America!\" del 1968.\nIl film \u00e8 uscito negli USA il 27 aprile 1970, in Italia \u00e8 stato distribuito nel 1978.\nTrama.\nIl veterano del Vietnam, John Rubin, ritorna a New York affittando una camera al Greenwich Village. Durante questo periodo di affitto, Rubin inizia a filmare nel piano il suo film, \"Peeping Tom's style\", in cui riprende scene di vita urbana spiando dalle finestre.\nCol passare del tempo finisce per far parte di un movimento radicale denominato \"Potere Nero\" (Black Power), dentro questo gruppo commetter\u00e0 atti bizzarri sempre pi\u00f9 gravosi sino ad un colpo finale."}
{"id": "1462253", "revid": "1305772", "url": "https://it.wikipedia.org/wiki?curid=1462253", "title": "Stazione meteorologica di Perugia", "text": ""}
{"id": "1462254", "revid": "767487", "url": "https://it.wikipedia.org/wiki?curid=1462254", "title": "Fundulea", "text": "Fundulea \u00e8 una citt\u00e0 della Romania di 6.678 abitanti, ubicata del distretto di C\u0103l\u0103ra\u015fi, nella regione storica della Muntenia.\nFundulea ha ottenuto lo \"status\" di citt\u00e0 il 18 aprile 1989.\nFanno parte dell'area amministrativa anche le localit\u00e0: Alexandru Ioan Cuza e Gostilele.\nLa citt\u00e0 ospita un'importante istituzione, l'Istituto Nazionale di Ricerca e Sviluppo Agricolo (\"Institutul Na\u0163ional de Cercetare-Dezvoltare Agricol\u0103, INCDA\"), nata nel 1962, nel periodo comunista, dall'unione dell'Istituto di Ricerca per la Coltivazione del Mais (\"Institutul de Cercet\u0103ri pentru Cultura Porumbului\") ed il Dipartimento per la Coltivazione dei Campi (\"Departamentul Culturilor de C\u00e2mp\") dell'Istituto Agronomico Romeno."}
{"id": "1462257", "revid": "253269", "url": "https://it.wikipedia.org/wiki?curid=1462257", "title": "Rory Calhoun", "text": "Durante la sua carriera recit\u00f2 in circa 80 film, divenendo particolarmente famoso per le sue interpretazioni nel genere western.\nBiografia.\nIl cognome Durgin \u00e8 quello dell'uomo che lo adott\u00f2 quando il padre mor\u00ec, disperso in mare. Rory Calhoun in giovent\u00f9 conobbe l'esperienza del riformatorio e poi del carcere, scontando tre anni nella prigione statale di Springfield per furto d'auto. Tra le tante sue occupazioni giovanili, fece il pugile e girovag\u00f2 a lungo nel West, lavorando come cowboy e boscaiolo. La sua esistenza ebbe la svolta decisiva quando fu notato dall'attore Alan Ladd, la cui moglie Sue Carol faceva l'agente teatrale e procur\u00f2 a Calhoun un lavoro presso la casa produttrice 20th Century Fox.\nDi bell'aspetto e dotato di un fisico atletico, Calhoun ebbe tra i suoi primi ruoli quello del pugile James J. Corbett nel film \"Il gigante di Boston\" (1945), che lo port\u00f2 al successo. Dalla met\u00e0 degli anni quaranta fu spesso protagonista di pellicole di genere western e avventuroso, come \"I lancieri del deserto\" (1949), \"La frusta d'argento\" (1953) e \"Il marchio del bruto\" (1956). Recit\u00f2 tre volte con Marilyn Monroe, prima nel western \"La figlia dello sceriffo\" (1950), poi nella commedia \"Come sposare un milionario\" (1953), e nel film d'avventura \"La magnifica preda\" (1954).\nCon il declino del western negli anni sessanta, Calhoun apparve in alcune produzioni italiane, tra le quali \"Marco Polo\" (1962), in cui interpret\u00f2 Marco Polo. Fu diretto da Sergio Leone nel film \"Il colosso di Rodi\" (1961), nel ruolo dell'ateniese Dario, e ricevette la proposta per diventare il protagonista di \"Per un pugno di dollari\", che rifiut\u00f2. Recit\u00f2 anche in televisione, nella serie western \"The Texan\" (1958-1960) e, in et\u00e0 pi\u00f9 avanzata, nella soap opera \"Capitol\" (1982-1987), nel ruolo del giudice Judson Tyler. I suoi ultimi film furono \"Angel Killer\" (1984) ed \"Angel Killer II - La vendetta\" (1985)."}
{"id": "1462265", "revid": "57905", "url": "https://it.wikipedia.org/wiki?curid=1462265", "title": "Film per adulti", "text": ""}
{"id": "1462266", "revid": "767487", "url": "https://it.wikipedia.org/wiki?curid=1462266", "title": "Lehliu Gar\u0103", "text": "Lehliu Gar\u0103 \u00e8 una citt\u00e0 della Romania di 6.342 abitanti, ubicata del distretto di C\u0103l\u0103ra\u015fi, nella regione storica della Muntenia.\nLehliu Gar\u0103 ha ottenuto lo \"status\" di citt\u00e0 il 18 aprile 1989.\nFanno parte dell'area amministrativa anche le localit\u00e0: Buzoeni, R\u0103zvani, Valea Seac\u0103.\nLa citt\u00e0 \u00e8 un importante nodo ferroviario e stradale; \u00e8 attraversata dalla strada nazionale che unisce C\u0103l\u0103ra\u0219i a Costanza e verr\u00e0 sfiorata dalla nuova Autostrada A2, destinata ad unire Costanza a Bucarest.\nLehliu Gar\u0103 ospita da qualche anno un impianto per la produzione di biodiesel, frutto di un investimento di una societ\u00e0 portoghese."}
{"id": "1462267", "revid": "287204", "url": "https://it.wikipedia.org/wiki?curid=1462267", "title": "Lehliu Gara", "text": ""}
{"id": "1462269", "revid": "1318658", "url": "https://it.wikipedia.org/wiki?curid=1462269", "title": "Chiese in legno della Piccola Polonia meridionale", "text": "Le chiese in legno della Piccola Polonia meridionale protette dall'UNESCO sono sei chiese che si trovano nel sud est della Polonia nei distretti di Gorlice, Nowy Targ e Bochnia (voivodato della Piccola Polonia), ed in quello di Brzoz\u00f3w (voivodato della Precarpazia) e precisamente nelle localit\u00e0 di Binarowa, Blizne, D\u0119bno Podhala\u0144skie, Hacz\u00f3w, Lipnica Murowana e S\u0119kowa. In realt\u00e0 esistono molte altre chiese nel sud est della Polonia che rispettano la descrizione data dall'UNESCO:\nLo stile delle chiese in legno strutturale nacque nel tardo Medioevo, alla fine del sedicesimo secolo. Utilizz\u00f2 all'inizio ornamenti gotici e policromi, ma a causa del fatto che erano fatte di legno l'aspetto \u00e8 completamente diverso da quello di altre chiese gotiche, costruite in pietra o mattoni. Le costruzioni pi\u00f9 moderne mostrano elementi in stile Rococ\u00f2 e Barocco. La forma delle chiese \u00e8 fortemente influenzata dalla presenza nella regione della chiesa greco-cattolica e della Chiesa cristiana ortodossa. Alcune di loro mostrano una pianta a forma di croce greca o di \"cupola a cipolla\", ma la maggior parte mischia questi elementi alla forma tipica romana con navate allungate e alti campanili.\nNei musei all'aperto (\"skansen\") di Sanok e Nowy S\u0105cz vi sono varie chiese tradizionali in legno.\nLe sei chiese citate dal documento UNESCO sono: "}
{"id": "1462270", "revid": "2143966", "url": "https://it.wikipedia.org/wiki?curid=1462270", "title": "Stazione meteorologica di Verona Villafranca", "text": "La stazione meteorologica di Verona Villafranca \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Verona.\nCaratteristiche.\nLa stazione meteorologica si trova nell'area climatica dell'Italia nord-orientale, nel Veneto, presso l'aeroporto di Verona nel comune di Villafranca, a 68 metri s.l.m. e alle coordinate geografiche .\nAttiva 24 ore su 24, oltre a svolgere funzioni di assistenza alla navigazione aerea, la stazione effettua ha effettuato fino alle ore 6 GMT del 2 luglio 2015 rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, eliofania, pressione atmosferica con valore normalizzato a livello del mare, direzione e velocit\u00e0 del vento; dal 2 luglio 2015 \u00e8 divenuta invece una stazione meteorologica aeronautica di terza classe che emette soltanto messaggi METAR.\nDal 2 luglio 2015 la stazione meteorologica \u00e8 passata sotto la gestione dell'Ente Nazionale per l'Assistenza al Volo.\nMedie climatiche ufficiali.\nDati climatologici 1981-2010.\nIn base alla media trentennale 1981-2010, la temperatura media del mese pi\u00f9 freddo, gennaio, si attesta a quasi +2,5\u00a0\u00b0C; quella del mese pi\u00f9 caldo, luglio, \u00e8 di +24,4\u00a0\u00b0C. Nel medesimo trentennio, la temperatura massima assoluta di +39,0\u00a0\u00b0C \u00e8 stata registrata nell'agosto 2003, mentre la temperatura minima assoluta di -18,4\u00a0\u00b0C risale al gennaio 1985. Mediamente si contano annualmente 46,2 giorni con temperatura massima eguale o superiore ai 30\u00a0\u00b0C e 61,9 giorni di gelo.\nLe precipitazioni medie annue sono di 783,3\u00a0mm, mediamente distribuite in 77 giorni di pioggia, con un picco tra l'estate e l'autunno ed un minimo relativo in inverno.\nL'eliofania assoluta media annua si attesta a 6 ore giornaliere, con massimo di 10 ore medie giornaliere in luglio e minimi di 3 ore medie giornaliere in gennaio, in novembre e in dicembre.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +2,5\u00a0\u00b0C, mentre quella del mese pi\u00f9 caldo, luglio, \u00e8 di +23,6\u00a0\u00b0C; mediamente si contano 62,6 giorni di gelo all'anno e 30,7 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -18,4\u00a0\u00b0C del gennaio 1985 e i +36,0\u00a0\u00b0C dell'agosto 1992.\nLe precipitazioni medie annue si attestano a 804\u00a0mm, mediamente distribuite in 83 giorni di pioggia, con minimo relativo in inverno e picco massimo in estate-autunno.\nL'umidit\u00e0 relativa media annua fa registrare il valore di 77,8 % con minimo di 73 % a luglio e massimi di 85 % a dicembre e a gennaio; mediamente si contano 79 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +1,6\u00a0\u00b0C; quella del mese pi\u00f9 caldo, luglio, \u00e8 di +23,3\u00a0\u00b0C. Nel medesimo trentennio, la temperatura minima assoluta ha toccato i -18,4\u00a0\u00b0C nel gennaio 1985 (media delle minime assolute annue di -9,8\u00a0\u00b0C), mentre la massima assoluta ha fatto registrare i +35,8\u00a0\u00b0C nell'agosto 1974 (media delle massime assolute annue di +33,8\u00a0\u00b0C). Mediamente si contano annualmente 32,6 giorni con temperatura massima eguale o superiore ai 30\u00a0\u00b0C e 69,6 giorni di gelo.\nLa nuvolosit\u00e0 media annua si attesta a 4,3 okta giornalieri, con minimo di 3,1 okta giornalieri a luglio e massimo di 5,4 okta giornalieri a gennaio.\nLe precipitazioni medie annue si aggirano attorno agli 800\u00a0mm, con un minimo contenuto tra l'inverno e l'inizio della primavera ed un moderato picco distribuito in modo irregolare tra la tarda primavera, l'estate e l'autunno.\nL'umidit\u00e0 relativa media annua fa registrare il valore di 77,4% con minimi di 73% a marzo, a maggio, a giugno e a luglio e massimo di 85% a gennaio.\nLa pressione atmosferica media annua normalizzata al livello del mare si attesta a 1016,1 hPa, con massimo di 1019 hPa ad ottobre e minimo di 1013 hPa ad aprile.\nIl vento presenta una velocit\u00e0 media annua di 3,5\u00a0m/s, con minimi di 3,2\u00a0m/s a luglio, ad agosto e a settembre e massimi di 3,8\u00a0m/s a marzo e ad aprile; la direzione prevalente \u00e8 di ponente a gennaio e di levante in tutti gli altri mesi dell'anno.\nDati climatologici 1951-1980.\nIn base alla media trentennale 1951-1980, la temperatura media del mese pi\u00f9 freddo, gennaio, si attesta a quasi +1,8\u00a0\u00b0C; quella del mese pi\u00f9 caldo, luglio, \u00e8 di +22,9\u00a0\u00b0C. Nel trentennio esaminato, la temperatura massima assoluta di +37,5\u00a0\u00b0C \u00e8 stata registrata nel luglio 1957, mentre la temperatura minima assoluta di -18,4\u00a0\u00b0C risale al febbraio 1956. Mediamente si contano annualmente 29,5 giorni con temperatura massima eguale o superiore ai 30\u00a0\u00b0C e 69,7 giorni di gelo.\nLe precipitazioni medie annue sono di 807,1\u00a0mm, mediamente distribuite in 88 giorni di pioggia, con un picco tra l'estate e l'autunno ed un minimo relativo in inverno.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi, con il relativo anno in cui si queste si sono registrate. La massima assoluta del periodo esaminato di +39,0\u00a0\u00b0C \u00e8 dell'agosto 2003, mentre la minima assoluta di -18,4\u00a0\u00b0C risale al febbraio 1956 e al gennaio 1985."}
{"id": "1462271", "revid": "1573940", "url": "https://it.wikipedia.org/wiki?curid=1462271", "title": "Chiesa di San Frediano a Settimo", "text": "La chiesa di San Frediano a Settimo si trova nell'omonima frazione del comune di Cascina. Essa \u00e8 detta anche \"a Lama\" e risulta attestata per la prima volta il 24 settembre 1178.\nStoria.\nLa chiesa divenne prepositura nell'anno 1455, per decreto dell'arcivescovo Giuliano de' Ricci pur rientrando sotto la giurisdizione della pieve di San Casciano a Settimo.\nLa chiesa \u00e8 dedicata al culto di San Frediano, vescovo di origine irlandese al quale si attribu\u00ec il prodigio della miracolosa deviazione del fiume \"Auser\" (Serchio).\nIl toponimo \"Settimo\" individuava la localit\u00e0 posta al settimo miglio sulla via romana che, sulla riva sinistra del fiume Arno conduceva a Firenze, corrispondente all'attuale San Benedetto a Settimo, nel comune di Cascina.\nDescrizione.\nLa chiesa di San Frediano, nata inizialmente come chiesa con pianta rettangolare ad aula unica, fu ampliata nel 1787 con l'aggiunta del nuovo coro quadrangolare, ai cui lati si aprivano due stanze che conducevano a destra in sagrestia e a sinistra nel vecchio cimitero, oggi non pi\u00f9 conservato. Il progetto fu realizzato da Giovanni Andreini, autore in quegli anni di numerosi e importanti interventi in chiese della citt\u00e0 e del territorio.\nAll'interno della chiesa \u00e8 presente un dipinto raffigurante San Pietro, risalente alla fine del Settecento ed attribuito al pittore Giovanni Battista Tempesti.\nLa parrocchia nel 1833 annoverava 1087 abitanti."}
{"id": "1462277", "revid": "767487", "url": "https://it.wikipedia.org/wiki?curid=1462277", "title": "Alexandru Odobescu (C\u0103l\u0103ra\u0219i)", "text": "Alexandru Odobescu \u00e8 un comune della Romania di 2.826 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Alexandru Odobescu, Nicolae B\u0103lcescu, G\u0103l\u0103\u021bui."}
{"id": "1462279", "revid": "287204", "url": "https://it.wikipedia.org/wiki?curid=1462279", "title": "Jef Demuysere", "text": "Professionista tra il 1928 ed il 1938, vinse la Milano-Sanremo del 1934.\nCarriera.\nCorse per la Christophe, la G\u00e9nial Lucifer, la Ganna e la Mercier-A. Leducq e fu soprannominato \"la locomotiva delle Fiandre\" (\"de Vlaamse Stier\").\nAl Tour de France vinse tre tappe, la Luchon-Perpignano nel 1929, la Nizza-Gap e la Aix-les-Bains-Evian nel 1931 e si classific\u00f2 per quattro volte tra i primi dieci: terzo nel 1929, quarto nel 1930, secondo nel 1931 e ottavo nel 1932. Partecip\u00f2 a quattro edizioni del Giro d'Italia tra il 1932 ed il 1935, classificandosi al secondo posto nel 1932 e nel 1933, fino ad allora i migliori risultati di un ciclista straniero nella corsa rosa.\nNelle corse in linea colse il successo pi\u00f9 importante alla Milano-Sanremo del 1934.\nFu anche campione nazionale di ciclocross nel 1932."}
{"id": "1462280", "revid": "4106", "url": "https://it.wikipedia.org/wiki?curid=1462280", "title": "Joseph Demuysere", "text": ""}
{"id": "1462281", "revid": "767487", "url": "https://it.wikipedia.org/wiki?curid=1462281", "title": "Avalon High", "text": "Avalon High \u00e8 un romanzo rosa di Meg Cabot, autrice della pi\u00f9 famosa serie \"The Princess Diaries\", dai primi due libri della quale sono stati tratti i film \"Pretty Princess\" e \"Principe azzurro cercasi\".\nTrama.\nEllie si trasferisce in una nuova citt\u00e0 per l'anno sabbatico dei suoi genitori, studiosi del Medioevo. Un giorno, mentre sta correndo nel parco, incontra un ragazzo alto ed affascinante che le d\u00e0 l'impressione di conoscerlo da sempre, e d'istinto gli sorride. Nei giorni successivi, torna spesso al parco nella speranza di rivederlo e infatti \u00e8 cos\u00ec. \nIn seguito, Ellie scopre che il ragazzo, A. William Wagner, frequenta la sua stessa scuola, \"Avalon High\", e che \u00e8 il capitano della squadra di football, fidanzato con Jennifer Gold, \"cheerleader\" e ragazza pi\u00f9 popolare della scuola. \nWill ed Ellie diventano amici, ma lei inizia ad innamorarsi di lui, pur non volendolo. Un giorno, Will la invita ad un party a casa sua, dove la ragazza scopre che Jennifer lo tradisce con il suo migliore amico, Lance. Sconvolta dalla scoperta, \u00e8 incerta se confessare la verit\u00e0 a Will oppure aspettare che siano Jennifer e Lance a dirglielo. Il fratellastro di Will, per\u00f2, \u00e8 sul punto di far scoprire a Will la verit\u00e0 sulla sua pelle, e solo l'intervento di Ellie riesce a impedirglielo. Marco allora le si rivolge chiamandola \"Dama dei Gigli\" (appellativo di Ellie di Astolat, la Signora di Shalott), e la minaccia sottilmente. Il giorno seguente, durante una gita in barca, le provocazioni di Marco costringono Lance e Jennifer a confessare il loro tradimento a Will, che dopo un'iniziale sofferenza, grazie all'aiuto di Allie riesce ad accettare la cosa con serenit\u00e0.\nPoco tempo dopo, il professor Morton rivela ad Elaine di far parte di un'organizzazione segreta, l\"'Ordine dell'Orso\", che attende la reincarnazione di Art\u00f9 per fronteggiare l'avanzata delle tenebre, e che il futuro guerriero della Luce \u00e8 proprio Will. Elaine non vuole crederci, ma le coincidenze sembrano provare la teoria del professore. Egli le spiega che Marco \u00e8 un agente delle forze del male, deciso ad uccidere Will per impedire alla luce di trionfare, e che ormai, poich\u00e9 Ginevra (Jennifer) e Lancillotto (Lance) non sono pi\u00f9 al suo fianco, Art\u00f9 \u00e8 vulnerabile e nessuno pu\u00f2 pi\u00f9 salvarlo. Rassegnato, il professore fa un ultimo tentativo di aiutare Will, e gli svela che quella che credeva la sua matrigna, ovvero la madre di Marco, \u00e8 in realt\u00e0 la sua madre biologica, quindi Marco e Will hanno la stessa madre, ma padri diversi. Anche Marco, entrato a scuola di nascosto, sente tutto, e fugge dalla finestra, sconvolto e deciso a vendicare il tradimento del padre uccidendo Will.\nWill decide di inseguirlo, prima che Ellie abbia il tempo di rivelargli quanto ha saputo dal signor Morton. Intanto, scoppia un terribile temporale, che altro non \u00e8 se non l'ira delle forze del male. Ellie, compresa la verit\u00e0, decide di cercare Will, e d'istinto prende con s\u00e9 una spada medioevale. Dopo una lunga corsa contro il tempo e gli ostacoli posti dalle tenebre, raggiunge Will nel parco, nel suo rifugio segreto in fondo a un burrone, fiancheggiato da un ruscello. \nUn bacio scioglie immediatamente tutte le tensioni e le parole non dette tra i due ragazzi, ma proprio in quel momento sopraggiunge Marco, con in mano una pistola. Il suo obiettivo \u00e8 uccidere Elaine e Will, e poi darsi alla fuga: Will cerca di parlargli e di farlo ragionare, ma il fratello \u00e8 troppo alterato e deciso a portare a termine il suo compito. Un istante prima che Will venga colpito, Ellie lo salva passandogli la spada, e improvvisamente il temporale si placa e tutto sembra risplendere: sopraffatto dalla forza della luce, Marco si arrende. Poco dopo arrivano Jennifer e Lance, il professor Morton e la polizia. \nQuella sera, a casa di Ellie, il professor Morton racconta tutto ai genitori della ragazza, ancora incredula, ma il colloquio viene interrotto da Will, che chiede ospitalit\u00e0, a causa di una lite con il padre; il professor Morton rivela a Ellie di aver fatto un grave errore, averla scambiata per Elaine di Astolat, a causa del suo nome. \nInfatti solo una persona avrebbe potuto dare a Will/Art\u00f9 una spada, e permettergli di sconfiggere le tenebre: quella persona non poteva essere altri che la reincarnazione della Dama del Lago, colei che alla fine avrebbe condotto Art\u00f9 nella sua nuova terra: Avalon.\nIl film.\nDal libro \u00e8 stato tratto un film omonimo, uscito nel 2010. Il film \u00e8 stato trasmesso in anteprima negli Stati Uniti il 12 novembre 2010 su Disney Channel, mentre in Italia \u00e8 stato trasmesso il 25 marzo 2011."}
{"id": "1462282", "revid": "486946", "url": "https://it.wikipedia.org/wiki?curid=1462282", "title": "Jude\u0163ul Neam\u0163", "text": ""}
{"id": "1462284", "revid": "1318658", "url": "https://it.wikipedia.org/wiki?curid=1462284", "title": "Dal nostro livello", "text": "Dal nostro livello \u00e8 il secondo album in studio del cantautore italiano Ron.\nDescrizione.\nA soli otto mesi di distanza dal primo disco, Ron (che in quest'album si firma nuovamente con il nome di battesimo Rosalino Cellamare) pubblica il secondo LP. In mezzo c'\u00e8 stato un cambio di casa discografica, con il passaggio dalla It di Vincenzo Micocci alla casa madre, l'RCA Italiana.\nIl progetto di questo disco \u00e8 particolare: infatti tutti i testi delle canzoni, scritti da Gianfranco Baldazzi, sono basati sui temi di alcuni alunni di una scuola elementare di Cinisello Balsamo.\nPur riveduti, i testi mantengono l'ingenuit\u00e0 infantile, anche nel trattare tematiche politiche e sociali, come l'emigrazione in \"Era la terra mia\", il pacifismo in \"Il carrarmato disarmato\", le difficolt\u00e0 dei bambini nell'ambiente scolastico in \"Disegno libero\" (dove la maestra butta via il disegno del bimbo sostenendo che \u00e8 una porcheria), le difficolt\u00e0 del lavoro operaio in \"La grande citt\u00e0 industriale\", il problema dell'abbandono scolastico in \"Alla fine della scuola\" o il razzismo in \"I bimbi neri non san di liquirizia\".\nLe musiche e gli arrangiamenti sono curati dallo stesso Rosalino; tra i musicisti del disco \u00e8 da ricordare il fratello di Rosalino, Italo Cellamare.\nLa copertina dell'album raffigura una fotografia in bianconero di alcuni bambini, con in alto il nome dell'artista e in basso il titolo.\nDal disco non viene tratto nessun 45 giri, la canzone che lo apre, \"I bimbi neri non san di liquirizia\", \u00e8 quella su cui si basa la promozione, e Rosalino la presenta anche in televisione, a Chiss\u00e0 chi lo sa?, il quiz per la tiv\u00f9 dei ragazzi presentato da Febo Conti.\nUn'altra canzone del disco, \"Era la terra mia\", che musicalmente risente molto nell'arrangiamento delle sonorit\u00e0 di Neil Young, verr\u00e0 ripresa in seguito nel disco dal vivo \"Tutti cuori viaggianti\". L'album diventa anche uno spettacolo teatrale che Rosalino presenta in tour nella stagione 1973-1974.\nQuest'album non \u00e8 mai stato ristampato in CD. Tuttavia, cinque dei brani dell'album sono apparsi in questo formato nella raccolta \"Una citt\u00e0 per cantare ed altri successi\" del 2011."}
{"id": "1462285", "revid": "486946", "url": "https://it.wikipedia.org/wiki?curid=1462285", "title": "Judetul Neamt", "text": ""}
{"id": "1462286", "revid": "767487", "url": "https://it.wikipedia.org/wiki?curid=1462286", "title": "Belciugatele", "text": "Belciugatele \u00e8 un comune della Romania di 1.878 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 5 villaggi: Belciugatele, C\u00e2ndeasca, Coje\u0219ti, Mataraua, M\u0103riu\u021ba."}
{"id": "1462292", "revid": "57905", "url": "https://it.wikipedia.org/wiki?curid=1462292", "title": "AVN Award", "text": ""}
{"id": "1462293", "revid": "4106", "url": "https://it.wikipedia.org/wiki?curid=1462293", "title": "Demuysere", "text": ""}
{"id": "1462297", "revid": "122731613", "url": "https://it.wikipedia.org/wiki?curid=1462297", "title": "Societ\u00e0 Podistica Lazio 1904-1905", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1904-1905.\nStagione.\nLa partecipa nuovamente ad amichevoli contro la .\nMaglie.\nL'uniforme \u00e8 una maglia a quarti bianchi e celesti con calzoncini e calzettoni neri.\nOrganigramma societario.\nArea direttiva\nArea tecnica"}
{"id": "1462298", "revid": "767487", "url": "https://it.wikipedia.org/wiki?curid=1462298", "title": "Desmod", "text": "I Desmod sono un gruppo rock slovacco formato nella citt\u00e0 di Nitra nel 1996\nLa formazione originaria era totalmente diversa da quella attuale. Il gruppo ha sperimentato vari generi quali il soft rock e il pop rock.\nOggigiorno i Desmod sono uno dei pi\u00f9 famosi gruppi rock della Slovacchia e hanno raccolto un discreto successo anche in Repubblica Ceca."}
{"id": "1462299", "revid": "125302969", "url": "https://it.wikipedia.org/wiki?curid=1462299", "title": "We Are the World", "text": "We Are the World \u00e8 un brano musicale del 1985 realizzato a scopo di beneficenza, scritto e composto dai cantanti statunitensi Michael Jackson e Lionel Richie, prodotto da Quincy Jones e inciso dagli USA for Africa (\"USA\" sta per \"United Support Artists\"), un supergruppo formato da 45 celebrit\u00e0 della musica, per la maggior parte statunitensi. I fondi raccolti da \"We Are the World\", oltre 100 milioni di dollari, furono interamente devoluti alla popolazione dell'Etiopia, afflitta in quel periodo da una disastrosa carestia. Con vendite superiori ai 20 milioni di copie, il singolo raggiunse la vetta delle classifiche di tutto il mondo e divenne, all'epoca, il brano pi\u00f9 venduto nella storia della musica. Infatti ricevette 4 Grammy Award.\nDescrizione.\nGenesi del brano.\nNel novembre del 1984, il cantante britannico Bob Geldof aveva coinvolto un gruppo di cantanti connazionali in un progetto, chiamato Band Aid, per realizzare un brano a scopo di beneficenza contro la fame in Africa, dove la carestia aveva ucciso quasi 1 milione di persone tra il 1983 e il 1984. Il pezzo, intitolato \"Do They Know It's Christmas?\", ebbe un grandissimo successo e raccolse diversi milioni di sterline in breve tempo.\nIl 20 dicembre 1984, il musicista statunitense Harry Belafonte, indignato per il fatto che gli artisti afroamericani non avessero fatto nulla per aiutare gli etiopi, i maggiormente colpiti dal cataclisma, decise di produrre e realizzare un brano musicale per una raccolta fondi specifica per l'Etiopia e contatt\u00f2 il manager e produttore Ken Kragen, il quale sugger\u00ec di coinvolgere vari artisti statunitensi, sul modello del progetto britannico. Kragen chiam\u00f2 Lionel Richie, che a sua volta propose Quincy Jones come produttore.\nLa sera stessa, Richie chiam\u00f2 Jones, che si trovava in quel momento in compagnia di Michael Jackson, di cui aveva gi\u00e0 prodotto gli album \"Off the Wall\" e \"Thriller\" e che si apprestava a lavorare al successivo \"Bad\". Jackson stesso ader\u00ec con entusiasmo al progetto e pochi giorni dopo Jones e Richie si ritrovarono assieme a lui nella villa di Jackson a Encino, in California, per comporre il brano. \"We Are the World\" prese forma nell'arco di due giorni, quindi i tre lavorarono alla lista di artisti da coinvolgere nel progetto.\nRegistrazione.\nLa base strumentale di \"We Are the World\", con le voci guida di Richie e Jackson, fu registrata al Lion Share Recording Studio di Kenny Rogers il 22 gennaio 1985. Due giorni dopo, Jones fece recapitare una cassetta con la linea vocale a tutti gli artisti che avevano aderito al progetto, accompagnata da una lettera che li pregava di non duplicarla o diffonderne in alcun modo il contenuto nonch\u00e9 di riportarla il giorno della registrazione. Il giorno seguente i singoli versi della canzone a cui ciascun cantante solista avrebbe dato il proprio contributo furono meticolosamente scelti da Jones assieme all'assistente di produzione e arrangiatore Tom Bahler sulla base dell'estensione e del timbro di ciascuna voce. La notte stessa fu anche deciso lo studio dove registrare le voci, anch'esso coperto dal massimo riserbo nel timore che un cos\u00ec gran numero di artisti famosi riuniti in un solo luogo attirasse una folla spropositata, facendo precipitare nel caos l'intero progetto.\nLa registrazione delle voci si tenne la notte del 28 gennaio 1985 agli Hollywood's A&amp;M Studios di Hollywood, subito dopo la cerimonia degli American Music Awards 1985, dalla quale molti degli invitati giunsero direttamente. Alla sessione parteciparono quarantacinque artisti, incluso Bob Geldof, coinvolto in quanto primo ispiratore del progetto. Geldof e l'attore canadese (e cantante dei Blues Brothers) Dan Aykroyd furono gli unici non statunitensi a prendere parte all'incisione. Alle voci soliste si alternarono ventuno cantanti, tra i quali Lionel Richie, Michael Jackson, Stevie Wonder, Diana Ross, Ray Charles, Tina Turner, Cyndi Lauper, Billy Joel, Bob Dylan, Bruce Springsteen e Dionne Warwick. Quando gli artisti iniziarono a riunirsi, trovarono un cartello sulla porta dello studio, affisso da Quincy Jones, che recitava: \u00abControlla il tuo ego alla porta\u00bb; era un promemoria divertente per ricordare che il gruppo era riunito per uno scopo pi\u00f9 grande. Il pezzo fu ultimato attorno alle ore 8 del mattino del giorno seguente.\nPubblicazione e successo commerciale.\nLa Columbia Records si accoll\u00f2 per intero le spese di produzione e di distribuzione. \"We Are the World\" venne pubblicata il 7 marzo 1985 in 800.000 copie, che andarono subito esaurite. Il 5 aprile, pi\u00f9 di 5.000 stazioni radio trasmisero il brano contemporaneamente. Il singolo conquist\u00f2 la cima della classifica di \"Billboard\" diventando il singolo ad aver conquistato pi\u00f9 velocemente la posizione numero 1, dominando inoltre le classifiche di \"Billboard\" soul, contemporaneo adulto, singoli dance, canzoni rock e canzoni country. In tutto furono venduti oltre 8 milioni di copie soltanto negli Stati Uniti.\nAl brano fece seguito un album omonimo, che a sua volta vendette circa 3 milioni di copie. L'album includeva, tra gli altri, \"Tears Are Not Enough\", frutto di un altro progetto di beneficenza di un altro supergruppo, questa volta canadese, i Northern Lights. L'album vide anche la partecipazione di Prince, il quale la notte della registrazione del 45 giri aveva declinato l'invito all'ultimo minuto; l'artista di Minneapolis contribu\u00ec al disco con il brano \"4 the Tears in Your Eyes\". Complessivamente il progetto \"We Are the World\" riusc\u00ec a raccogliere oltre 100 milioni di dollari, devoluti interamente in beneficenza.\nNel 1986 il singolo vinse 4 Grammy Award, come \"Canzone dell'anno\", \"Disco dell'anno\", \"Migliore interpretazione di un duo o gruppo vocale pop\" e \"Miglior cortometraggio\". Lo stesso anno vinse inoltre un American Music Award come \"Canzone dell'anno\".\nVideo musicale.\nIl videoclip del brano venne diretto da Tom Trbovich e fu realizzato utilizzando principalmente le immagini delle riprese effettuate la notte della registrazione della canzone agli Hollywood's A&amp;M Studios di Hollywood con tutti gli artisti riuniti a formare un unico grande gruppo e con Quincy Jones a dirigerli. Il video ufficiale su YouTube aveva superato gli oltre 500 milioni di visualizzazioni, prima che venisse inspiegabilmente rimosso. Del video e delle registrazioni venne realizzato un making of di 35 minuti che venne commercializzato nel 1985 in VHS assieme al videoclip e ripubblicato il 18 marzo 2005 in DVD, con l'aggiunta di diversi extra, col titolo \"We Are The World - The Story Behind The Song - 20th Anniversary Special Edition\" per celebrare il ventennale dalla pubblicazione del singolo.\nEsibizioni dal vivo.\nLa canzone fu interpretata per la prima volta dal vivo al concerto statunitense del \"Live Aid\" il 13 luglio 1985 al John F. Kennedy Stadium di Filadelfia da quasi tutti i cantanti presenti nella registrazione originale, tra i quali Lionel Richie, Harry Belafonte, Dionne Warwick e Tina Turner (assenti, invece, Michael Jackson, Diana Ross, Stevie Wonder e Bruce Springsteen) e da diversi artisti presenti alla serata che non avevano partecipato alla registrazione originale, come Cher e Madonna.\nFu eseguita anche agli \"American Music Awards\" il 27 gennaio 1986, in chiusura di serata, da alcuni degli artisti della formazione originale, tra i quali Michael Jackson, Lionel Richie e Diana Ross, con l'aggiunta di quelli presenti alla serata di premiazione, come la cantante Whitney Houston, l'attore Michael Douglas e l'attrice Elizabeth Taylor. In quella circostanza ai cori si unirono artisti collegati via satellite da altre citt\u00e0 e paesi, fra i quali Johnny Cash e sua moglie June Carter da Tucson, Aretha Franklin da Detroit, Bob Geldof e Paul McCartney e altri da Londra.\nIl 17 gennaio 1993 il brano fu intonato da Michael Jackson, Diana Ross e altri ad una celebrazione inaugurale per il presidente eletto degli Stati Uniti Bill Clinton al Lincoln Memorial di Washington, che richiam\u00f2 centinaia di migliaia di persone. Aretha Franklin, LL Cool J, Michael Bolton e Tony Bennett erano tra i musicisti presenti che non avevano partecipato alla registrazione originale del pezzo.\nIl 12 giugno 1995 la canzone fu interpretata ai \"VH1 Honors\" in un medley con \"Heal the World\" dai Boyz II Men, raggiunti sul palco a sorpresa da Michael Jackson durante i cori finali.\nIl 1\u00ba giugno 1999 la canzone venne riproposta come traccia di chiusura al \"Pavarotti &amp; Friends 1999\" a Modena da Lionel Richie, Luciano Pavarotti, Mariah Carey, Zucchero Fornaciari, Joe Cocker, B.B. King, Ricky Martin, Laura Pausini, Gianni Morandi, Renato Zero e tanti altri artisti. Michael Jackson, anch'egli invitato alla serata, diede forfait all'ultimo minuto.\nIl 15 novembre 2006 Michael Jackson esegu\u00ec un frammento della canzone assieme ad un coro di ragazzi ai \"World Music Awards 2006\" a Londra nella sua ultima esibizione pubblica dal vivo.\nIl 7 luglio 2009, al funerale pubblico per Michael Jackson tenutosi allo Staples Center di Los Angeles, la canzone fu intonata (in un medley con \"Heal the World\") in suo onore da tutti gli artisti e gli ospiti presenti, tra i quali figuravano Lionel Richie, Mariah Carey, Smokey Robinson, Usher, Brooke Shields, Kobe Bryant, Magic Johnson e tutta la famiglia Jackson, inclusi Janet Jackson e i tre figli dell'artista, Prince, Paris e Blanket.\nFormazione.\nDirezione musicale.\nQuincy Jones\nCantanti.\nIn ordine alfabetico, con i solisti indicati in grassetto.\nWe Are the World 25 for Haiti.\nAlla fine del 2009 Lionel Richie e il produttore Quincy Jones incominciarono a pianificare una nuova versione del brano in occasione del suo venticinquennale, sotto il nome di \"Live 25\". Dopo il Terremoto di Haiti del 2010 (12 gennaio), si pens\u00f2 di destinare i fondi del brano alla popolazione di Haiti. Il nuovo brano fu registrato nello stesso studio del brano originale il 1\u00ba febbraio 2010 con oltre 75 cantanti, chiamati per l'occasione \"Artists for Haiti\". Per la medesima causa fu realizzata anche una versione del brano in lingua spagnola con testo di Gloria Estefan, cantata dai principali artisti latinoamericani e intitolata \"Somos el Mundo 25 por Hait\u00ed.\""}
{"id": "1462303", "revid": "767487", "url": "https://it.wikipedia.org/wiki?curid=1462303", "title": "Borcea (C\u0103l\u0103ra\u0219i)", "text": "Borcea \u00e8 un comune della Romania di 8.859 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Borcea e Pietroiu."}
{"id": "1462306", "revid": "62004", "url": "https://it.wikipedia.org/wiki?curid=1462306", "title": "Abib Kolo-Tour\u00e9", "text": ""}
{"id": "1462312", "revid": "155136", "url": "https://it.wikipedia.org/wiki?curid=1462312", "title": "Ducato dell'Arcipelago", "text": ""}
{"id": "1462316", "revid": "1776051", "url": "https://it.wikipedia.org/wiki?curid=1462316", "title": "C\u0103scioarele", "text": "C\u0103scioarele \u00e8 un comune della Romania di 1.958 abitanti, ubicato del distretto di C\u0103l\u0103ra\u0219i, nella regione storica della Muntenia."}
{"id": "1462317", "revid": "287204", "url": "https://it.wikipedia.org/wiki?curid=1462317", "title": "Cascioarele", "text": ""}
{"id": "1462324", "revid": "152819", "url": "https://it.wikipedia.org/wiki?curid=1462324", "title": "Stili architettonici", "text": ""}
{"id": "1462327", "revid": "1776051", "url": "https://it.wikipedia.org/wiki?curid=1462327", "title": "Chirnogi", "text": "Chirnogi \u00e8 un comune della Romania di 7.981 abitanti, ubicato del distretto di C\u0103l\u0103ra\u0219i, nella regione storica della Muntenia."}
{"id": "1462328", "revid": "767487", "url": "https://it.wikipedia.org/wiki?curid=1462328", "title": "Heimat 3 - Cronaca di una svolta epocale", "text": "\"Heimat 3 - Cronaca di una svolta epocale (Heimat 3 - Chronik einer Zeitenwende)\" \u00e8 un film tedesco del 2004 diretto da Edgar Reitz. \u00c8 composto da 6 episodi, per una durata totale di 11 ore e 39 minuti. \u00c8 la terza parte della trilogia di Heimat, questa volta ambientata negli anni 1989-2000 soprattutto nei dintorni di Schabbach, localit\u00e0 immaginaria nel Rhein-Hunsr\u00fcck-Kreis."}
{"id": "1462333", "revid": "201640", "url": "https://it.wikipedia.org/wiki?curid=1462333", "title": "Jasper Fforde", "text": "I romanzi di Fforde sono caratterizzati da allusioni letterarie, giochi di parole, una trama serrata e aderenza al genere tradizionale. Le sue opere contengono solitamente elementi di metanarrazione, parodia e fantasy.\nBiografia.\n\u00c8 figlio di John Standish Fforde, ventiquattresimo cassiere capo della Banca d'Inghilterra (la cui firma appariva sulla cartamoneta britannica), e cugino della scrittrice Katie Fforde. Ha studiato presso la Dartington Hall School.\nHa trascorso i primi anni della sua carriera come assistente operatore per l'industria cinematografica, dove ha lavorato per una serie di film, tra i quali \"Agente 007 - GoldenEye\" ed \"Entrapment\".\nTra le sue pubblicazioni, quella che lo ha reso famoso \u00e8 la serie di romanzi che ha per protagonista la detective letteraria Thursday Next: \"Il caso Jane Eyre\", \"Persi in un buon libro\", \"Il pozzo delle trame perdute\", \"C'\u00e8 del marcio\" e \"First Among Sequels\" e \"One of Our Thursdays Is Missing\" e \"The Woman Who Died a Lot\"(gli ultimi tre non ancora tradotti in italiano). \u00c8 annunciato un ulteriore episodio dal titolo \"Dark Reading Matter\".\nL'autore afferma che \"Il caso Jane Eyre\" ha ricevuto 76 rifiuti da editori prima di essere ammesso alla pubblicazione.\n\"The Big Over Easy\" (2005), che ha un'ambientazione simile ai romanzi che hanno per protagonista Thursday Next, \u00e8 una revisione del primo romanzo scritto dall'autore, che inizialmente non aveva trovato alcun editore. Il titolo originale era \"Who Killed Humpty Dumpty?\", pi\u00f9 tardi divenuto \"Nursery Crime\", che \u00e8 il titolo ora usato per riferirsi a questa serie di romanzi. Questi descrivono le indagini del DCI Jack Spratt. Il seguito di \"The Big Over Easy\", \"The Fourth Bear\", \u00e8 stato pubblicato in Gran Bretagna nel luglio 2006; la storia ruota su Riccioli d'oro e i Tre Orsi.\nFforde \u00e8 appassionato di aviazione e si diletta a pilotare un De Havilland Tiger Moth di sua propriet\u00e0."}
{"id": "1462339", "revid": "23117", "url": "https://it.wikipedia.org/wiki?curid=1462339", "title": "Diego de Souza Andrade", "text": ""}
{"id": "1462343", "revid": "533647", "url": "https://it.wikipedia.org/wiki?curid=1462343", "title": "Cattolica Eraclea", "text": "Cattolica Eraclea (\"Cat\u00f2lica\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nCattolica Eraclea sorge su un pianoro in declivio posto ai piedi del Monte Sorcio, alto 521,2 m s.l.m., a 13\u00a0km da Capo Bianco (Eraclea Minoa) e dal mare. A nord si affaccia sulla vallata del fiume Platani mentre tutt'intorno \u00e8 circondata da colline ed elevazioni che vanno dai 400 m. di Monte San Giorgio ai 674 m. di Monte Giafaglione.\nStoria.\nLa fondazione avvenne intorno al 1612 a seguito di una\n\"licentia populandi\" (cos\u00ec allora veniva chiamato il permesso di costruire un insediamento abitativo) ottenuta da Blasco Isfar et Corillas dal Re di Spagna ed il nome attribuito all'insediamento fu quello di \"Cattolica\" proprio in ossequio a Sua \"cattolicissima Maest\u00e0\", il re Filippo III.\nLa nuova citt\u00e0 venne presto elevata al rango di baronia, poi di ducato e di principato nel 1620. Agli inizi del secolo XVIII pass\u00f2 per eredit\u00e0 dai Del Bosco ai Bonanni. &lt;br&gt;\nLa denominazione attuale di Cattolica Eraclea venne stabilita da un Regio decreto del 1874, che aggiunse al nome originario quello dell'antica colonia greca \"Eraclea\"\nSimboli.\nLa descrizione dello stemma del Comune di Cattolica Eraclea \u00e8 la seguente: \nR.D. del 9 aprile 1928, RR.LL.PP. del 10 agosto 1928\nMonumenti e luoghi d'interesse.\nSiti archeologici.\nIl sito archeologico di maggiore rilievo si trova nella frazione di Eraclea Minoa dove vi sono i resti di un'antica citt\u00e0 greca.\nAree naturali.\nLa foce del fiume Platani e i terreni adiacenti, costituiscono la riserva naturale orientata (RNO). La riserva nel tratto di mare possiede la tipica vegetazione dunale.\n\u00c8 nell'interno si trovano Eucalipti, Acacie e Pini, che si sovrappongono a specie arbustive spontanee e una cospicua vegetazione mediterranea.\nLa riserva \u00e8 stata istituita per tutelare il particolare ecosistema costiero e le numerose specie di uccelli come: l'airone cenerino, il gabbiano reale,l'airone rosso e il falco di palude. Il paesaggio della riserva \u00e8 completato dalla meravigliosa falesia di Capo Bianco, roccia a picco sul mare, mentre sul pianoro sovrastante si possono ammirare i resti dell'antico teatro greco.\nGeografia antropica.\nFrazioni.\nEraclea Minoa.\n\u00c8 l'unica frazione degna di nota all'interno del territorio comunale. Si tratta di un piccolo abitato, adiacente al mare, costituito da poche case (in maggioranza abitate solo nel periodo estivo) e da un camping. \nNei pressi del paese si trovano i resti di un'antica citt\u00e0 greca.\nEconomia.\nAgricoltura.\nL'economia locale \u00e8 prettamente agricola.\nNel territorio circostante si coltivano la vite, l'olivo e gli agrumi; notevoli anche i frutteti e i mandorleti.\nIl vitigno tipico della zona \u00e8 l'Inzolia, autoctono dell'area, ma vengono coltivate anche altre variet\u00e0 di pregio che danno un vino rosso rubino dal sapore forte e di buona gradazione alcolica.\nLa coltivazione dell'olivo per la produzione dell'olio predililige le cultivar \"Biancolilla\", \"Passulunara\" e \"Nocellara\". Si coltivano anche cereali e frumento.\nIl territorio di Cattolica Eraclea \u00e8 compreso nella zona di produzione dell'Arancia di Ribera D.O.P. e del Pistacchio di Raffadali D.O.P..\nAttivit\u00e0 minerarie.\nFurono attive nel territorio diverse miniere di zolfo e, principalmente, salgemma. L'attivit\u00e0 estrattiva cess\u00f2 del tutto a causa del crollo della miniera di salgemma \"Salina\", avvenuto nel 1979.\nInfrastrutture e trasporti.\nCattolica non \u00e8 attraversata da strade importanti ma \u00e8 collegata da strade provinciali alla Strada statale 115, da cui dista 7\u00a0km e ad Agrigento, Raffadali, Montallegro e Cianciana.\nFino alla chiusura della Ferrovia Castelvetrano-Porto Empedocle aveva una propria stazione ferroviaria posta a circa 1,5\u00a0km dall'abitato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Cattolica Eraclea fa parte delle seguenti organizzazioni sovracomunali: regione agraria n.5 (Colline litoranee di Agrigento)."}
{"id": "1462356", "revid": "83531", "url": "https://it.wikipedia.org/wiki?curid=1462356", "title": "Pasquale Fornara", "text": "Professionista dal 1949 al 1961, detiene il record di successi al Tour de Suisse con ben quattro affermazioni.\nCarriera.\nFu uno dei corridori pi\u00f9 rappresentativi del ciclismo italiano degli anni cinquanta, facendo per un breve periodo da gregario all'amico Fausto Coppi. Vinse quattro edizioni del Tour de Suisse (1952, 1954, 1957 e 1958) e un Tour de Romandie (1956). Si classific\u00f2 secondo alla Vuelta a Espa\u00f1a (1958), terzo al Giro d'Italia (1953, dove riusc\u00ec ad aggiudicarsi la classifica scalatori) e quarto al Tour de France (1955).\nBuon passista, forte nelle cronometro e anche in salita (vinse il Gran Premio della Montagna in un Tour de Suisse e in un Giro d'Italia), nel 1956 arriv\u00f2 molto vicino a vincere il Giro d'Italia con la maglia dell'Arbos di Mario Giumanini. Durante la terz'ultima tappa, la Merano - Monte Bondone, mentre indossava la maglia rosa di primo della classifica, si ritir\u00f2 semi-assiderato durante una tormenta di neve, che costrinse al ritiro altri 43 corridori. Fu il giorno dell'impresa del lussemburghese Charly Gaul, che prima della partenza di quella tappa era ventiquattresimo in classifica generale con un distacco di quasi 17 minuti da Fornara.\nIn 13 anni di professionismo vinse 25 corse. Oggi Fornara riposa nella tomba di famiglia nel cimitero di Borgomanero. In sua memoria, nella sua citt\u00e0, \u00e8 stata costruita una statua a forma di bicicletta, vicino al corso dell'Agogna.\nAncora oggi detiene il record di vittorie della classifica finale del Tour de Suisse (4)."}
{"id": "1462357", "revid": "580", "url": "https://it.wikipedia.org/wiki?curid=1462357", "title": "Storia dell'animazione statunitense", "text": "Lo sviluppo dell'animazione statunitense ebbe inizio con l'invenzione stessa del cinema. Inizialmente i cortometraggi animati, improntati a mimica e umorismo, erano trasmessi nei cinema; negli anni trenta si gener\u00f2 una forte influenza dovuta al successo di Walt Disney. Negli anni cinquanta i cartoni animati smisero di essere trasmessi nei cinema ed entrarono in televisione; negli anni sessanta si afferm\u00f2 la fascia oraria cosiddetta \"saturday morning cartoons\", caratterizzata da disegni animati a basso costo e di bassa qualit\u00e0 (definiti in animazione limitata). Negli anni settanta la FCC (l'agenzia governativa statunitense per le comunicazioni) istitu\u00ec delle leggi che censuravano i cartoni animati e pi\u00f9 in generale la televisione, sanzionando ogni tipo di scena che potesse sembrare violenta. Negli anni ottanta si evidenzi\u00f2 un crescente gradimento del pubblico per anni. Negli anni novanta inoltre si affermarono numerose sitcom.\nIl sonoro e la popolarit\u00e0.\nL'industria cinematografica fu rivoluzionata dall'introduzione del suono sincronizzato. Il primo cartone animato sonoro fu \"My Old Kentucky Home\" di Max Fleischer nel 1926, seguito da \"Steamboat Willie\" di Walt Disney nel 1928 (con la terza apparizione di Topolino).\nFilm d'animazione.\nIl primo film d'animazione prodotto negli USA fu \"Biancaneve e i sette nani\" di Walt Disney nel 1937.\nSerie animate.\nLa prima serie animata prodotta negli USA fu \"The Puppetoon Show\" della Paramount nel 1949.\nStudi di animazione.\nDal 1921, fondano per la prima volta uno studio di animazione.\nI principali studios dell'animazione statunitense sono:\nL'avvento della televisione.\nNonostante negli anni 50 debuttano i cartoni animati per la prima volta in televisione oltre che nei cinema, non solo i film d'animazione ma anche in particolare le serie animate, dagli anni 60 vengono spesso ad essere distribuiti successivamente anche nei Paesi europei, in particolare l'Italia, oltre che negli Stati Uniti.\nI \"cartoon\" americani in Italia.\nInizialmente la televisione pubblica italiana si limitava a trasmettere i cartoni animati in momenti specifici all'interno della fascia pomeridiana della TV dei ragazzi."}
{"id": "1462366", "revid": "46291", "url": "https://it.wikipedia.org/wiki?curid=1462366", "title": "Ophrys fuciflora lacaitae", "text": "L'ofride di Lacaita (Ophrys fuciflora\" subsp. \"lacaitae ) \u00e8 una pianta appartenente alla famiglia delle Orchidacee, diffusa in Sicilia, nell'Italia centro-meridionale e a Malta.\nIl suo nome \u00e8 un omaggio al botanico inglese, di origine italiana, Charles Carmichael Lacaita (1853-1933).\nDescrizione.\n\u00c8 una pianta erbacea geofita bulbosa alta 15\u201340\u00a0cm.\nI fiori sono riuniti in infiorescenze in numero da 4 a 10 e presentano sepali di colore bianco con sfumature verdastre, lievemente ricurvi al indietro. I petali, bianchi, sono corti e stretti con apice ottuso.\nIl labello \u00e8 giallo chiaro di forma trapezoidale, con bordi rialzati e smarginati, pressoch\u00e9 glabro tranne che sulle gibbosit\u00e0 basali, con una macula basale a forma di H, lucida e circondata da una limitata zona brunastra, e una caratteristica appendice rivolta verso l'alto.\nFiorisce da marzo a giugno.\nBiologia.\nSi riproduce per impollinazione entomofila ad opera dell'imenottero apoideo \"Eucera eucnemidea\" (Apidae).\nDistribuzione e habitat.\nQuesta specie fu descritta inizialmente come un endemismo siciliano ma successivamente fu segnalata anche in diverse zone di Puglia, Basilicata, Calabria, Campania, Lazio, Molise e Abruzzo, nonch\u00e9 a Malta e a Cipro. Il limite settentrionale del suo areale \u00e8 rappresentato da una stazione abruzzese presso Ateleta (AQ).\nCresce su praterie e garighe soleggiate, con predilezione per i terreni calcarei."}
{"id": "1462373", "revid": "6923", "url": "https://it.wikipedia.org/wiki?curid=1462373", "title": "AutoCarro Medio", "text": ""}
{"id": "1462375", "revid": "123819442", "url": "https://it.wikipedia.org/wiki?curid=1462375", "title": "Tancredi Pasero", "text": "Biografia.\nNato a Torino, dopo aver studiato con Arturo Pessina, ha debuttato ufficialmente a Vicenza nel 1917 cantando nella parte di Rodolfo nella \"Sonnambula\" di Bellini.\nIl 26 dicembre 1923 \u00e8 il Sommo sacerdote ne La Vestale con Giannina Arangi-Lombardi ed Amedeo Bassi al Teatro Costanzi di Roma dove nel 1924 \u00e8 Sparafucile in Rigoletto con Mercedes Capsir ed Enrico Molinari, Colline ne La boh\u00e8me con Maria Zamboni ed Alessio De Paolis, Hagen ne Il crepuscolo degli dei con Bassi e Molinari, il protagonista in Mefistofele con la Zamboni e Francesco Merli, Mehemed nella prima assoluta di \"Emiral\" di Bruno Barilli con Merli, Pimen/Rangoni in Boris Godunov con la Zamboni e Merli, il cieco in Iris con Merli, Roucher/Fouquier-Tinville in Andrea Ch\u00e9nier con Enzo De Muro Lomanto e Molinari, Don Pedro/Gran sacerdote ne L'africana con Ernestina Poli, Giulio Crimi e Molinari e Veit Pogner ne I maestri cantori di Norimberga con Merli e Taurino Parvis e Marcel Journet, nel 1925 Ramfis in Aida con la Poli, Merli e Giovanni Inghilleri, Gurnemanz in Parsifal, Gualtiero Farst in Guglielmo Tell, MacGregor/Tom in Guglielmo Ratcliff con Inghilleri e nel 1926 Filippo II in Don Carlo con Bianca Scacciati, Flora Perini, Merli e Carlo Galeffi, Don Basilio ne Il barbiere di Siviglia con De Paolis, Galeffi e Gaetano Azzolini ed Alvise ne La Gioconda con la Poli, la Perini, Merli e Molinari.\nNel 1926 al Teatro Col\u00f3n di Buenos Aires \u00e8 Timur in Turandot diretto da Gino Marinuzzi con Claudia Muzio, Rosetta Pampanini e Giacomo Lauri-Volpi.\n\u00c8 stato primo basso al Teatro alla Scala di Milano dal 1926 al 1952, cantando anche regolarmente in tutti i teatri italiani e del mondo, compresi quelli sudamericani, esclusa una pausa dovuta alla seconda guerra mondiale.\nAlla Scala nel novembre 1926 \u00e8 Filippo II in \"Don Carlo\" diretto da Arturo Toscanini con la Scacciati, Giuseppina Cobelli e Galeffi e nel 1927 Wotan ne L'oro del Reno diretto da Ettore Panizza con Gina Cigna, Cesira Ferrari, Bruna Castagna e Giuseppe Nessi e Hagen ne \"Il crepuscolo degli Dei\" diretto da Panizza con Ebe Stignani, la Castagna e la Ferrani.\nNel 1929 alla Scala \u00e8 il mugnaio nella prima assoluta di Il re di Giordano diretto da Toscanini con Toti Dal Monte, De Muro Lomnanto, Salvatore Baccaloni, Nessi e Aristide Baracchi cantata anche al Teatro Regio di Torino diretto da Franco Capuana con Francesco Dominici e Carlo Tagliabue.\nAttivissimo al Metropolitan di New York e al Covent Garden di Londra negli anni che vanno dal 1929 al 1933. \nNel novembre 1929 debutta al Metropolitan come Alvise ne \"La Gioconda\" diretto da Tullio Serafin con Lauri-Volpi e Mario Basiola, seguito da Ashby ne La fanciulla del West diretto da Vincenzo Bellezza con Maria Jeritza, Giovanni Martinelli, Lawrence Tibbett ed Angelo Bad\u00e0, Colline ne \"La boh\u00e8me\" diretto da Bellezza con Lucrezia Bori, Lauri-Volpi e Tibbett, Pedro ne L'Africaine diretto da Serafin con Elisabeth Rethberg, Beniamino Gigli, Basiola, Bad\u00e0 ed Ezio Pinza, Ferrando ne Il trovatore diretto da Bellezza con Lauri-Volpi, la Rethberg e Basiola, Ramfis in \"Aida\" diretto da Serafin con Lauri-Volpi e Giuseppe De Luca e il conte Walter in Luisa Miller diretto da Serafin con Rosa Ponselle, Lauri-Volpi e De Luca arrivando a 117 recite al Met fino al 1933.\nLa sua ultima recita \u00e8 stata nel 1952 come protagonista di \"Mos\u00e8\" di Lorenzo Perosi diretto da Capuana con Adriana Guerrini e Tagliabue al Palazzo Ducale per il Teatro La Fenice.\nLa sua voce profonda e risonante, unica nella storia del canto e inconfondibile, si adattava con uguale facilit\u00e0 al repertorio italiano, come al francese, a quello tedesco e russo, e si \u00e8 legata perennemente soprattutto alla sublime interpretazione di Boris Godunov, Mefistofele e Gurnemanz (\"Parsifal\"), come pure a tutti i ruoli di basso pi\u00f9 importanti presenti nelle opere verdiane.\nInsolito per il tempo, fu un ottimo e rifinito interprete rossiniano, nella parte di Assur nella Semiramide, ed ebbe modo di cantare per primo nell'epoca moderna nell'\"Incoronazione di Poppea\" di Monteverdi ormai non pi\u00f9 rappresentata fino ai primi anni venti del Novecento.\nDiscografia.\nDischi Columbia - 78 giri.\nInoltre esiste la registrazione completa in 78 giri dell'Aida (36 dischi) (dove interpreta il ruolo di Ramfis) e della Boheme (13 dischi) (dove interpreta il ruolo di Colline).\nDischi Cetra - 78 giri.\nIn pi\u00f9 l'opera completa Norma (Bellini) in 18 dischi, interpreti: Gina Cigna, Giovanni Breviario, Ebe Stignani, Tancredi Pasero, Adriana Perris, Emilio Renzi - Dir. Vittorio Gui - Orchestra dell'EIAR di Torino.\nLa Voce del Padrone - EMI - Dischi riversati in microsolco a 33 giri.\nIn video \u00e8 nota una sua partecipazione nel film bianco e nero \"Rossini\" del 1943, insieme ad altri grandi cantanti dell'epoca, dove si pu\u00f2 ammirare una sua interpretazione di Don Basilio, mentre canta \"La Calunnia\"."}
{"id": "1462379", "revid": "729019", "url": "https://it.wikipedia.org/wiki?curid=1462379", "title": "Stazione di Navacchio", "text": "La stazione di Navacchio \u00e8 ubicata sulla linea Pisa - Firenze ed \u00e8 una delle tre stazioni del comune di Cascina.\nStrutture e impianti.\nLa stazione di Navacchio \u00e8 costituita dalla sala d'aspetto con biglietteria automatica e da un presidio della RFI munito di sala controllo: la presenza di personale delle ferrovie ha probabilmente impedito che anche in questa stazione si verificassero quei fenomeni di degrado ed abbandono tipici delle piccole stazioni.\nLa linea si compone di tre binari serviti da due banchine: il binario 1 viene solitamente utilizzato in direzione Firenze, il 2 in direzione Pisa ed il tre in caso di incrocio dei treni o per la sosta dei treni diagnostici.\nSono stati recentemente svolti dei lavori di adeguamento: \u00e8 stato costruito un sottopasso stradale posto a circa cento metri dalla stazione in direzione Pisa ed il vecchio passaggio a livello accanto alla stazione \u00e8 stato sostituito da un sottopasso ciclabile e pedonale munito anche di rampe che permettono sia l'attraversamento dei binari che l'accesso ai binari 2 e 3; entrambe le banchine sono state pavimentate ed allungate e sono stati costruiti dei bagni pubblici.\nLa stazione tranviaria.\nDal 1881 al 1953 il fascio merci della stazione era raccordato con la tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione che si distaccava proprio a Navacchio, con Caprona e Calci.\nLa stazione tranviaria, il cui fabbricato viaggiatori \u00e8 tuttora esistente e trasformato in civile abitazione, era raggiunto dai carri in servizio cumulativo attraverso un binario lungo 200\u00a0m che si insinuava fra due gruppi di case e che era possibile impegnare per mezzo delle classiche piattaforme girevoli in uso all'epoca.\nMovimento.\nLa stazione \u00e8 servita dalle corse regionali cadenzate svolte da Trenitalia nell'ambito del contratto di servizio stipulato con la Regione Toscana.\nServizi.\nL'impianto \u00e8 classificato da RFI nella categoria \"Bronze\", dispone dei seguenti servizi:"}
{"id": "1462380", "revid": "167080", "url": "https://it.wikipedia.org/wiki?curid=1462380", "title": "Panatenaiche", "text": ""}
{"id": "1462390", "revid": "23117", "url": "https://it.wikipedia.org/wiki?curid=1462390", "title": "Cl\u00e9ber Santana Loureiro", "text": ""}
{"id": "1462394", "revid": "149587", "url": "https://it.wikipedia.org/wiki?curid=1462394", "title": "Suddivisioni di Andorra", "text": ""}
{"id": "1462395", "revid": "161374", "url": "https://it.wikipedia.org/wiki?curid=1462395", "title": "Strada Romea", "text": ""}
{"id": "1462396", "revid": "1305772", "url": "https://it.wikipedia.org/wiki?curid=1462396", "title": "Romea", "text": ""}
{"id": "1462398", "revid": "1318658", "url": "https://it.wikipedia.org/wiki?curid=1462398", "title": "Suddivisioni dell'Armenia", "text": "LArmenia \u00e8 suddivisa in due livelli amministrativi locali, regolati dalla legge sull'ordinamento locale dell'11 dicembre 1995.\nAl primo livello si trovano i dieci \"marzer\" (\u0574\u0561\u0580\u0566\u0565\u0580), \"marz\" (\u0574\u0561\u0580\u0566) al singolare, a volte tradotto con \"regione\" e a volte con \"provincia\".\nAl secondo livello si trovano gli \"hamaynk'ner\" (\u0570\u0561\u0574\u0561\u0575\u0576\u0584\u0576\u0565\u0580), \"hamaynk\u2019\" (\u0570\u0561\u0574\u0561\u0575\u0576\u0584) al singolare, che vuol dire comunit\u00e0 e sono concettualmente simili ai comuni italiani.\nIl territorio della capitale Erevan fino al 2008 era parificato a una provincia. Dal 2009 \u00e8 un comune a tutti gli effetti con a capo un sindaco nominato da un consiglio comunale elettivo che rimane in carica per cinque anni.\nInizialmente entrambi i livelli amministrativi non godevano di molta autonomia, infatti l'Armenia mantenne un'impostazione di governo molto centralizzata, come al tempo dell'Unione Sovietica, lasciando quasi tutto il potere in mano al Presidente della Repubblica.\nSuccessive modifiche alla Costituzione hanno dato maggiori libert\u00e0 ai governi locali per cui le comunit\u00e0 locali e Erevan hanno un consiglio comunale (Consiglio degli Anziani) e un sindaco, localmente eletti.\nLe province.\nLe 10 province sono:\nOgni provincia \u00e8 amministrata da un governatore, il \"marzpet\" (\u0574\u0561\u0580\u0566\u057a\u0565\u057f), nominato e rimovibile, con decreto, dal governo a cui segue la ratifica del Presidente.\nI comuni.\nI comuni, compresa Erevan, sono 502 e hanno un capo comunit\u00e0 che nel caso delle citt\u00e0 prende il titolo di sindaco.\nDei 502 comuni, 48 hanno lo status di citt\u00e0 anche se dal punto di vista amministrativo non c'\u00e8 differenza tra citt\u00e0 (\u0584\u0561\u0572\u0561\u0584) o villaggio (\u0563\u0575\u0578\u0582\u0572)."}
{"id": "1462399", "revid": "131358", "url": "https://it.wikipedia.org/wiki?curid=1462399", "title": "Le\u00f4nidas da Silva", "text": ""}
{"id": "1462400", "revid": "287204", "url": "https://it.wikipedia.org/wiki?curid=1462400", "title": "Assetto ruote", "text": "Lassetto ruote, spesso denominato erroneamente e semplicemente convergenza, \u00e8 la registrazione di tutti gli angoli geometrici delle ruote: convergenza, campanatura e incidenza. Non sempre per\u00f2 questi ultimi due angoli sono registrabili, dipendendo il fatto dalla progettazione della meccanica delle sospensioni dell'avantreno e del retrotreno dello specifico autoveicolo.\nEffetti.\nQuando gli angoli di rotolamento delle ruote non sono ottimali si verifica l'usura anomala degli pneumatici, mentre quando i valori di incidenza e campanatura tra le due ruote dello stesso asse risultano diversi nelle ruote anteriori, l'autoveicolo tende a \"tirare\" verso destra o verso sinistra durante la marcia rettilinea (anche se questo difetto pu\u00f2 essere causato a volte da uno pneumatico). mentre la variazione della convergenza usura precocemente gli pneumatici e prelude ad un non corretto allineamento dello sterzo\nRevisione.\nPer effettuare la registrazione dell'assetto ruote, vengono utilizzati particolari e sofisticati strumenti elettronici che permettono all'autoriparatore di verificare lo stato degli angoli geometrici e, se il caso lo richiede, di variarli agendo sulla meccanica dell'avantreno e del retrotreno.\nQuesti angoli si deteriorano modificandosi nel tempo a causa dell'usura dell'autoveicolo e anche a causa di urti (marciapiedi, buche delle strade, ecc.).\nAnche dopo una riparazione effettuata alla carrozzeria per rimediare ai danni di un incidente, \u00e8 buona norma verificare gli stati geometrici dell'avantreno e del retrotreno."}
{"id": "1462402", "revid": "156618", "url": "https://it.wikipedia.org/wiki?curid=1462402", "title": "Et\u00e0 Napoleonica", "text": ""}
{"id": "1462405", "revid": "167080", "url": "https://it.wikipedia.org/wiki?curid=1462405", "title": "J.M.W. Turner", "text": ""}
{"id": "1462406", "revid": "23117", "url": "https://it.wikipedia.org/wiki?curid=1462406", "title": "Fernando Luiz Rosa", "text": ""}
{"id": "1462408", "revid": "757396", "url": "https://it.wikipedia.org/wiki?curid=1462408", "title": "Omar Thomas", "text": "Carriera.\nAll'et\u00e0 di nove anni suo padre venne incriminato per omicidio, stessa sorte poi toccata ai suoi due fratelli. La sua infanzia difficile gli permise di sviluppare il suo forte carattere.\nA North Philadelphia viene anche chiamato \"Black Jesus\", oltre al suo tradizionale soprannome \"O.T.\"\nDopo aver mosso i primi passi alla Strawberry Mansion High School e al Panola Junior College (Texas), passa alla prestigiosa University of Texas El Paso (UTEP), congedandosi nel 2005 con cifre di tutto rispetto.\nUna volta terminata l'universit\u00e0, dopo un provino con i Seattle SuperSonics, ha giocato nella lega di sviluppo della NBA (NBDL) con gli Austin Toros.\nLa sua carriera \u00e8 proseguita poi in mete esotiche, dalla Repubblica Dominicana con la maglia del Club Naco, ai Coca-Cola Tigers nelle Filippine.\nNotato da Giampiero Ticchi e dalla sua grande abilit\u00e0 di scovare giocatori di qualit\u00e0 dal sommerso, il ragazzo di Philadelphia approda nell'agosto 2006 alla Coopsette Rimini per un periodo di prova di dieci giorni. Qui disputa ottime amichevoli estive, confermando le sensazioni positive su di lui e convincendo lo staff biancorosso a confermarlo fino al termine della stagione. Nella stagione della rinascita della pallacanestro riminese Omar \u00e8 un protagonista: la sua concretezza si avverte in tutte le zone del campo. Nonostante l'abilit\u00e0 nel trovare lo spiraglio per il canestro, Thomas fa della difesa e del gioco sporco il suo marchio di fabbrica.\nDurante l'estate successiva arrivano offerte allettanti da tutta Europa, ma di comune accordo con la societ\u00e0 sceglie di restare in riva all'Adriatico almeno per un altro anno disputando un'altra buona stagione.\nDurante l'estate 2008 sigla un importante accordo con i francesi del Pau-Orthez, ma viene tagliato dopo tre partite. Ritorna quindi in Italia accordandosi con la Nuova Sebastiani Rieti, con cui debutta in serie A registrando a fine stagione una media di 11,5 punti e 5,7 rimbalzi per gara. Nel luglio 2009 firma un contratto annuale con Brindisi, formazione militante nel campionato di Legadue con lo scopo di centrare la ambita promozione con la squadra adriatica.\nL'obiettivo viene centrato al primo colpo e O.T. diventa l'idolo dei tifosi locali.\nMa non solo. Riceve il consenso di tutta la Legadue vincendo a furor di popolo il titolo di MVP del secondo campionato italiano di basket. Il 24 giugno 2010 viene ceduto alla Felice Scandone Basket Avellino facendo cos\u00ec ritorno in serie A.\nNella stagione cestistica 2010-11 \u00e8 grande protagonista della cavalcata della Felice Scandone Basket Avellino.\nO.T. trascina il club irpino ai play off, con il quarto posto in classifica generale alla fine della regular season, e conquista il titolo di MVP della stagione regolare, con una media di 18,0 punti e 6,2 rimbalzi.\nIl 12 luglio 2013 firma un contratto con la Dinamo Sassari.Pur avendo raggiunto le semifinali scudetto, gli ottavi di finale di Eurocup e trionfato in Coppa Italia non viene confermato dalla compagine sarda ed il 23 agosto firma un contratto con il Basket Ferentino.\nIl 22 agosto 2017 Thomas si ritira definitivamente dal basket giocato, diventando Director of Operations presso la University of Southern Mississippi.\nLa querelle del passaporto.\nNel maggio 2011 comincia una lunga querelle riguardante il suo passaporto sloveno, acquisito con velocit\u00e0 nell'estate 2010 e che ha permesso al giocatore di esser schierato come passaportato dalla Scandone Avellino. I dubbi sono stati sollevati dal giornale sloveno Zurnal24, il quale riporta la notizia riguardo ad una possibile irregolarit\u00e0 nell'ottenimento del passaporto e che al Ministero degli Interni sloveno non risulti nessun cittadino di nome Omar Abdul Thomas. Lo stesso, chiarisce il giornale citando le autorit\u00e0 locali, potrebbe essere stato rilasciato nella citt\u00e0 di Maribor, non dotata di un sistema informatizzato per la consultazione dei residenti permanenti e degli stranieri. Il 20 giugno 2011, rientrato in Italia dagli Stati Uniti d'America, \u00e8 stato fermato all'Aeroporto Leonardo da Vinci di Roma in quanto, all'esibizione del passaporto sloveno, le autorit\u00e0 di frontiera hanno sollevato dei dubbi riguardo alla documentazione esibita dal cestista e considerata non in regola. Il 6 dicembre 2011 la Commissione Giudicante Nazionale della FIP ha squalificato il giocatore per 16 mesi (fino al 6 aprile 2013.) Tuttavia pochi giorni pi\u00f9 tardi il giocatore ha avuto il nullaosta dalla FIBA per trasferirsi alla Stella Rossa Belgrado, poich\u00e9 la squalifica della federazione italiana non aveva effetto internazionale."}
{"id": "1462410", "revid": "181305", "url": "https://it.wikipedia.org/wiki?curid=1462410", "title": "Suddivisioni di San Marino", "text": ""}
{"id": "1462420", "revid": "300067", "url": "https://it.wikipedia.org/wiki?curid=1462420", "title": "Germano Scarone", "text": ""}
{"id": "1462423", "revid": "1543377", "url": "https://it.wikipedia.org/wiki?curid=1462423", "title": "Poggio (Otricoli)", "text": "Poggio \u00e8 una frazione del comune di Otricoli (TR).\nSi trova a 314 , sul fianco di monte San Pancrazio (1.028 m), ed \u00e8 abitato da 448 residenti .\nGeografia fisica.\nIl territorio di Poggio costituisce un'isola amministrativa del comune di Otricoli, ed \u00e8 occupato in totale da 448 abitanti. il territorio va dai 108 m della pianura sino ai 975 m delle cime montuose del monte San Pancrazio ed il monte Cosce dove scorre il confine amministrativo tra Lazio e Umbria.\nStoria.\nNoto in passato come \"Castrum Podii Medii\" oppure \"Poggium Moggii\", venne nominato per la prima volta in un documento del 1237, un atto di vendita del castello ivi esistente ai narnesi Tebalduccio Dorgani e Piergentile. Nel 1277 Narni accett\u00f2 la sottomissione dei poggiani, cosa riconfermata in documenti del 1371.\nAncora nel XVI secolo era soggetto a Narni e al comune doveva pagare delle tasse in occasione della festivit\u00e0 del patrono san Giovenale, nonch\u00e9 inviare i suoi uomini in occasione di attivit\u00e0 militari.\nVi furono poi delle contese con il comune di Calvi, che cessarono nel 1764 con un atto di transazione ufficiale.\nInfine, nel 1815, fu annesso ad Otricoli.\nNel 1943, durante la seconda guerra mondiale, vi si svolse un'importante battaglia.\nCultura.\nEventi.\nAlla fine di luglio vi si svolgono le \"Giornate Medievali\", una rappresentazione storica che interessa l'intero borgo ed i suoi abitanti. Nel periodo di Ferragosto si svolge invece la \"Festa della Santa Vergine\".\nMonumenti e luoghi d'interesse.\nCastello Alvelino.\nIl Castello Alvelino (X-XV sec. circa) presso il ponte Arverino era il castello di \"Albininum\", detto anche \"Alvinum\" o \"Albinianum\". Situato sul monte omonimo, nei pressi di Poggio, era anticamente una citt\u00e0 fondata nel medioevo e abbandonata nel '500 in seguito ad un'epidemia di peste che colp\u00ec la zona. Ora la zona \u00e8 circondata e coperta dal bosco e lasciata all'arbitrio del tempo e degli alberi. Il suo nome potrebbe essere in rapporto con il \"nobilis vir\" Albinus \"de civitate Utriculana\" ricordato nel regesto di Farfa del 1091. La notizia pi\u00f9 interessante che lo riguarda risale al tempo di Gregorio VII (1073-1085). Esso era considerato evidentemente importante per la sua posizione al confine con la Sabina e il castello di Poggio ancora non esisteva. Il castello non poteva essere alienato per alcun motivo; gli abitanti avrebbero goduto di un trattamento speciale nel pagamento delle tasse; i \"maiores\" avrebbero pagato 6 denari l'anno, i \"mediocres\" 4 e i \"minores\" 2. Il ricordo \u00e8 conservato nella toponomastica, col ponte Arverino e col fosso che nelle antiche mappe ha il nome di Arverino."}
{"id": "1462434", "revid": "23117", "url": "https://it.wikipedia.org/wiki?curid=1462434", "title": "S\u00e9rgio Cl\u00e1udio dos Santos", "text": ""}
{"id": "1462447", "revid": "767487", "url": "https://it.wikipedia.org/wiki?curid=1462447", "title": "Leaves' Eyes", "text": "I Leaves' Eyes sono un gruppo musicale symphonic metal norvegese.\nStoria.\nIl gruppo \u00e8 stato formato nel 2003 da alcuni componenti degli Atrocity e dalla cantante Liv Kristine, gi\u00e0 voce di Theatre of Tragedy.\nL'album con cui debuttarono, \"Lovelorn\", \u00e8 uscito nel 2004. Il secondo, \"Vinland Saga\", \u00e8 stato pubblicato il 30 marzo 2005. L'EP \"Legend Land\", considerato seguito di \"Vinland Saga\", \u00e8 datato 2 giugno 2006. Liv Kristine scrive tutti i testi delle canzoni della band.\nI Leaves' Eyes hanno fatto da spalla ai Blind Guardian nel loro tour in Nord America nel novembre 2006. Nel 2008 sono stati in tour con Kamelot, Fairyland, King Diamond e Kreator.\nIl 24 luglio 2009 \u00e8 uscito l'EP \"My Destiny\" mentre il 28 agosto 2009 \u00e8 uscito l'LP \"Njord\".\nIl 16 aprile 2016 viene annunciata l'uscita dalla formazione di Liv Kristine, rimpiazzata dalla cantante finlandese Elina Siirala. Il 4 settembre 2016 il gruppo annuncia la pubblicazione dell'EP \"Fires in the North\", la cui pubblicazione \u00e8 prevista per 4 novembre con l'etichetta Napalm Records.\nIl 12 gennaio 2018 \u00e8 uscito \"Sign of the Dragonhead\", primo album con la cantante Elina Siirala."}
{"id": "1462449", "revid": "2075679", "url": "https://it.wikipedia.org/wiki?curid=1462449", "title": "Suddivisioni dell'Azerbaigian", "text": "L'Azerbaigian \u00e8 suddiviso in dieci regioni economiche, entit\u00e0 senza poteri amministrativi ma solo statistici a loro volta divise in 66 distretti (in azero \"rayonlar\", singolare \"rayon\") e 12 citt\u00e0 (in azero \"saharlar\", singolare \"sahar\"). Il terzo livello \u00e8 infine costituito dai comuni (solo per i distretti, le citt\u00e0 non hanno ulteriori suddivisioni).\nRegioni economiche dell'Azerbaigian.\nLe dieci regioni economiche (non aventi effettivi poteri amministrativi) sono:\nDistretti e citt\u00e0 dell'Azerbaigian.\nDi seguito sono elencati i distretti e le citt\u00e0 dell'Azerbaigian. Il numero corrisponde alla rappresentazione nella mappa.\n\u00c8 indicato in verde il territorio che apparteneva all'Oblast' Autonoma del Nagorno Karabakh (il cui territorio per\u00f2 non coincide con quello dell'odierna repubblica \"de facto\" del Nagorno Karabakh)."}
{"id": "1462455", "revid": "729019", "url": "https://it.wikipedia.org/wiki?curid=1462455", "title": "Fabbrica d'armi di Mongiana", "text": "La Fabbrica d'armi di Mongiana \u00e8 stata un'armeria del Regno delle Due Sicilie costruita nel 1852. Il progetto s'inseriva nel Polo siderurgico di Mongiana nato nella seconda met\u00e0 del settecento e sostitu\u00ec la \"Fabbrica di canne da fucile\" costruita durante il periodo di governo francese della Calabria. Fu progettata dall'ingegnere e architetto Domenico Fortunato Savino.\nDescrizione.\nIl corpo principale della fabbrica \u00e8 di impostazione classica, con la trabeazione interamente in ghisa, composta da due imponenti colonne di ordine dorico, alte ben 4.80 metri, e dall'architrave istoriato, volute dall'ingegnere Savino come elemento di distinzione, di particolarizzazione e di forza. Nell\u2019atrio di ingresso due colonne e quattro semicolonne, sempre in ghisa, alte la met\u00e0 di quelle esterne, compongono una serliana \u201cspaziale\u201d. La Fabbrica d\u2019armi costituisce una delle prime testimonianze dell\u2019uso in Italia della ghisa in edilizia.\nProduzione.\nQuando la fabbrica entr\u00f2 in produzione forniva annualmente all'esercito borbonico 2000-3000 armi, arrivando fino a 7000-8000 nei periodi di pieno regime. Produceva fucili, pistole e spade.\nFu progettato anche un nuovo tipo di fucile \"a molla indietro\", denominato difatti \"Mongiana\" che sostitu\u00ec il vecchio modello francese \"1842\".\nIgnorata e penalizzata dopo l'Unit\u00e0 d'Italia, continu\u00f2 la sua attivit\u00e0 fino alla met\u00e0 degli anni 1860; successivamente fu declassata ad Officina trasformazioni e infine chiusa.\nOggi.\nOggi la fabbrica \u00e8 un luogo da visitare, facente parte dell'Ecomuseo delle Ferriere e Fonderie di Calabria, in fase di restauro. Riscoperta alla fine degli anni \u201970 in stato di completo degrado, \u00e8 stata oggetto di un lungo e accurato processo di recupero e nell'ottobre del 2013 \u00e8 stato ultimato il restauro architettonico con l\u2019allestimento del Museo delle Reali Ferriere Borboniche. Il progetto di restauro dell\u2019ex fabbrica e di allestimento del Museo \u00e8 stato curato dalla RA Consulting srl."}
{"id": "1462460", "revid": "682087", "url": "https://it.wikipedia.org/wiki?curid=1462460", "title": "Uveite posteriore", "text": ""}
{"id": "1462465", "revid": "200568", "url": "https://it.wikipedia.org/wiki?curid=1462465", "title": "Impianto di denitrificazione", "text": ""}
{"id": "1462469", "revid": "110157", "url": "https://it.wikipedia.org/wiki?curid=1462469", "title": "Storia in rete", "text": "Storia in rete \u00e8 una rivista mensile italiana di divulgazione storica, politicamente orientata a destra, nata nel 2005, pubblicata dalla casa editrice omonima e diretta dal fondatore Fabio Andriola. La rivista nasce come prosecuzione del suo sito internet, con una vocazione all'attualit\u00e0 e soprattutto ai riflessi che il mondo della storia ha su internet, come il nome suggerisce.\nContenuti.\nGli articoli della rivista spaziano su ogni ambito della storia, dalle problematiche legate al mestiere dello storico alle polemiche che inevitabilmente la storiografia solleva, con approfondimenti sui pi\u00f9 diversi periodi, episodi e personaggi storici. Pubblica inoltre reportage su iniziative legate al mondo della storia, anticipazioni sulle novit\u00e0 editoriali del settore, nonch\u00e9 lavori di ricerca d'archivio e documentaristica.\nOrientamento politico.\nLo storico Gabriele Turi, in suo libro del 2013 dedicato alla \u00abcultura delle destre di governo\u00bb in Italia, ha dedicato alcune pagine all'analisi dell'orientamento politico espresso dalla rivista. Turi osserva che \u00abper la storia contemporanea, dalla Rivoluzione francese ad oggi, il mensile abbraccia completamente la vulgata revisionista, coniugando inoltre un registro cattolico ultraconservatore con un gusto per i \"misteri\" e le \"rivelazioni\", di cui Sal\u00f2 \u00e8 il terreno di elezione\u00bb. Prendendo in esame alcuni numeri del 2009, Turi afferma tra l'altro che nella rivista si riscontra \u00abuna diffusa comprensione per il fascismo\u00bb."}
{"id": "1462471", "revid": "287204", "url": "https://it.wikipedia.org/wiki?curid=1462471", "title": "ADAM Italia", "text": "ADAM Italia (\"Associazione Difesa Anime &amp; Manga Italia\") \u00e8 un'associazione culturale italiana indipendente e senza scopo di lucro, che si pone come obiettivo principale la lotta alla disinformazione che per lungo tempo ha circondato il mondo dei \"manga\" e degli \"anime\" in Italia, in quanto ritenuta fonte delle censure e delle polemiche che spesso colpiscono tali opere.\nPer questo si \u00e8 impegnata in un'attivit\u00e0 di sensibilizzazione con la dichiarata intenzione di proteggerne la qualit\u00e0 e rispettare gli autori.\nStoria.\nADAM fu costituita con proprio statuto nel luglio del 1997 ad opera di un gruppo di appassionati di animazione giapponese che frequentava il \"newsgroup\" it.arti.cartoni.\nL'associazione si proponeva, tra l'altro, di favorire un accordo tra le case editrici, le emittenti televisive italiane e il pubblico degli appassionati per definire criteri di pubblicazione e programmazione che rispondessero non solo alle legittime esigenze di mercato di quelle, ma anche alle aspettative dei consumatori e al rispetto dell'integrit\u00e0 degli \"anime\" e dei \"manga\" in quanto creazioni originali.\nScopo principale era far s\u00ec che venisse riconosciuta la \"vera natura\" delle produzioni tradotte anche dal punto di vista dell'immagine che di esse veniva proposta in Italia, puntando anche alla trasmissione di \"anime\" in diverse fasce orarie a seconda delle loro caratteristiche, in una situazione in cui i distributori subivano le pressioni delle associazioni di genitori per evitare l'esposizione dei bambini a programmi per loro inappropriati.\nL'associazione faceva parte di una rete di analoghe associazioni costituite in altri paesi, come l'omonima ADAM in Spagna o \"Save Our Sailors\" negli USA, ed era in contatto con alcuni dei pi\u00f9 noti professionisti italiani del settore, come Luca Raffaelli, i Kappa Boys e il doppiatore e direttore di doppiaggio Fabrizio Mazzotta allo scopo di coinvolgerli nella sua azione per una pi\u00f9 corretta informazione riguardo all'animazione nipponica. Mazzotta divent\u00f2 anche membro dell'associazione.\nL'attivit\u00e0 si svolgeva soprattutto attraverso internet, in particolare con la pubblicazione \"on line\" dell\"ADAMagazine\", nonch\u00e9 di libri sull'argomento, come \"Pericolo Giallo\", pubblicato nel 2008. All'epoca della sua massima attivit\u00e0 si moltiplicarono in rete i siti dedicati ai fumetti e all'animazione giapponese che esponevano il \"fiocchetto blu\" di ADAM, simbolo dello slogan \"No alla censura negli anime\" utilizzato per promuovere una petizione a tutela dell'animazione giapponese come forma d'arte, indirizzata a Mediaset con migliaia di firme.\nADAM \u00e8 accreditata come l'unica associazione che si \u00e8 occupata specificamente di difendere l'originalit\u00e0 di anime e manga in Italia dalla seconda met\u00e0 degli anni 90, considerandola un soggetto che avrebbe potuto fungere da consulente per gli adattatori dell'epoca.\nDa tempo l'associazione \u00e8 \u00abin una fase di \"quiescenza\"\u00bb a causa della diminuzione del fenomeno della censura, mantenendo il sito web ufficiale non aggiornato come documento storico.\nAll'attivit\u00e0 di ADAM \u00e8 stato attribuito il merito di aver contribuito a far s\u00ec che la polemica intorno a manga e anime in Italia scemasse sostanzialmente nel tempo a vantaggio di un mutato atteggiamento culturale, pi\u00f9 attento all'integrit\u00e0 di queste opere."}
{"id": "1462472", "revid": "1543377", "url": "https://it.wikipedia.org/wiki?curid=1462472", "title": "Fonderia Ferdinandea", "text": "La fonderia Ferdinandea, \u00e8 stata una fonderia operante in Calabria nella zona delle Serre, e precisamente nel territorio di Ferdinandea. Avviata per iniziativa di Ferdinando I delle Due Sicilie, al fine di sostituire la ormai obsoleta Regia Fonderia di Stilo, fu completata sotto il regno di Ferdinando II, e ne prese il nome.\nIl progetto.\nI lavori per la sua costruzione iniziarono nel 1789 e vennero conclusi solo nel 1841 nel regno di Ferdinando II e cost\u00f2 ben 400.000 ducati, questo dovuto alle continue sospensioni di costruzione dell'opera.\nSi riusc\u00ec a risparmiare, nelle spese il 30% nei confronti della fonderia di Mongiana, dovuto soprattutto alla vicinanza con la materia prima.\nIl ferro veniva estratto dalle miniere di Pazzano, molto pi\u00f9 vicine alla localit\u00e0 Ferdinandea che a Mongiana.\nIl progetto si rifaceva a uno gi\u00e0 esistente del 1736 e fu guidato dall'ingegnere Teodoro Paolotti.\nIl luogo della costruzione fu scelto nell'area Piani della Chiesa Vecchia (attuale Ferdinandea).\nI lavori furono velocizzati durante il periodo di governo francese nel 1814 stanziando ben 14.000 ducati e dal re Ferdinando II nel 1833, quando visit\u00f2 il complesso siderurgico il 23 aprile dello stesso anno.\nNel 1852 ne finanzi\u00f2 anche il restauro con 5.000 ducati.\nDescrizione.\nIl complesso occupava 15.000 metri quadrati.\nOltre alla fonderia, composta da 4 fabbricati, e l'altoforno vi era anche la residenza amministrativa, carceri, alloggio per i soldati e una chiesa.\nDall'altoforno venivano prodotti 6.860 quintali di ghisa all'anno.\nOggi.\nAttualmente \u00e8 un luogo facente parte dell'Ecomuseo delle ferriere e fonderie di Calabria, della fonderia sono rimasti solo due edifici, e la residenza amministrativa, con un'edicola in ghisa e un busto in granito di Ferdinando II.\nGli edifici della fonderia sono ancora in attesa di restauro.\nL'altoforno fu demolito intorno al 1950 per motivi fiscali dai proprietari."}
{"id": "1462473", "revid": "6923", "url": "https://it.wikipedia.org/wiki?curid=1462473", "title": "Depuratore ad acqua", "text": "Il depuratore ad acqua nacque per la depurazione dei fumi emessi dai motori Diesel nelle miniere con il duplice scopo di abbattere contemporaneamente il particolato e la temperatura dei fumi.\nOggi viene utilizzato principalmente sui carrelli elevatori all'interno di luoghi chiusi, sulle macchine movimento terra nelle gallerie e cos\u00ec via."}
{"id": "1462474", "revid": "167080", "url": "https://it.wikipedia.org/wiki?curid=1462474", "title": "Gotifredo V di Lotaringia", "text": ""}
{"id": "1462476", "revid": "54354", "url": "https://it.wikipedia.org/wiki?curid=1462476", "title": "Fonderia di Ferdinandea", "text": ""}
{"id": "1462477", "revid": "13804", "url": "https://it.wikipedia.org/wiki?curid=1462477", "title": "Yardbirds", "text": ""}
{"id": "1462479", "revid": "156107", "url": "https://it.wikipedia.org/wiki?curid=1462479", "title": "Tripode", "text": "Il tripode (, da \u03c4\u03c1\u03b5\u1fd6\u03c2 = tre e \u03c0\u03bf\u03b4-, radice di \u03c0\u03bf\u03cd\u03c2 = piede) era nell'antica Grecia un recipiente a tre piedi che si poneva sul fuoco per scaldare l'acqua. I tripodi venivano offerti come dono agli dei (il \"tripode sacrificale\" era un particolare tipo di altare), agli ospiti e agli atleti vittoriosi. I tripodi mostravano grandi variet\u00e0 di forme, ma tutti avevano la caratteristica di poggiare su tre piedi. I tripodi erano in genere forniti di \u00aborecchie\u00bb, sorta di anelli che servivano da maniglie e, a volte, di una piantana centrale di sostegno che si aggiungeva alle tre gambe.\nIl tripode nel mondo omerico e esiodeo.\nIn Omero ricorrono frequenti menzioni all'offerta del tripode in segno di ospitalit\u00e0 o di elogio o quale premio ai vincitori degli agoni atletici.\nLa funzione premiale non era limitata alle sole competizioni atletiche ma si estendeva anche agli agoni poetici. Ce lo testimonia Esiodo, in un suo famoso passo, quando ci narra che, traversato l'Euripe in cerca di gloria, ottenne, grazie a un inno, la vittoria di un \u00abtripode orecchiuto\u00bb da lui poi consacrato alle Muse elicone, sue maestre nell'arte poetica. Sono costumi che, come vedremo, si trasmetteranno anche ad epoche successive. Ma sappiamo anche di tripodi finemente decorati o recanti iscrizioni, destinati ad offerte dedicatorie agli dei anche autonomamente da contesti competitivi.\nIl tripode delfico.\nIl tripode pi\u00f9 famoso era quello dell'oracolo di Delfi, sul quale sedeva la Pizia durante la rivelazione dei responsi oracolari.\nLa seduta era una lastra circolare posta sulla sommit\u00e0 del tripode, su cui, in sua assenza, era adagiato un rametto di alloro, associato ad Apollo, a significare la consacrazione dell'oggetto al dio.\nIl mito di di Eracle che contende il tripode ad Apollo compare sulle pitture vascolari in epoca pi\u00f9 antica rispetto alle prime manifestazioni letterarie scritte. Raffigurazioni vascolari con il motivo mitico della contesa del Tripode appaiono nello stile geometrico, ma la sicura identificazione dei due contendenti nella coppia Eracle-Apollo diviene certa solo a partire dal VI secolo a.C..\nIl tripode delfico \u00e8 il simbolo della polis magno-greca di Kroton, in quanto la tradizione antica vuole che la citt\u00e0 sia stata fondata da coloni Achei dopo il responso della Pizia, ed in quanto tale rappresentato sulle monete della zecca krotoniate; ma vi \u00e8 anche l'ipotesi che si tratti di un'offerta votiva dopo la vittoria sul fiume Traente su Sybaris. Dal 1903 \u00e8 stato assunto come unico simbolo grafico nello stemma della citt\u00e0 contemporanea di Crotone.\nIl tripode di Platea.\nFamoso era anche il tripode di Platea, legato alla omonima vittoriosa battaglia, realizzato con la decima parte del bottino sottratto allo sconfitto esercito persiano. \nConsisteva in un bacile d'oro, sostenuto da un serpente bronzeo a tre teste (o tre serpenti intrecciati), sulle cui spire era incisa una lista delle \"poleis\" che avevano avuto parte nella guerra contro i persiani.\nIl bacile d'oro fu trafugato dai Focesi durante la guerra sacra mentre il supporto tripodale fu rimosso dall'imperatore Costantino e traslato a Costantinopoli, dove, quantunque danneggiato e privo delle teste dei serpenti, una delle quali si trova nel museo archeologico di Istanbul, \u00e8 ancora visibile nell\"'Atmeidan\", l'Ippodromo di Costantinopoli. L'iscrizione, tuttavia, \u00e8 stata recuperata nella sua quasi interezza.\nGli agoni drammatici.\nI tripodi, come detto, continuarono ad assolvere una funzione premiale nei contesti agonali, come ad esempio nelle Dionisie, gli agoni drammatici in onore di Dioniso: il corego vincente, un facoltoso cittadino ateniese che si faceva carico della spesa di scritturazione e addestramento del coro, riceveva in premio una corona e un tripode che poi, alla maniera di Esiodo, avrebbe dedicato a qualche dio o installato su una base di marmo eretta in forma di piccola \"tholos\". Questi monumenti, in gran numero, andarono ad affollare un quartiere di Atene, chiamato per questo la \"strada dei tripodi\".\nUna di queste costruzioni, il \"monumento coregico\" eretto da Lisicrate per commemorare la vittoria in un agone drammatico nel 335 a.C., \u00e8 visibile ancor oggi ma il disegno del tripode sommitale, ora mancante, \u00e8 stato variamente immaginato dagli studiosi fin dal XVIII secolo.\nConnessioni con pratiche oracolari e sciamaniche.\nSi \u00e8 sostenuto, da parte di alcuni studiosi, che l'uso del tripode dedicatorio fosse molto antico e che fosse anche associato con gli oracoli e l'oltretomba. Lo si \u00e8 congetturato specialmente per via della tradizione sull'oracolo delfico, in cui la Pizia viene descritta, durante lo svelamento oracolare, come se fosse posseduta da una sorta di \"trance\" indotta da vapori provenienti da una cavit\u00e0 del sottosuolo.\nLo studioso Martin Litchfield West individua nella sibilla delfica molti tratti in comune con le pratiche sciamaniche, probabile retaggio di pratiche provenienti dall'Asia centrale. Cita ad esempio l'uso di profetizzare in posizione stante su un bacile retto da un tripode, lo stato di trance estatica, le espressioni inintelligibili.\nSecondo Erodoto, i tripodi di vittoria non venivano portati via dall'area del santuario ma lasciati invece sul posto per consacrazione.\nCitazioni.\nSi raggruppano in questa sezione, per non appesantire il testo, le citazioni cui si riferiscono le note:"}
{"id": "1462484", "revid": "94647", "url": "https://it.wikipedia.org/wiki?curid=1462484", "title": "Simple Past", "text": ""}
{"id": "1462486", "revid": "167080", "url": "https://it.wikipedia.org/wiki?curid=1462486", "title": "Meccanica Razionale", "text": ""}
{"id": "1462487", "revid": "174925", "url": "https://it.wikipedia.org/wiki?curid=1462487", "title": "Tempio di Apollo (Delfi)", "text": "Il Tempio di Apollo a Delfi era un complesso religioso risalente al IV secolo a.C. famoso per il suo oracolo.\nIl tempio, di ordine dorico e periptero, venne edificato sui resti di un tempio anteriore, eretto nel VI secolo a.C., che a sua volta venne eretto nella stessa posizione di un altro del VII secolo a.C. La sua costruzione \u00e8 attribuita agli architetti Trofonio e Agamede.\nNel secolo VI a.C. era conosciuto come il \"Tempio degli Alcmeonidi\" in tributo alla famiglia ateniense che aveva finanziato la sua ricostruzione dopo che un incendio aveva distrutto la sua struttura originale. Il nuovo edificio era un tempio di stile dorico esastilo di 6 x 15 colonne che venne poi distrutto nell'anno 373 a.C. Le sculture del frontone sono attribuite a Praxias e Androstene, ateniensi. Di una proporzione simile, il secondo tempio mantenne il modello 6 x 15 colonne nello stilobate. Dentro vi stava l'adyton, il centro dell'oracolo e il sedile della Pizia. Il monumento \u00e8 stato restaurato in parte nel 1938.\nSopravvisse fino al 390 d.C., anno in cui l'imperatore cristiano Teodosio I, fece tacere l'oracolo con la distruzione del tempio e la maggior parte delle statue e opere d'arte in nome del cristianesimo. Il santuario fu completamente distrutto dai cristiani zelanti della loro fede, nel loro tentativo di cancellare ogni traccia di paganesimo.\nGeografia.\nSul lato orientale del massiccio del Parnaso, a nord del Golfo di Corinto, sorge il Tempio di Apollo. Il Parnaso, la montagna scavata da profonde gole inaccessibili, era considerato dai tempi pi\u00f9 remoti la sede delle Muse.\nDa un lato del Parnaso, ai piedi delle vette del Fedriade (\"i Brillanti\"), che dominavano Delfi, scorreva il torrente che alimentava la fonte di Castalia. Nelle acque di questa fonte i pellegrini dovevano fare il bagno in un rituale di purificazione, prima di entrare nel tempio per consultare l'oracolo di Apollo. Secondo l\"'Inno omerico\" di Apollo Pizio, il dio arriv\u00f2:\nLa gola attraverso cui scorreva il fiume Pleistos, lasci\u00f2 il posto al vasto complesso archeologico dell'antica Delfi.\nMito.\nPrima che il culto di Apollo fosse fondato a Delfi, una divinit\u00e0 femminile, Gea (la Terra), regnava come dea-serpente.\nSecondo il mito narrato nell\"'Inno omerico\" di Apollo, un drago (secondo alcune fonti Gea, secondo altri sua figlia Themis) viveva a Delfi accanto alla fonte Castalia.\nTifone, nella mitologia greca, personificava i terremoti e le eruzioni vulcaniche. Apollo lo uccise e lasci\u00f2 che il brillante Iperione (il Sole) lo mutasse in pitone. Da qui il nome di \"Pythium\" con il quale \u00e8 stato anche designato il dio.Ucciso il mostro, Apollo ferm\u00f2 i tentativi di Gea di conservare la supremazia del luogo sacro, diventandone padrone assoluto, non senza aver lasciato la regione per un certo tempo onde purificare il delitto.\nUna versione del mito racconta che giunse un gruppo di persone di Cnosso, arrivati per nominare i chierici del loro oracolo nei pressi di Crisa, la citt\u00e0 che per un certo periodo aveva prevalso su Delfi.\nStoria del tempio.\nEpoca neolitica.\nL'occupazione del luogo di Delfi risale al Neolitico, tra il VI e il V millennio a.C. Nelle vicinanze del santuario di Atena Pronaicos, del santuario di Hermes e ad ovest del tempio di Apollo sono stati trovati dei resti di utensili in pietra. Intorno a questo santuario, che appare dalle origini come il cuore di Delfi, sono stati anche scoperti dei frammenti di ceramica risalenti al periodo dell'Antico Elladico (3000-2000 a.C.) e del medio elladico (2000 a.C.-1600 a.C.) a sud e ad est del tempio.\nPeriodo miceneo.\nFino al recente periodo elladico (o periodo miceneo), sembra che non ci siano stati nel sito pi\u00f9 che capanne di pastori fatte con legno e rami. Non ci sono prove che ci fosse allora un luogo di culto o un santuario oracolare. Sembra che le leggende della fondazione sorgano in questa epoca, narrando Diodoro Siculo della presenza di pastori.\nPausania riprende una vecchia credenza secondo la quale ci sono stati quattro templi prima dell'epoca classica, nello stesso luogo in cui \u00e8 stato costruito quello di Apollo del IV secolo a.C.:\nGli scavi hanno permesso di scoprire attorno agli edifici a forma di abside rettangolare del tempio Apollo risalenti al XIII e XII secolo a.C. Si suppone che al posto del tempio vi fosse un m\u00e9garon, o residenza del capo della citt\u00e0, ma non vi \u00e8 alcuna documentazione archeologica. Altre tombe sono state trovate ad ovest del santuario, verso Marmaria. Ed \u00e8 qui che sono state trovate le tracce pi\u00f9 concrete della presenza di un luogo di culto. Sembra che vi fosse un santuario dedicato all'Atena pre-ellenica, perch\u00e9 Gea doveva avere il suo culto nel luogo in cui si trova il tempio di Apollo. Le costruzioni erano in pietra e mattoni.\nSono state ritrovate molte statuette di sacerdotesse o di divinit\u00e0. Una delle pi\u00f9 importanti \u00e8 di una donna nuda, seduta su un treppiede con le gambe divaricate. \u00c8 la prima testimonianza della presenza di una profetessa nell'abisso oracolare. Il numero di idoli e in particolare di figure di tori che si trovano nelle fondamenta del Tempio di Apollo, ci permette di supporre che fosse gi\u00e0 un luogo di culto, piuttosto che il quartier generale di un capo. Nello stesso luogo \u00e8 stato un frammento di rhyton, contenitore che termina a testa di leone, di origine cretense. La costruzione \u00e8 quella del preistorico Pitone.\nLa ceramica prova che ci sia stata continuit\u00e0 di occupazione durante il cosiddetto medioevo ellenico, corrispondente in termini archeologici a quella submicenea (1100-1025 a.C.), la protogeometrica (1025 - 900 a.C.) e l'inizio di quella geometrica, che va dal 900 al 700 a.C. Si pensa che il culto di Apollo arriv\u00f2 nel santuario in questi secoli, ma senza sostituire un dio antico, chiamato Peana. Inoltre, \u00e8 sconcertante notare che le restanti tracce del culto di Apollo delfico in tempi storici si trovano solo a Creta, e quindi sarebbe da dove Apollo si mosse secondo il mito per giungere a Delfi in epoca micenea.\nAi tempi di Omero, nell'VIII secolo a.C. al pi\u00f9 tardi, Apollo regn\u00f2 a Delfi e nell'Odissea vediamo che Agamennone consulta l'oracolo di \"Febo Apollo della buona Pizia\", che ci conduce alla fine del periodo miceneo, sebbene possa benissimo essere un anacronismo. Indubbiamente, \u00e8 quando Delfi entra nella anfizionia di Antela, vicino alle Termopili, il cui centro era il santuario di Demetra Pilaia. L'afizionia era una confederazione di citt\u00e0 greche, di carattere religioso, attorno a un santuario.\nIl santuario si caratterizz\u00f2 nel VII secolo a.C. per un sostegno d'un cratere argenteo che Aliatte II re di Lidia aveva donato al santuario di Delfi, realizzato da Glauco di Chio e ricordato da Erodoto (I, 25) che lo descrive costituito da pezzi saldati in modo da formare una specie di piramide tronca e collegati con traverse sbalzate e cesellate disposte su ciascun lato come i gradini di una scala.\nEpoca storica.\nNell'anno 600 a.C. scoppi\u00f2 la prima guerra sacra durata dieci anni. Il popolo di Cirra, il porto con cui molti pellegrini andarono a Delfi, impose loro tariffe cos\u00ec onerose da danneggiare i delfi, a tal punto che l'anfizionia dichiar\u00f2 guerra a Cirra. Dopo lunghe e incerte lotte, Cirra fu distrutta e il suo territorio fu confiscato a beneficio del santuario. I delfi rimasero come proprietari dell'oracolo, l'anfizionia assunse l'amministrazione del santuario.\nNel 548 a.C. l'antico tempio di Trofonio e Agamede venne bruciato. Un altro fu costruito con grandi mezzi, che fu completato nel 510 a.C.\nAl tempo delle Guerre persiane, l'oracolo fu cos\u00ec pessimista da essere stato accusato di essere filo-persiano. Nel 480 a.C., i persiani inviarono truppe cercando di arrivare a Delfi con l'intento di distruggerla per punire i Greci e gli Ateniesi, ma furono messi in fuga da una violenta tempesta.\nI focesi occuparono il santuario nel 448 a.C. con l'aiuto degli Ateniesi, e questa fu la causa della seconda guerra sacra. L'intervento spartano dell'anno successivo non ha impedito ai focesi di mantenere la supremazia politica di Delfi, grazie all'aiuto di Pericle. Fino al 421 a.C., dopo la pace di Nicia, nel mezzo della guerra del Peloponneso, Delfi non recuper\u00f2 la sua indipendenza.\nLa valanga di rocce dei monti Fedriades, a seguito di un terremoto, distrusse in parte il tempio, la cui ricostruzione non ebbe inizio fino all'anno 369 a.C. I focesi scatenarono la terza guerra sacra nel 346 a.C., occupando Delfi e trincerandosi l\u00ec. Rimasero come proprietari dell'oracolo per 10 anni. Nel 352 a.C. circa, riprendono le opere di ricostruzione del tempio. Espulsi da Filippo II di Macedonia, i focesi furono costretti a pagare un gravoso risarcimento e persero i loro voti nell'anfizionia, dove entr\u00f2 Filippo, che aveva incluso la Macedonia nell'anfizionia.\nLa quarta guerra sacra ebbe inizio nel 339 a.C. I locresi di Anfipoli, che avevano coltivato la piana di Cirra, pretendevano di far pagare una tassa ai pellegrini. Nel 328 a.C., Filippo II intervenne e pose fine a quest'ultima guerra sacra con la sconfitta dei locresi. Tutti questi incidenti hanno impedito il restauro del tempio che non \u00e8 stato concluso fino al 330 a.C.\nL'espansione dei Celti, che si stabilirono a nord dei Balcani nel IV secolo a.C., costituendo una minaccia per la Grecia. La Macedonia li ha tenuti a bada, ma nel 280 a.C. le lotte interne dell'antico regno di Macedonia di Filippo e Alessandro hanno indebolito questo scudo ellenico. I Celti, che nei testi greci sono denominati \"g\u00e1lata\", nell'anno 279 a.C. sconfissero i macedoni uccidendo Tolomeo Cerauno. La strada per la Grecia era diretta. I Celti calarono in Tessaglia sotto Brenno, raggiunsero le Termopili; dove inizialmente furono contenuti e quindi ritirati. Questa campagna si svolse in inverno, con il nevoso Parnaso. Queste condizioni climatiche, insieme al supporto degli Etoli e dei focesi, hanno salvato il tempio. Brenno, ferito, si ritir\u00f2 dal combattimento. La leggenda narra che Atena e Artemide intervennero nella battaglia, e che le pietre cadute dal Parnaso, gettate senza dubbio dai greci stanziati sulle alture, seminarono il panico tra i Galati. Prima di andare ritirarsi, saccheggiarono i templi della Marmaria.\nPer tutto il III secolo a.C. e fino al 168 a.C., il santuario era controllato dalla Lega Etolica. Un'epoca ancora importante per il santuario di Apollo, grazie soprattutto ai doni dei re di Pergamo, che costruirono anche un portico, come per gli Etoli. Nel 167 a.C., i Romani, dopo la vittoria su Perseo, il loro ultimo re, fecero della Macedonia una provincia e controllarono Delfi.\nNel 86 a.C., mentre Silla guerreggiava contro Mitridate, re del Ponto in Asia Minore, i delfici erano costretti a consegnare le offerte in oro per finanziare le loro campagne. Nel 83 a.C., un popolo della Tracia, i Maedi, saccheggia il santuario e brucia il tetto.\nSotto la protezione di Augusto, il tempio ha recuperato un po' di importanza, nonostante i saccheggi subiti nel primo secolo, c'erano ancora nel santuario 3.000 statue. Nerone, nel 67, ritir\u00f2 quasi 500 statue e divise la piana di Cirra tra i suoi legionari. Il tempio fu restaurato nell'87 sotto l'imperatore Domiziano.\nNel II secolo, gli Antonini, specialmente Adriano, furono i veri benefattori del santuario. Il suo contemporaneo, Erode Attico, un ricco nativo greco di Maratona e amico di Adriano, fece costruire a sue spese i gradini di pietra dello stadio. D'altra parte, l'oracolo era in pieno declino. In precedenza, erano le citt\u00e0 che venivano a consultarlo, ora erano i privati a sollevare i loro problemi personali.\nSebbene i delfici eressero due statue in onore di Costantino I (306\u2013337), quest'ultimo spogli\u00f2 il santuario e prese il tripode di Platea (consacrato dopo la battaglia nel 479 a.C.) per decorare la sua nuova capitale, Costantinopoli. L'imperatore romano Giuliano (361\u2013363) tent\u00f2 invano di dare una certa vita al tempio, che fu chiuso nel 394 dopo l'editto di Teodosio, che vietava le sette considerate pagane. Poi a Delfi, fu istituito un vescovo e nel secolo successivo fu costruita una basilica a ovest del santuario abbandonato.\nIl tempio.\nI tre templi storici.\nIl tempio pi\u00f9 antico, distrutto da un incendio nel 548 a.C., fu opera dei leggendari architetti: Trofonio e Agamede. Fu sostituito da quello ordinato dalla famiglia ateniese degli Alcmeonidi, alla fine del VI secolo a.C. Ma croll\u00f2 dopo un violento terremoto nel 373 a.C. Tra il 373 a.C. e 340 a.C., venne costruito l'edificio, di cui si possono vedere i resti.\nL'ultimo tempio (IV secolo a.C.).\nCostruito in stile dorico, aveva sei colonne di tufo sul davanti e quindici sui lati. Vi si accedeva da tre gradini. La parte meridionale era sostenuta da un muro, che a sua volta poggiava su una terrazza inferiore sostenuta da un muro poligonale. Su questa terrazza, tra gli altri edifici, vi era probabilmente la sede della Pizia. Nella stanza sotterranea del tempio (l'adyton), dove si trovava l'onfalo e sgorgava l'acqua della fonte Castalia, la sacerdotessa di Apollo pronunciava i suoi oracoli sibillini, che i sacerdoti interpretarono e trascrissero.\nDescrizione del tempio.\nIl tempio di Apollo poggia a nord nella roccia e a sud e a ovest su sostruzioni grandiose a filari regolari. Lo stilobate presenta 3 gradini di calcare bluastro di Haghios Ilias. Il tempio \u00e8 di ordine dorico, periptero esastilo (m 60,32 \u00d7 23,82) , con 15 colonne sui lati lunghi con pronao e opistodomo \"in antis.\" Nel pronao vi erano i motti dei Sette Savi e vi era anche una statua di Omero; nella cella si conservavano inoltre l'altare di Poseidone, le statue delle Moire, di Apollo \"Moirag\u00e8tes\", il focolare con il fuoco perpetuo, la sedia di Pindaro, in ferro (su cui il poeta aveva recitato le sue poesie).\nNel pron\u00e0o del santuario erano riportate delle massime di sapienza: \"Niente eccessivamente\" (Meden Agan, \u03bcn\u03b4\u1f72v \u1f04\u03b3av), \"La certezza porta rovina\", ed il celebre motto \u0393\u039d\u03a9\u0398\u0399 \u03a3\u0395\u0391\u03a5\u03a4\u039f\u039d (\"gn\u014dthi seaut\u00f3n\") che significa \"conosci te stesso\" e che sar\u00e0 poi fatto proprio da Socrate. All'interno del recinto erano presenti delle statue, tra le quali due scolpite da Patrocle di Crotone.\nL\u2019\"adyton\" rispetto alla solita collocazione dei templi greci era posto in posizione ipogea. Si accedeva da un tunnel laterale al tempo e si giungeva in una sorta di cripta che conteneva l'\"omphal\u00f2s\", le due aquile di Zeus, un \"Apollo\" dorato, il sarcofago di Dioniso e il tripode della Pizia; accanto all'\"\u00e0dyton\" vi era l'\u03bf\u1f34\u03ba\u03bf\u03c2 (\"oikos\") dove sostavano quelli che interrogavano l'oracolo. Sull'architrave erano infissi a est gli scudi presi a Platea ai Persiani, a ovest e a sud quelli presi ai Galli. All'interno vi era anche una fonte di acqua, la \"Kassotis\", con cui la Pizia, i sacerdoti e chi richiedeva gli oracoli si dissetavano.\nLa via sacra.\nLa Via Sacra era la strada principale del gruppo di edifici che formavano il Santuario di Delfi. Cominciava nell'angolo sud-est del recinto sacro, per arrivare, per mezzo di un sentiero a serpentina di circa 400 m, all'ingresso del Tempio di Apollo.\nEra largo circa 4 o 5 metri ed era fiancheggiata su entrambi i lati da monumenti votivi e tesori, ordinati per essere costruiti dalle citt\u00e0 greche e per proteggere le offerte dei loro abitanti.\nI donatori, con queste manifestazioni di ricchezza e potere, intendevano dimostrare la loro venerazione e il riconoscimento del dio, e costituivano la testimonianza pi\u00f9 eloquente dell'individualit\u00e0, della rivalit\u00e0 e della divisione del mondo greco antico. Un esempio: gli Spartani, per celebrare la vittoria sugli Ateniesi alla fine della Guerra del Peloponneso (431-404 a.C.), costruirono un ex voto dedicato ai loro ammiragli che sconfissero il nemico nella decisiva battaglia di Egospotami, proprio di fronte al monumento che aveva commemorato il trionfo degli Ateniesi sui Persiani a Maratona."}
{"id": "1462498", "revid": "320578", "url": "https://it.wikipedia.org/wiki?curid=1462498", "title": "Polazk", "text": ""}
{"id": "1462499", "revid": "320578", "url": "https://it.wikipedia.org/wiki?curid=1462499", "title": "Polock", "text": ""}
{"id": "1462505", "revid": "122925480", "url": "https://it.wikipedia.org/wiki?curid=1462505", "title": "S\u00e1rospatak", "text": "S\u00e1rospatak (in slovacco \"\u0160ari\u0161sk\u00fd Potok\", in tedesco \" Patak am Bodrog\") \u00e8 una citt\u00e0 dell'Ungheria, nella contea di Borsod-Aba\u00faj-Zempl\u00e9n.\nGeografia fisica.\nSorge sul fiume Bodrog, ai piedi delle alture di Hegyalja: si estende su una superficie di 100,5\u00a0km\u00b2 e nel 2001 contava 17.995 abitanti (179 per km\u00b2).\nStoria.\nPopolata sin dai tempi antichi, S\u00e1rospatak ottenne lo status di citt\u00e0 nel 1201 dal re Emerico d'Ungheria; Andrea II il Gerosolimitano vi fece edificare il castello dove sua moglie Gertrude diede alla luce la figlia Elisabetta, futura santa.\nSotto l'imperatore Sigismondo assurse al rango di citt\u00e0 libera dell'Impero.\nOggi \u00e8 un'importante meta turistica."}
{"id": "1462512", "revid": "400694", "url": "https://it.wikipedia.org/wiki?curid=1462512", "title": "La mossa del cavallo", "text": "La mossa del cavallo \u00e8 un romanzo poliziesco di Andrea Camilleri pubblicato nel 1999, ispirato da un fatto di cronaca realmente accaduto a Barrafranca (Enna) nel XIX secolo.\nTrama.\nNell'ancora calda Sicilia dei mesi di settembre e ottobre dell'anno 1877 si svolge la farsa tragica del ragioniere Giovanni Bovara, nato a Vigata, ma ormai genovese per adozione, poich\u00e9 da bambino con la sua famiglia si era trasferito a Genova.\nIl direttore generale delle Finanze a Roma, venuto a sapere di sospetti episodi di corruzione, ma soprattutto della poco chiara morte di due ispettori, invia il ragioniere Bovara come nuovo Ispettore Capo dei mulini a Montelusa per indagare e riferire.\nBovara deve investigare riguardo all'applicazione dell'odiosa tassa sul macinato emanata nel maggio del 1868. Si trattava di una \"tassa sul pane\" (come fu chiamata) da cui si originarono fenomeni di protesta popolare e ribellioni nell'Italia post-risorgimentale.\nL'ispettore mandato da Roma d\u00e0 subito segni di voler fare seriamente il suo lavoro e di voler respingere ogni tentativo di piccola e grande corruzione, aiutato in questo dalla sua mentalit\u00e0 e dalla sua educazione non siciliana, che gli permette di mantenersi estraneo alla rete di complicit\u00e0 e di sottintesi dell'ambiente mafioso e omertoso siciliano dell'epoca.\nBovara infatti pensa e sogna in ligure, e questo lo isola e lo immunizza dall'ambiente circostante. Nello stesso tempo, tuttavia, ci\u00f2 gli impedisce di capire la trama dei rapporti criminali che viene intessuta su di lui.\nL'ispettore sta andando a cavallo a ispezionare un mulino quando sente esplodere vicinissimo due colpi di fucile. Pensando di essere la terza vittima mancata da aggiungere ai suoi due predecessori, estrae il revolver che porta con s\u00e9 e cerca di scoprire i sicari, ma invece trova morente il \"parrino\" Artemio Carnazza, un prete donnaiolo avido e corrotto, che con l'ultimo respiro che gli rimane denuncia all'ispettore il suo assassinio in uno scambio di battute tra la tragedia e la farsa:\n\u00ab\"Mo...ro mo...ro cu...scinu... Fu... fu... moro... cuscinu\"\u00bb \n\u00ab\"Vuole un cuscino?\"\u00bb gli \"spi\u00f2\" (chiese) Giovanni \"intordonuto\" (sbalordito)\n\u00ab\"Ffffff... aaaaaa... nnnnnn... cu... lo...\"\u00bb disse il \"parrino\" (prete)... e mor\u00ec \nIl prete ha rivelato a Bovara che il suo uccisore \u00e8 stato suo cugino (\"cuscinu\") con il quale si contrastava da anni per certe propriet\u00e0. L'ispettore corre ad avvertire i carabinieri e lungo la strada racconta a tutti l'accaduto e la denuncia del morto.\nMa sar\u00e0 proprio lui invece a essere accusato della morte del prete da testimoni e dallo stesso cugino. Il processo a suo carico sembra portare inevitabilmente alla condanna, ma Bovara far\u00e0 la \u201cmossa del cavallo\u201d, cio\u00e8 \"scavalcher\u00e0\" la sua stessa mentalit\u00e0 e incomincer\u00e0 a parlare e a ragionare in siciliano, recuperando il dialetto della sua infanzia, compenetrandosi cos\u00ec nel modo di agire di chi l'accusa, ribaltando la realt\u00e0 a suo favore e salvandosi.\nStoria editoriale.\nCamilleri ci informa in una nota finale al romanzo quale sia stata la fonte storica da cui ha tratto ispirazione per la sua opera. Si tratta di un episodio raccontato da Leopoldo Franchetti nel suo saggio \"Politica e mafia in Sicilia\", scritto nel 1876 e pubblicato nel 1995 dall'editore Bibliopolis di Napoli. Dal romanzo \u00e8 stato tratto il film TV \"La mossa del cavallo - C'era una volta Vigata\", trasmesso per la prima volta da Rai 1 il 26 febbraio 2018, con protagonista Michele Riondino.\nTrasposizione televisiva.\nCon il titolo La mossa del cavallo - C'era una volta Vigata, il 26 febbraio 2018 \u00e8 stata trasmessa su Rai Uno la trasposizione filmica, prodotta da Rai Fiction, regia di Gianluca Maria Tavarelli, sceneggiatura di Andrea Camilleri, Francesco Bruni e Leonardo Marini, con gli attori Michele Riondino e Ester Pantano.\n\u00c8 stata la prima trasposizione televisiva di un romanzo storico di Camilleri."}
{"id": "1462513", "revid": "767487", "url": "https://it.wikipedia.org/wiki?curid=1462513", "title": "Villa Ottolini-Tosi", "text": "La villa Ottolini-Tosi \u00e8 la pi\u00f9 grandiosa delle ville di Busto Arsizio ed era di propriet\u00e0 di Ernesto Ottolini, uno dei tre figli di Carlo Ottolini, il padrone del cotonificio omonimo. La villa costituisce un vero e proprio monumento al potere economico della borghesia industriale della citt\u00e0 di Busto Arsizio.\nStoria.\nLa villa sorge al limite nord del vecchio borgo, nelle vicinanze della chiesa di San Michele. \u00c8 collocata a poca distanza dalle altre due residenze che ospitavano la famiglia di Ernesto ed Antonio Ottolini. Il progetto della villa fu redatto da Camillo Crespi Balbi, l'architetto di fiducia degli Ottolini. L'edificio fu costruito nel 1902 ed acquisito dal comune di Busto Arsizio nel 1969 dall'allora proprietario Dott. Gino Tosi. Oggi \u00e8 sede di uffici pubblici del Parco Alto Milanese e della scuola di musica Gioacchino Rossini.\nArchitettura.\nCamillo Crespi Balbi scelse la tipologia a castello medievale. L'edificio, molto mosso sia in pianta che in alzato, si articola su due piani principali fuori terra ed uno, seminterrato, destinato agli ambienti di servizio. Solo in corrispondenza del quadrante a sud-ovest della pianta si ha un terzo piano fuori terra. Il torrione all'angolo di nord-est era destinato ad ospitare la scala di servizio e una sorta di ambiente di guardia alla sommit\u00e0. Lo schema parametrico \u00e8 molto semplice per tutti e due i piani fuori terra: un corridoio posto trasversalmente rispetto alla direzione d'ingresso serve le varie sale, mentre l'ampio scalone in marmo collocato a nord-est, in prossimit\u00e0 della torre, collega i due livelli principali.\nMateriali.\nPer la costruzione furono impiegati la pietra appena sbozzata e il mattone a vista, che rivelano l'intenzione del progettista di coniugare il ritorno alla purezza di ideali dell'architettura romantica con gli stimoli provenienti dall'ormai imperante gusto Liberty. L'interno \u00e8 impreziosito con elementi in marmo. La sua luce interna \u00e8 filtrata da stupende vetrate artistiche di elevato pregio tecnico e artistico, soprattutto i medaglioni figurativi realizzati con la tecnica dell'acidatura e la pittura a Tubage per le vetrate nella cosiddetta \"sala dei matrimoni\", la pi\u00f9 ricca di elementi decorativi. Un materiale chiave dello stile Liberty, presente sia all'interno sia all'esterno dell'edificio, \u00e8 il ferro battuto, opera di Alessandro Mazzucotelli.\nInterno.\nL'interno della villa presenta una decorazione estremamente ricca. L'ambiente di maggior pregio \u00e8 il salone che si affaccia a sud-est, alla destra dell'ingresso: al suo interno, impreziosito da mosaici e da un soffitto di travi a vista decorate, si trovano un camino di marmi policromi, sormontato da una imponente cappa con bassorilievo bronzeo, riportante alla sua sommit\u00e0 le iniziali del padrone di casa (EO) e otto grandi figure affrescate, realizzate nel 1901-1902 da Mario Chiodo Grandi: quattro di queste si trovano sopra le porte (di cui due cieche sulla parete ovest) e rappresentano \"La Pittura\", \"La Scultura\", \"L'Architettura\" e \"La Musica\", mentre le altre quattro sono raggruppate intorno a una quinta porta al centro della parete settentrionale e rappresentano \"Giulietta e Romeo\", in un unico dipinto, a simboleggiare l'arte della poesia e l'amore, e due figure allegoriche femminili che probabilmente simboleggiano la \"Virt\u00f9\" e la \"Pace\" (presentano infatti rispettivamente una fiamma e un ramoscello d'ulivo). Questa lettura \u00e8 confermata dalle parole iscritte sul soffitto in corrispondenza di queste figure: \"Virtus\", \"Amor\" e \"Pax\". \nSempre al piano terra, nel corridoio, si trova una fascia sottosoffitto ritmata dalle figure dei dodici segni zodiacali, ognuno dei quali \u00e8 racchiuso da una cornice, opere di un pittore non meglio identificato.\nAl primo piano, nella camera padronale, si trova un'altra importante opera pittorica che presenta nuovamente due figure allegoriche, \"Notte\" e \"Amore\", rappresentate rispettivamente da una fanciulla alata e da un putto. Questo dipinto, a differenza dei precedenti, non \u00e8 firmato, ma \u00e8 probabilmente opera dello stesso Mario Chiodo Grandi. La firma potrebbe essere stata cancellata durante i restauri effettuati in seguito a un incendio che colp\u00ec la stanza attigua negli anni 1950.\nAl piano delle cantine trovano collocazione sia la grande cucina con i lavelli incassati in un unico piano di pietra, sia una stanza blindata, destinata alla conservazione dei documenti pi\u00f9 importanti del padrone di casa.\nEsterno.\n L'esterno \u00e8 caratterizzato dall'elegante effetto cromatico prodotto dall'abbinamento della pietra bianca con il mattone a vista delle pareti e la pietra del basamento e dei rinforzi agli angoli del piano terra. L'architrave dell'ingresso \u00e8 sorretto da colonne binate su alti dadi di base. I molti elementi in ferro battuto rappresentano girasoli, pannocchie, melograni, scheletri e teste di draghi. Il monumentale cancello principale \u00e8 solo ci\u00f2 che rimane della recinzione molto pi\u00f9 estesa che era stata presentata con grande successo all'esposizione di Torino del 1902. Nel parco, originariamente molto pi\u00f9 grande, furono collocate alcune sculture in bronzo.\nFerri battuti.\nLa massiccia presenza di ferri battuti, tutti ideati e realizzati tra il 1901 e il 1902 dall'officina Alessandro Mazzucotelli, \u00e8 un elemento fondamentale della villa Tosi-Ottolini. Il cancello principale, fittamente intrecciato con una serie infinita di motivi vegetali, ma anche astratti, \u00e8 un ingresso trionfale; invece che con barre a sezione costante e lamiere, i particolari sono realizzati con corde arrotolate, torciglioni, terminazioni a \"colpo di frusta\", forme ricavate plasticizzando il ferro come fosse cera, senza che nulla ricordi i profilati da cui sono derivate, ma conservando invece evidentemente l'impronta del martello. Altri elementi in ferro battuto sono i parapetti delle terrazze nord e sud, le porte laterali e posteriori, le finestre della cantina, la pensilina che protegge l'ingresso alla torre e i colmi del tetto. Tra gli esseri fantastici che compaiono nelle decorazioni vi sono i grifoni che reggono le lampade all'ingresso occidentale ed ai due angoli di sud-est e di sud-ovest: le teste sono lupi dall'aria feroce, il collo \u00e8 quello ricurvo di un avvoltoio, le ali diventano foglie palmate e resti di gabbie toraciche, del tronco esistono solo gli anelli delle vertebre, gli artigli sono volute quasi vegetali e la coda \u00e8 una serpe che si avvolge su se stessa."}
{"id": "1462515", "revid": "196390", "url": "https://it.wikipedia.org/wiki?curid=1462515", "title": "BSG Chemie Leipzig", "text": ""}
{"id": "1462516", "revid": "196390", "url": "https://it.wikipedia.org/wiki?curid=1462516", "title": "BSG Chemie Lipsia", "text": ""}
{"id": "1462517", "revid": "196390", "url": "https://it.wikipedia.org/wiki?curid=1462517", "title": "Sachsen Leipzig", "text": ""}
{"id": "1462519", "revid": "1543377", "url": "https://it.wikipedia.org/wiki?curid=1462519", "title": "55 Cancri f", "text": "55 Cancri f, o Harriot, \u00e8 un pianeta extrasolare in un'orbita eccentrica attorno alla stella 55 Cancri; il periodo di rivoluzione \u00e8 di 260 giorni terrestri, e la sua massa \u00e8 paragonabile a quella di Saturno. \u00c8 il quarto pianeta in ordine di distanza dalla sua stella.\nScoperta.\nLa scoperta del pianeta fu oggetto di discussione in un incontro dell'American Astronomical Society nell aprile 2005, mentre il comunicato ufficiale della scoperta fu dato soltanto due anni e mezzo dopo, nel novembre 2007. Diversamente dalla gran parte dei pianeti extrasolari conosciuti, questo fu scoperto tramite una revisione dei dati forniti dall'analisi della velocit\u00e0 radiale della stella (attraverso lo studio dell'Effetto Doppler).\nCaratteristiche.\n55 Cancri f si trova ad una distanza dalla propria stella di 0,781 UA e compie un'orbita attorno ad essa in 260 giorni. Essendo stato scoperto con il metodo della velocit\u00e0 radiale \u00e8 possibile conoscere solo la massa minima del pianeta, in quanto \u00e8 sconosciuta l'inclinazione orbitale. La massa minima \u00e8 circa la met\u00e0 di quella di Saturno, si presume pertanto che il pianeta sia un gigante gassoso, privo di una superficie solida. Osservazioni astrometriche effettuate mediante il telescopio spaziale Hubble indicano che 55 Cancri d ha un'inclinazione di 53\u00b0 rispetto al piano del cielo, mentre l'inclinazione dei pianeti pi\u00f9 interni \"b\" e \"e\" \u00e8 di 85\u00b0. Tuttavia, l'inclinazione di 55 Cancri f rimane sconosciuta.\nLa sua orbita \u00e8 posizionata nella cosiddetta zona abitabile, ossia in una fascia in cui pu\u00f2 esistere acqua allo stato liquido, la quale potrebbe esistere su una sua ipotetica luna. L'eccentricit\u00e0 orbitale, basandosi su un modello kepleriano \u00e8 stata stimata da 0 a 0,4, si \u00e8 assunto quindi un valore di e=0,2. Usando per\u00f2 un modello newtoniano che tiene in considerazione l'interazione con gli altri pianeti, il risultato d\u00e0 come risultato 0,0002, vale a dire un'orbita pressoch\u00e9 circolare.\nSe il pianeta rispecchia, in parte, le caratteristiche di Saturno per quanto riguarda massa e raggio, la gravit\u00e0 alla sommit\u00e0 delle nubi sarebbe molto simile a quella terrestre, mentre una luna orbitante attorno al gigante gassoso con la stessa albedo della Terra avrebbe una temperatura d'equilibrio in superficie, che non tiene conto dell'effetto serra generato da un'eventuale atmosfera, di 252 K, anch'essa molto simile alla temperatura d'equilibrio della Terra."}
{"id": "1462521", "revid": "110157", "url": "https://it.wikipedia.org/wiki?curid=1462521", "title": "Fu\u00dfball-Bundesliga 1984-1985", "text": "L'edizione 1984-1985 della Bundesliga si \u00e8 conclusa con la vittoria finale , che conquista il suo ottavo titolo.\nCapocannoniere del torneo \u00e8 stato Klaus Allofs del con 26 reti.\nStagione.\nIn questa stagione torna alla vittoria il , sulla cui panchina \u00e8 seduto nuovamente Udo Lattek: i bavaresi comandano la classifica dall'inizio alla fine del torneo. Dietro di loro il \u00e8 a quattro punti di distanza, mentre il Colonia terzo \u00e8 a dieci lunghezze. Il Bayern arriva anche in finale nella Coppa di Germania, ma \u00e8 sconfitto dal Bayer Uerdingen.\nI \"Rossi\" sono protagonisti anche nelle competizioni europee: arrivano in semifinale nella Coppa delle Coppe, dove vengono eliminati dai futuri campioni dell'Everton. Nella Coppa UEFA, invece, sia l' che il Colonia vengono sconfitte dall'Inter.\nClassifica finale.\nLegenda:"}
{"id": "1462530", "revid": "6923", "url": "https://it.wikipedia.org/wiki?curid=1462530", "title": "Paolo Benvenuti", "text": "Biografia.\nDopo essersi interessato alla pittura, anche in virt\u00f9 degli studi artistici fatti presso l'Istituto d'Arte e il Magistero a Firenze, si dedica al cinema cominciando a realizzare cortometraggi che ben presto gli valgono i primi riconoscimenti ufficiali. Nei primi anni settanta, in collaborazione con la RAI, porta a termine un mediometraggio di grande valore storico culturale: \u00abMedea, il teatro del Maggio di Buti\u00bb che gli vale l'ingresso alle selezioni ufficiali del festival di Berlino del 1973. \nDopo aver lavorato come assistente volontario per registi come Roberto Rossellini, Jean Marie Straub e Dani\u00e8le Huillet, Paolo Benvenuti fonda a Pisa, nel 1982, il cineclub \u201cArsenale\u201d che diventer\u00e0 uno tra i pi\u00f9 frequentati della Toscana e che attualmente conta pi\u00f9 di 10.000 iscritti.\nIl 1988 \u00e8 l'anno del suo esordio con il lungometraggio: \"Il bacio di Giuda\" che ottiene larghi consensi e l'ingresso alla selezioni ufficiali della Mostra del Cinema di Venezia dello stesso anno. In seguito realizza, nel 1992, \"Confortorio\", nel 1996 \"Tiburzi\", nel 2000 \"Gostanza da Libbiano\" e nel 2003 \"Segreti di Stato\".\nNel 2001, presso il Comune di Viareggio, ha istituito la Scuola di Cinema \u201cIntolerance\u201d tenendo numerosi corsi formativi di Educazione all'audiovisivo. Proprio con gli allievi e i collaboratori della suddetta scuola, ed avvalendosi della collaborazione del fotografo Enzo Cei, ha intrapreso la lavorazione del film \"Puccini e la fanciulla\", incentrato su alcune vicende inedite ed inquietanti della vita di Giacomo Puccini. Il lungometraggio \u00e8 uscito nelle sale cinematografiche nel 2008, in occasione delle celebrazioni per i 150 anni dalla nascita del compositore. \u00c8 stato tra i pi\u00f9 stretti collaboratori del sociologo Danilo Dolci. A seguito della sua attivit\u00e0 con Dolci, \u00e8 nata l'idea di realizzare il film \"Segreti di Stato\".\nDa sempre impegnato nel sociale, nel 2018 \u00e8 stato candidato a consigliere comunale a Pisa per Rifondazione Comunista, senza risultare eletto."}
{"id": "1462531", "revid": "486946", "url": "https://it.wikipedia.org/wiki?curid=1462531", "title": "Leccinum carpini", "text": ""}
{"id": "1462532", "revid": "239497", "url": "https://it.wikipedia.org/wiki?curid=1462532", "title": "Portoscuso", "text": "Portoscuso (\"Portesc\u00f9si\" in sardo) \u00e8 un comune italiano di abitanti della provincia del Sud Sardegna.\nOrigini del nome.\nIl nome attuale viene da \"Puerto Esc\u00fas\"; \"escos\" o \"escus\" in catalano \u00e8 il participio passato arcaico di \"escondir\" ossia \"nascondere\"; Portoscuso significa quindi letteralmente \"porto nascosto\".\nStoria.\nPreistoria e storia antica.\nLa presenza dell'uomo nel territorio di Portoscuso risale forse al neolitico con i ripari sotto roccia in localit\u00e0 \"Crobettana\". All'et\u00e0 del rame appartengono invece le grotte sepolcrali, scoperte nella medesima localit\u00e0, e i circoli megalitici in localit\u00e0 \"Piccinu Mortu\" e \"Su Medadeddu\".\nDell'et\u00e0 del bronzo si conoscono i siti, di cultura di Bonnanaro, di \"Su Stangioni\" e \"Punta Niedda\" e alcuni nuraghi a corridoio e monotorre e villaggi di capanne mentre poco oltre il confine comunale con Gonnesa si trova l'importante complesso nuragico di Seruci. La zona fu poi frequentata dai fenici, seguiti dai punici e dai romani del cui passaggio rimangono alcune testimonianze, in particolare per quanto riguarda l'aspetto funebre, con le necropoli in zona \"San Giorgio\" e \"Piccinu Mortu\".\nStoria medievale.\nIn epoca medievale il territorio fece parte del giudicato di Cagliari, inserito nella curatoria di Sulcis. Dopo la scomparsa di quest'ultimo nel 1258 divenne parte dei domini dei della Gherardesca, conti di Donoratico. Esisteva all'epoca un modesto scalo, poi scomparso, denominato Canelles o Canneddas (toponimo che fa riferimento alla presenza di canneti), di cui rimangono i ruderi di una chiesa intitolata a San Giorgio.\nNell'ottobre del 1323 nelle acque di \"Canyelles\" (Portovesme) si svolse un evento bellico di un certo rilievo tra gli aragonesi, che stavano assediando Villa di Chiesa, e la flotta pisana, capitanata dal viceammiraglio Francesco Zaccio, composta da 33 galee.\nStoria moderna e contemporanea.\nL'odierno abitato di Portoscuso nasce nel XVI secolo, in periodo spagnolo, come insediamento di tonnarotti e pescatori sardi, ma anche siciliani e ponzesi, e corallai marsigliesi e maiorchini. Portoscuso era inoltre un importante scalo commerciale per lo sbarco di merci destinate a Iglesias. Sul finire del secolo venne edificata la torre costiera, oggi nota come Torre Spagnola, posta sotto il comando di un alcalde; la torre, data l'esiguit\u00e0 della guarnigione formata da soli due soldati, aveva principalmente una funzione di avvistamento piuttosto che di difesa.\nA seguito della costruzione di alcune tonnare nella zona, il piccolo borgo originario, composto da baracche abitate durante le stagioni di pesca, inizi\u00f2 a evolvere in paese. \nNel XVII secolo il paese venne ripetutamente assalito dai pirati barbareschi; in una di queste incursioni la torre fu semidistruta e alcuni dei suoi abitanti, che avevano trovato rifugio presso la zona dove oggi sorge il campo sportivo comunale, furono ivi trucidati o schiavizzati. Tale localit\u00e0 oggi \u00e8 nota col nome di \"Su Campu Dolorosu\" cio\u00e8 \"il campo del dolore\". A ricordo di tale storico evento sono poste sul luogo, da anni, una croce e una lapide in memoria di quegli sventurati.\nNel 1738, ormai in epoca sabauda, nella tonnara di Su Pranu (il \"pianoro\"), furono ospitate le numerose famiglie di profughi liguri provenienti da Tabarka, appena giunte in terra sarda in attesa che venisse completata la nuova cittadina di Carloforte, sull'isola di San Pietro, dove si sarebbero potute trasferire.\nFurono i Genov\u00e8s gli ultimi baroni del feudo e nel 1853 divenne comune autonomo; anche se nel 1863, fu proposto che il comune fosse annesso a quello di Gonnesa. \nNel 1940, durante il fascismo, venne accorpato a Carbonia, per poi riconquistare l'autonomia nel 1945.\nDopo la seconda guerra mondiale, testimoniata a Portoscuso da numerose fortificazioni, tra gli anni sessanta e settanta si svilupp\u00f2 il polo industriale di Portovesme.\nMonumenti e luoghi d'interesse.\nCale, coste e spiagge del Comune.\nNel litorale del Comune di Portoscuso, partendo da nord verso sud, si hanno le seguenti cale, coste e spiagge pi\u00f9 conosciute:\nSociet\u00e0.\nEtnie e minoranze straniere.\nSecondo i dati ISTAT la popolazione straniera residente al 31 dicembre 2019 era di 72 persone, pari all'1,5% della popolazione totale.\nLe nazionalit\u00e0 maggiormente rappresentate erano:\nLingue e dialetti.\nLa variante del sardo parlata a Portoscuso \u00e8 il campidanese comune.\nGeografia antropica.\nFrazioni.\nOltre al centro cittadino, il comune di Portoscuso comprende varie localit\u00e0 distribuite al di fuori del perimetro urbano. Tra di esse, le pi\u00f9 popolose sono: Bruncuteula, Paringianu e Portovesme\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Portoscuso 1964 Calcio\" che militava fino alla scorsa stagione (2013/14) nel girone B sardo di 1\u00aa Categoria. \u00c8 nata nel 1964. Attualmente il paese ha una squadra di calcetto denominata South West Sport che milita nel campionato regionale di calcio a 5 nella serie C1."}
{"id": "1462536", "revid": "196390", "url": "https://it.wikipedia.org/wiki?curid=1462536", "title": "Idalia aspersa", "text": ""}
{"id": "1462537", "revid": "196390", "url": "https://it.wikipedia.org/wiki?curid=1462537", "title": "Idalia inaequalis", "text": ""}
{"id": "1462538", "revid": "196390", "url": "https://it.wikipedia.org/wiki?curid=1462538", "title": "Idalia modesta", "text": ""}
{"id": "1462539", "revid": "196390", "url": "https://it.wikipedia.org/wiki?curid=1462539", "title": "Idalia pulchella", "text": ""}
{"id": "1462540", "revid": "196390", "url": "https://it.wikipedia.org/wiki?curid=1462540", "title": "Idalia quadricornis", "text": ""}
{"id": "1462542", "revid": "1123217", "url": "https://it.wikipedia.org/wiki?curid=1462542", "title": "Leccinellum pseudoscabrum", "text": "Leccinellum pseudoscabrum \u00e8 un fungo appartenente alla famiglia delle Boletaceae.\nDescrizione della specie.\nCappello.\n5\u201312\u00a0cm di diametro, convesso.\nTubuli.\nLunghi 20\u00a0mm, biancastri o giallo pallido, virano al grigio-nerastro al tocco.\nPori.\nMinuti, 1-2 per mm, biancastri o giallo pallido, virano al grigio-nerastro al tocco.\nGambo.\n4-13 x 0,6-1,4\u00a0cm, biancastro, ornato da piccole scaglie bruno-nerastre, attenuato all'apice.\nCarne.\nBianca, al taglio vira rapidamente prima al rosso e poi annerisce.\nHabitat.\nSpecie simbionte, stabilisce micorrize soprattutto con carpino, da cui il sinonimo \"L. carpini\", in estate-autunno.\nCommestibilit\u00e0.\nBuona."}
{"id": "1462545", "revid": "1776051", "url": "https://it.wikipedia.org/wiki?curid=1462545", "title": "Chiselet", "text": "Chiselet \u00e8 un comune della Romania di 3.554 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl monumento pi\u00f9 importante del comune \u00e8 la chiesa dell'Assunzione di Maria (\"Adormirea Maicii Domnului\"), costruita verso la met\u00e0 del XIX secolo."}
{"id": "1462548", "revid": "117463322", "url": "https://it.wikipedia.org/wiki?curid=1462548", "title": "Cioc\u0103ne\u0219ti (C\u0103l\u0103ra\u0219i)", "text": "Cioc\u0103ne\u0219ti \u00e8 un comune della Romania di 4.519 abitanti, ubicato del distretto di C\u0103l\u0103ra\u0219i, nella regione storica della Muntenia."}
{"id": "1462549", "revid": "339392", "url": "https://it.wikipedia.org/wiki?curid=1462549", "title": "Boletus carpini", "text": ""}
{"id": "1462550", "revid": "339392", "url": "https://it.wikipedia.org/wiki?curid=1462550", "title": "Boletus pseudoscaber", "text": ""}
{"id": "1462551", "revid": "486946", "url": "https://it.wikipedia.org/wiki?curid=1462551", "title": "Boletus scaber var. carpini", "text": ""}
{"id": "1462552", "revid": "486946", "url": "https://it.wikipedia.org/wiki?curid=1462552", "title": "Krombholzia pseudoscabra", "text": ""}
{"id": "1462553", "revid": "486946", "url": "https://it.wikipedia.org/wiki?curid=1462553", "title": "Krombholziella carpini", "text": ""}
{"id": "1462554", "revid": "339392", "url": "https://it.wikipedia.org/wiki?curid=1462554", "title": "Krombholziella pseudoscabra", "text": ""}
{"id": "1462555", "revid": "339392", "url": "https://it.wikipedia.org/wiki?curid=1462555", "title": "Leccinellum carpini", "text": ""}
{"id": "1462556", "revid": "339392", "url": "https://it.wikipedia.org/wiki?curid=1462556", "title": "Trachypus carpin", "text": ""}
{"id": "1462557", "revid": "110157", "url": "https://it.wikipedia.org/wiki?curid=1462557", "title": "Criv\u0103\u021b", "text": "Criv\u0103\u021b \u00e8 un comune della Romania di 2.300 abitanti, ubicato del distretto di C\u0103l\u0103ra\u0219i, nella regione storica della Muntenia.\nCriv\u0103\u021b ha ottenuto lo \"status\" di comune indipendente nel giugno 2006 (Legge N. 239 del 2006); in precedenza faceva parte della citt\u00e0 di Bude\u0219ti.\nIl comune \u00e8 uno dei principali centri per la coltivazione dei legumi ed il principale fornitore di questi del mercato di Bucarest."}
{"id": "1462558", "revid": "287204", "url": "https://it.wikipedia.org/wiki?curid=1462558", "title": "Crivat", "text": ""}
{"id": "1462563", "revid": "181541", "url": "https://it.wikipedia.org/wiki?curid=1462563", "title": "Empire total war", "text": ""}
{"id": "1462565", "revid": "767487", "url": "https://it.wikipedia.org/wiki?curid=1462565", "title": "Curcani", "text": "Curcani \u00e8 un comune della Romania di 5.244 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Curcani e S\u0103lcioara."}
{"id": "1462568", "revid": "110157", "url": "https://it.wikipedia.org/wiki?curid=1462568", "title": "Nevel'", "text": "Nevel' () \u00e8 una cittadina della Russia occidentale (oblast' di Pskov), situata a breve distanza dalla frontiera con la Bielorussia, 242 km a sud del capoluogo, sul lago omonimo. \u00c8 capoluogo del distretto omonimo.\nLa cittadina \u00e8 menzionata a partire dal XVI secolo; la sua costruzione fu voluta da Ivan il Terribile. Lo \"status\" di citt\u00e0 \u00e8 del 1772.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1462569", "revid": "80339", "url": "https://it.wikipedia.org/wiki?curid=1462569", "title": "Nevel", "text": ""}
{"id": "1462571", "revid": "6923", "url": "https://it.wikipedia.org/wiki?curid=1462571", "title": "Carl Friedrich Goerdeler", "text": "Carriera politica.\nGoerdeler nacque da una famiglia di militari prussiani a Schneidem\u00fchl in Posnania (oggi Pi\u0142a in Polonia). Studi\u00f2 legge e, dopo il termine del primo conflitto mondiale, entr\u00f2 nelle file del \"Deutschnationale Volkspartei\" (DNVP, \u00abPartito popolare nazionale tedesco\u00bb) un partito di orientamento nazionalista e conservatore.\nGoerdeler serv\u00ec in qualit\u00e0 di secondo borgomastro, una carica equivalente a quella italiana di sindaco, a K\u00f6nigsberg in Prussia orientale prima di essere eletto, il 23 maggio 1930, borgomastro di Lipsia. L'amicizia che lo legava all'allora cancelliere Heinrich Br\u00fcning lo port\u00f2 a ricoprire la carica di \"Reichskommissar f\u00fcr die Preis\u00fcberwachung\" (\u00abCommissario del controllo dei prezzi\u00bb) nel 1931-32 ed ancora nel 1934-35. Negli anni della Repubblica di Weimar si fece la fama di onesto politico ed eccezionale lavoratore.\nDopo la caduta del governo di Br\u00fcning nel 1932 Goerdeler venne considerato per la carica di Cancelliere ed ebbe un incontro con il generale Kurt von Schleicher, \"deus ex machina\" della politica tedesca del periodo, che alla fine, per\u00f2, scelse Franz von Papen. Durante il secondo periodo come \"Reichskommissar f\u00fcr die Preis\u00fcberwachung\" Goerdeler si trov\u00f2 pi\u00f9 volte in conflitto con Hjalmar Schacht a causa delle politiche inflazionistiche operate da quest'ultimo che avrebbero, secondo Goerdeler, messo in serio pericolo l'economia tedesca. Nel 1935 i contrasti con Schacht lo portarono a rassegnare le dimissioni dal suo ruolo, rimanendo esclusivamente la carica di borgomastro di Lipsia.\nOpposizione al nazionalsocialismo.\nGoerdeler si oppose attivamente all'ideologia razziale nazionalsocialista. Egli abbandon\u00f2 il DNVP nel 1931 quando il partito inizi\u00f2 la sua collaborazione con lo NSDAP. Dopo l'ascesa al potere di Hitler avvenuta nel gennaio 1933 Goerdeler fu uno dei pochi politici che si opposero alle politiche razziali ed antisemite del Terzo Reich cercando di difendere le propriet\u00e0 degli uomini di affari ebrei di Lipsia dalla forzata \"arianizzazione\" delle loro imprese. Quando le autorit\u00e0 nazionalsocialiste imposero, nel 1936, la demolizione di un monumento del compositore ebreo-tedesco Felix Mendelssohn Goerdeler protest\u00f2 vivacemente e cerc\u00f2 di ricostruirlo senza per\u00f2 riuscirvi a causa dell'opposizione dei nazisti. In seguito a questi fatti egli decise di non accettare la ricandidatura alla carica di borgomastro di Lipsia e nel 1937 si ritir\u00f2 dal servizio.\nTra il 1937 ed il 1938 Goerdeler effettu\u00f2 numerosi viaggi in Francia, Gran Bretagna, Canada e Stati Uniti cercando di avvisare chiunque fosse disposto ad ascoltarlo (tra cui Winston Churchill e Robert Vansittart) della pericolosit\u00e0 dell'aggressiva politica estera hitleriana. Nel 1938 Goerdeler fu profondamente deluso degli accordi della Conferenza di Monaco che, pur riconducendo il territorio dei Sudeti sotto il controllo della Germania, considerava indesiderabili perch\u00e9 privavano della possibilit\u00e0 di un \"putsch\" contro il regime nazionalsocialista - secondo Goerdeler una ferma linea di condotta da parte delle democrazie e l'ipotesi di un conflitto avrebbero spinto la popolazione tedesca a ribellarsi ad Hitler. A questo proposito scrisse ad un amico americano:\nLa Resistenza.\nNonostante la delusione per le conclusioni di Monaco Goerdeler prosegu\u00ec nei suoi sforzi per rovesciare il regime nazista. Goerdeler era un risoluto ed inflessibile ottimista, dotato di un accentuato senso civico unito a profonde convinzioni religiose; egli credeva che solo se fosse stato in grado di convincere abbastanza persone avrebbe avuto la possibilit\u00e0 di sovvertire il regime nazista.\nA partire dal 1938 Goerdeler collabor\u00f2 alla creazione di un gruppo dissidente composto da politici conservatori e militari tra i quali spiccavano Ulrich von Hassell, ambasciatore tedesco in Italia, il generale Ludwig Beck, ex capo di Stato Maggiore dell'esercito, il feldmaresciallo Erwin von Witzleben e Johannes Popitz, ministro delle Finanze dello Stato prussiano.\nQuesto primo nucleo, al quale si aggiunsero negli anni numerosi elementi tra i quali Henning von Tresckow e Claus von Stauffenberg, inizi\u00f2 ad elaborare la futura costituzione, che avrebbe dovuto entrare in vigore dopo la deposizione di Hitler, ed una lista di ipotetici ministri. Se l'attentato del 20 luglio avesse avuto successo Goerdeler sarebbe diventato Cancelliere del nuovo governo formato dopo il rovesciamento di Hitler.\nLe idee di Goerdeler circa la nuova costituzione si basavano sul concetto di un forte potere esecutivo associato ad un alto livello di decentralizzazione. Il \"Reichstag\" avrebbe dovuto essere eletto in parte secondo lo schema uninominale anglosassone (\"first pass the post\") invece che sulle liste di partito, ed in parte dai membri delle amministrazioni locali. Il \"Reichsrat\" avrebbe dovuto includere rappresentanti delle chiese tedesche, dei sindacati, delle universit\u00e0 e dei diversi gruppi di imprenditori. Nella stesura della futura costituzione\nGoerdeler chiese l'aiuto, attraverso il suo amico Dietrich Bonhoeffer, del cosiddetto \u00abCircolo di Friburgo\u00bb composto da un gruppo di professori dell'universit\u00e0 di Friburgo tra i quali figuravano Adolf Lampe, Erich Wolf, Walter Eucken, Constantin von Dietze e Gerhard Ritter.\nOpponendosi alla visione del cosiddetto \u00abCircolo di Kreisau\u00bb (che gravitava attorno alla figura di Helmuth James Graf von Moltke), Goerdeler immaginava una Germania post-nazista basata sul capitalismo liberista e si oppose sempre duramente alle idee del Circolo, che reputava troppo socialiste.\nLe simpatie monarchiche ed estremamente anticomuniste posero spesso Goerdeler in contrasto con gli altri membri della Resistenza tedesca. Uno dei pi\u00f9 gravi punti d'attrito fu l'opposizione di Goerdeler all'uccisione di Hitler: egli voleva catturarlo e processarlo (non aveva, per\u00f2, obiezioni per una condanna a morte comminata dopo un \"equo\" processo).\nCattura e morte.\nIl 17 luglio 1944 venne spiccato dalla \"Gestapo\" un mandato di cattura per Goerdeler che riusc\u00ec a sfuggire in un primo momento all'arresto fino a quando, il 12 agosto 1944, fu catturato in Prussia orientale in seguito alla delazione di una locandiera, Helene Schw\u00e4rzel. Processato il 9 settembre presso il \"Volksgerichtshof\" egli venne condannato a morte ma non venne immediatamente giustiziato: per mesi sub\u00ec le torture della \"Gestapo\" che sperava di ottenere da lui i nomi di altri cospiratori.\nGoerdeler fu infine impiccato presso la prigione di Pl\u00f6tzensee, a Berlino, il 2 febbraio 1945. Mentre attendeva di essere giustiziato scrisse una lettera d'addio che terminava con le seguenti parole: \u00abChiedo al mondo di accettare il nostro martirio come atto di penitenza in nome del popolo tedesco.\u00bb."}
{"id": "1462572", "revid": "125308703", "url": "https://it.wikipedia.org/wiki?curid=1462572", "title": "Parco nazionale di Big Bend", "text": "Il Parco nazionale di Big Bend \u00e8 un parco nazionale statunitense situato nella parte meridionale del Texas, lungo il confine con il Messico. Amministrata dal National Park Service, la zona protetta risulta la pi\u00f9 vasta del deserto di Chihuahua rientrante negli USA e prende il nome da una regione geografica del Rio Grande/R\u00edo Bravo. Il parco ospita pi\u00f9 di 1.200 specie vegetali, oltre 450 uccelli diversi, 56 specie di rettili e 75 di mammiferi. Tra le attivit\u00e0 ricreative aperte ai turisti del parco rientra la possibilit\u00e0 di percorrere strade panoramiche, compiere programmi supervisionati dai ranger del parco di Big Bend o effettuare l'osservazione delle stelle.\nL'area ha una ricca storia culturale, se si pensa all'esistenza di siti di interesse archeologico di epoca preistorica di quasi 10.000 anni fa a costruzioni risalenti ad epoche decisamente pi\u00f9 recenti, ovvero l'universo dei pionieri americani, dei ranch e dell'estrazione mineraria. I monti Chisos sono compresi nell'area tutelata e risultano l'unica catena montuosa degli Stati Uniti ad essere completamente racchiusa all'interno del confine di un parco nazionale. A livello geomorfologico, non mancano rigide fratture, strette fessure e scoscesi dirupi, in cui si rinvengono fossili marini e ossa di dinosauro, cos\u00ec come dicchi di origine vulcanica.\nIl parco si estende su un'area di 3,242.2 km\u00b2 e, per pi\u00f9 di 1.600, il Rio Grande costituisce la demarcazione tra il Messico e gli Stati Uniti, con l'ente gestore che supervisiona circa 190 km lungo tale linea divisoria.\nPoich\u00e9 il Rio Grande funge da confine internazionale, il parco deve affrontare vincoli insoliti in tema di amministrazione e applicazione delle regole, oltre che nell'ambito dei regolamenti e delle politiche da mettere in pratica. In conformit\u00e0 con il trattato di Guadalupe Hidalgo del 1848, il territorio del parco si estende solo al centro del canale del fiume pi\u00f9 profondo: quanto si trova pi\u00f9 a sud giace in territorio messicano. Il parco \u00e8 delimitato dalle aree protette del Ca\u00f1\u00f3n de Santa Elena e di Maderas del Carmen in Messico.\nLa temperatura \u00e8 quella tipica dei luoghi desertici, che coprono il 90% del territorio, con una temperatura registrata di 38\u00a0\u00b0C durante il giorno e prossima allo zero di notte. Il vento pu\u00f2 soffiare costantemente fino a 80\u00a0km/h per pi\u00f9 giorni, mentre precipitazioni sono molto scarse, con 500\u00a0mm di pioggia all'anno nelle zone collinari, e inferiori ai 250\u00a0mm nel deserto. La pi\u00f9 alta piovosit\u00e0 si registra intorno ai monti Chisos.\nDescrizione.\nGeografia fisica.\nSecondo il sistema di classificazione climatica di K\u00f6ppen, il parco nazionale di Big Bend ha un clima steppico (\"BSh\").\nI contrasti assumono pieghe impressionanti, essendo possibile passare da un estremo all'altro del termometro in tempi brevi. Le giornate secche e calde di tarda primavera ed estate spesso superano i 38 \u00b0C alle quote pi\u00f9 basse, mentre gli inverni sono normalmente miti, ma talvolta si registrano temperature sotto lo zero. A causa della variazione di altitudine dai circa 550 m lungo il fiume a Emory Peak fino ai 2.387 dei monti Chisos, in tutto il parco si annovera un'ampia variazione dell'umidit\u00e0 e della temperatura disponibili. Queste variazioni contribuiscono a un'eccezionale diversit\u00e0 negli habitat vegetali e animali, oltre che endemismi, rappresentati per esempio dalla quercia di Chisos (\"Quercus graciliformis\").\nI 190 km del fiume che costituiscono il confine meridionale del parco includono gli spettacolari canyon di Santa Elena, Mariscal e Boquillas. Il Rio Grande, che si snoda attraverso questa sezione del deserto di Chihuahua, ha scavato profondi canyon con pareti quasi verticali attraverso tre sollevamenti composti principalmente di calcare. In tutte le aree di aperto deserto, il Rio Grande offre una zona ripariale altamente gradita da numerosi esseri viventi, essendo inoltre il luogo in cui sono stati rintracciati reperti storici di interesse culturale. La fascia vegetativa si estende nel deserto lungo i torrenti e gli \"arroyos\".\nGeologia.\nLa pi\u00f9 antica attivit\u00e0 tettonica registrata nel parco \u00e8 legata all'orogenesi del Marathon Uplift durante il Paleozoico, malgrado gli eventi del Proterozoico (oltre 550 milioni di anni fa) avrebbero potuto avere un effetto pi\u00f9 profondo. L'orogenesi della Marathon (come parte di quella dell'Ouachita) comprende il sovrascorrimento delle rocce della placca sudamericana sopra quella nordamericana. Alcuni degli effetti di questi spostamenti tettonici si possono riscontrare nell'area del passo di Persimmon. L'evento geologico sopra esposto risulta legato alla mancanza di rocce di epoca triassica e giurassica nel parco.\nTra il Triassico e il Cretaceo, la placca sudamericana si separ\u00f2 dalla placca nordamericana, con conseguente formazione di depositi calcarei e argillosi a Glen Rose, Del Carmen, Sue Peaks, Santa Elena, Del Rio, Buda e Boquillas (alcune tracce minori si rintracciano nelle vette della Sierra del Carmen\u2013Santiago, a Nine Point Mesa, sul monte Mariscal e sulla Mesa de Anguila). Sempre durante questo periodo, si form\u00f2 il trogolo glaciale di Chihuahua all'ingresso del Golfo del Messico, disegnando faglie quasi perfettamente diagonali da est a ovest. A testimoniare questa sequela di processi risultano i resti di foreste rintracciati nel parco, oltre che la presenza di alcune specie di dinosauri, i cui fossili sono stati rinvenuti in situ nel secolo scorso.\nDopo la fine della formazione delle faglie nel tardo Cretaceo fino all'inizio del Cenozoico, l'area di Big Bend fu interessata dall'orogenesi laramide. Questo periodo di compressione (ora est-ovest) caus\u00f2 la Mesa de Anguila rivolta a nord-est (un monoclinale rialzato sul margine sud-ovest del parco), le montagne della Sierra del Carmen-Santiago rivolte a sud-ovest (un monoclinale sollevato e soggetto a sovrascorrimento che delimita il parco ad est) e il Tornillo Basin. Durante il Cenozoico medio, si formarono la maggior parte delle rocce vulcaniche, compreso il Gruppo di Chisos, il complesso della caldera del Pine Canyon e la Burro Mesa Formation.\nL'attivit\u00e0 tettonica pi\u00f9 recente avvenuta nel parco riguarda alcuni bacini accaduta dal Neogene al Quaternario. Questo periodo di estensione in direzione est-ovest ha portato alla costituzione di bolson (valli deserte) a Estufa e Dehalo, nei pressi dei monti Chisos, cos\u00ec come alle faglie di Terlingua e Sierra del Carmen, Chalk Draw e Burro Mesa. Il Rio Grande ha fatto il suo ingresso nell'area del Big Bend circa 2 milioni di anni fa e, da allora, si sono verificati estesi fenomeni erosivi che hanno abbassato i metri di altezza sul livello del mare.\nClima.\nI monti Chisos del parco rappresentano un unicum in un deserto generalmente pianeggiante: il loro isolamento topografico si riflette sull'ecosistema. Infatti, una parte significativa della straordinaria biodiversit\u00e0 del parco \u00e8 rappresentata da gruppi di piante e animali isolati che prosperano nelle zone elevate e nei pressi di molte delle sorgenti del deserto distribuite in tutto il parco.\nA sud del confine si trovano gli stati messicani di Chihuahua e Coahuila e i recenti parchi della pace di Maderas del Carmen e Ca\u00f1\u00f3n de Santa Elena.\nStoria.\nIn epoca antica (prima del 1535), si ipotizza la presenza di diversi gruppi di nativi americani che abitavano il Big Bend. La trib\u00f9 dei Chisos si componeva di un gruppo vagamente organizzato di cacciatori e raccoglitori nomadi, i quali probabilmente praticavano un'agricoltura limitata su base stagionale. L'origine degli indiani Chisos non \u00e8 nota: a livello linguistico, erano associati ai Conchos del nord di Chihuahua e del nord-ovest di Coahuila. Il loro gruppo linguistico si esprimeva in una variante dell'uto-azteco, una lingua i cui locutori andavano dal Messico centrale al Gran Bacino degli Stati Uniti.\nI Jumanos erano un gruppo nomade che viaggiava e commerciava in tutto il Texas occidentale e nel sud-est del Nuovo Messico, ma alcuni documenti storici lasciano trapelare come fossero nemici dei Chiso. Intorno all'inizio del XVIII secolo, i Mescaleros iniziarono ad invadere la regione di Big Bend e scacciarono i Chisos. Uno degli ultimi gruppi di nativi americani ad utilizzare il Big Bend furono i Comanche, che attraversarono il parco seguendo i corsi d'acqua locali per sfuggire alle aggressioni di comunit\u00e0 ostili. Queste incursioni continuarono fino alla met\u00e0 del XIX secolo e l'ultimo dei grandi capi militari dei popoli nativi della regione fu un Apache di origine spagnola di nome Alzate, che mor\u00ec intorno alla fine del 1860.\nLa presenza europea nella regione inizia nel 1535 circa con le prime esplorazioni dell'Impero spagnolo in questa porzione del Nord America. La spedizione di \u00c1lvar N\u00fa\u00f1ez Cabeza de Vaca pass\u00f2 vicino al Big Bend e fu seguita da altre spedizioni: alcune di esse riguardarono la ricerca di oro e argento, oltre che di terreni agricoli fertili per costruirvi a fianco dei ranch. Altri esploratori, come i missionari francescani, avevano lo scopo di stabilire centri in cui i nativi potessero essere evangelizzati. Nel tentativo di proteggere la frontiera settentrionale della Nuova Spagna, da cui emerse poi l'attuale Messico, fu istituita una linea di \"presidios\", o forti, lungo il Rio Grande nel fine del XVIII secolo. Il \"Presidio de San Vicente\" fu costruito vicino all'attuale San Vicente, nello stato di Coahuila, e il \"Presidio de San Carlos\" venne costruito vicino all'attuale Manuel Benavides, nello stato di Chihuahua. Alcune delle postazioni difensive furono presto abbandonate a causa di difficolt\u00e0 finanziarie e perch\u00e9 non riuscivano a fermare efficacemente le intrusioni indiane in Messico. I soldati e i coloni di stanza in queste cittadelle si trasferirono in nuove strutture, dove gli interessi dell'Impero spagnolo apparivano pi\u00f9 difendibili. Tale era il caso di Santa Rosa Maria del Sacramento, oggi Muzquiz, nel Coahuila.\nLa storiografia si \u00e8 interessata ben poco al periodo dell'occupazione spagnola del Big Bend in seguito all'abbandono dei presidi. Nel 1805 esisteva un insediamento spagnolo chiamato Altares localizzato a sud del Rio Grande e distante 48 km. La regione divenne parte del Messico quando ottenne l'indipendenza dalla Spagna in 1821. Le famiglie messicane vivevano nell'area quando i coloni di lingua inglese iniziarono ad arrivare in seguito alla secessione del Texas durante la seconda met\u00e0 del XIX secolo.\nDopo la fine della guerra messicano-statunitense nel 1848, l'esercito degli USA esegu\u00ec esplorazioni militari della terra inesplorata del Big Bend. Forti e avamposti furono istituiti in tutto il Trans-Pecos Texas allo scopo di proteggere i coloni migranti dagli attacchi indiani. Una parte significativa dei combattenti alla fine del 1800 era di etnia afroamericana ed era conosciuta con l'appellativo \"soldati bisonti\", un nome apparentemente dato loro dai nativi americani. Il luogotenente Henry Flipper, il primo americano di origine africana a laurearsi a West Point, prest\u00f2 servizio a Shafter verso la fine del XIX secolo. Gli allevatori iniziarono a stabilirsi nel Big Bend intorno al 1880 e nel 1900 gli allevamenti di pecore, capre e bovini occupavano la maggior parte dell'area. Il delicato ambiente desertico fu presto sottoposto ad agricoltura intensiva.\nTra la fine del XIX e l'inizio del XX secolo furono scoperti preziosi giacimenti di minerali, evento che fece giungere diversi coloni assunti per lavorare nelle miniere o per permetterne la costituzione a seguito del taglio di legname, quest'ultimo richiesto pure dalle fonderie. Intorno ai siti minerari, si svilupparono vari insediamenti abitati, tra cui Boquillas e Terlingua. Mentre anche agglomerati quali Terlingua Abajo, San Vicente, La Coyota e Castolon prendevano forma, la pianura alluvionale del Rio Grande fu colonizzata da contadini. Questi si dedicavano perlopi\u00f9 ad agricoltura di sussistenza, essendo i frutti del terreno troppo pochi per sistemare pi\u00f9 gruppi di famiglie.\nNel maggio del 1916, un'incursione militare avvenuta a Glenn Springs attir\u00f2 l'attenzione nazionale, motivando il presidente Woodrow Wilson a emettere ordini per la mobilitazione della Guardia Nazionale del Texas per aiutare le forze federali lungo la demarcazione. Una guarnigione di cavalleria permanente fu istituito a Glenn Springs nel 1916 e vi rimase fino al 1920, quando la situazione al confine miglior\u00f2.\nIstituzione del parco.\nNegli anni '30, l'area di Big Bend attirava molti visitatori curiosi di ammirare una terra fatta di contrasti e al contempo di particolare bellezza, che bisognava preservare per le generazioni future. Nel 1933, il legislatore del Texas approv\u00f2 una disposizione normativa volta a istituire il \"Texas Canyons State Park\", ma nello stesso anno il sito and\u00f2 ribattezzato come \"Big Bend State Park\". Nel 1935, il Congresso degli Stati Uniti approv\u00f2 una legge che avrebbe consentito l'acquisizione del terreno finalizzato poi a diventare un parco nazionale. Lo stato del Texas concesse quanto ottenuto al governo federale e il 12 giugno 1944 il parco nazionale di Big Bend divenne realt\u00e0; i primi visitatori poterono giungere dal 1\u00ba luglio 1944.\nEcologia.\nNonostante le asperit\u00e0 rappresentate da un ambiente desertico, il Big Bend vanta pi\u00f9 di 1.200 specie vegetali (incluse 60 cactacee), oltre 600 diversi generi di vertebrati e circa 3.600 di insetti. La biodiversit\u00e0 \u00e8 in gran parte dovuta alla diversa ecologia e ai cambiamenti di elevazione tra il deserto secco e caldo, le pi\u00f9 fresche montagne e le fertili valli fluviali.\nFlora.\nLa non omogeneit\u00e0 di cactus e di altre piante permettono di rendere pi\u00f9 colorato il paesaggio locale. Tra le cactacee presenti nel parco si annoverano variet\u00e0 del genere \"Opuntia\", \"Echinocereus coccineus\", e frutti del drago (\"Hylocereus undatus\"). In primavera, i fiori di campo sono in piena fioritura e, in particolare quelli della yucca, mostrano colori decisamente vivaci. Piante appartenenti al genere \"Lupinus\" si annoverano un po' dovunque e talvolta, anzich\u00e9 presentarsi di blu, si possono ammirare fiori di colore bianco-rosa. Abbondano inoltre anche altre piante da fiore quali la calendula del deserto (\"Baileya multiradiata\"), il salice del deserto (\"Chilopsis linearis\"), l'ocotillo (\"Fouquieria splendens\"), la cosiddetta ortica roccia (\"Eucnide urens\") e la lechuguilla (\"Agave lechuguilla\"). Le specie di alto fusto, incluso il pino messicano (\"Pinus cembroides\") crescono a quote pi\u00f9 elevate o nei dintorni dei ranch.\nDi particolare importanza per la regione appariva in passato la pianta di candelilla (\"Euphorbia antisyphilitica\"). Essa veniva usata per realizzare della cera, ragion per cui ancora oggi sono presenti dei campi di coltivazione a Glenn Springs.\nFauna.\nLa maggior parte degli animali non si palesa di giorno, in particolare nel deserto. Il parco si anima di notte, con molti animali che vagano in cerca di nutrimento. Viene effettuato un totale di circa 150 avvistamenti di puma settentrionale (\"Puma concolor\") all'anno, nonostante il fatto che nel parco vivano solo 25 esemplari circa. Altri mammiferi che popolano il parco includono il coyote (\"Canis latrans\"), il ratto canguro del Texas (\"Dipodomys elator\"), l'urocione comune (\"Urocyon cinereoargenteus\"), il pecari dal collare (\"Pecari tajacu\"), il cervo dalla coda bianca (\"Odocoileus virginianus\"), il citello delle rocce (\"Otospermophilus variegatus\") e la lepre dalla coda nera (\"Lepus californicus\"). L'orso nero (\"Ursus americanus eremicus\") predilige le zone di montagna.\nI piani di reintroduzione del lupo messicano (\"Canis lupus baileyi\") nel parco furono respinti alla fine degli anni '80 dallo stato del Texas. Le perplessit\u00e0 vertevano sull'eventualit\u00e0 di dover inserire anche ulteriori capi erbivori (ad esempio cervi) al fine di non ledere la catena alimentare.\nUccelli.\nSi registrano pi\u00f9 di 450 specie di uccelli in loco. Una simile variet\u00e0 non pu\u00f2 prescindere dagli otto tipi di copertura del suolo presenti nel parco, i quali offrono agli uccelli del posto l'habitat che prediligono. In ordine di predominanza, si ritrovano arbusti desertici, praterie di origine vulcanica, praterie calcaree, vegetazione ripariale, boschi montani, terreni spogli, aree sviluppate e acque superficiali.\nLe specie ornitologiche di piccola e media dimensione predominano l'area protetta, se si pensa alla ghiandaia messicana (\"Aphelocoma wollweberi\"), passero petto nero (\"Amphispiza bilineata\"), cardinale del deserto (\"Cardinalis sinuatus\"), ciuffolotto messicano (\"Carpodacus mexicanus\"), poiana codarossa (\"Buteo jamaicensis\"), quaglia squamata (\"Callipepla squamata\"), tortora luttuosa (\"Zenaida asiatica\"), picchio arlecchino (\"Picoides scalaris\"), fibi di Say (\"Sayornis saya\"), pigliamosche vermiglio (\"Pyrocephalus rubinus\"), verdino (\"Auriparus flaviceps\"), scricciolo dei cactus (\"Campylorhynchus brunneicapillus\"), mimo beccolungo (\"Toxostoma curvirostre\"), zanzariere codanera (\"Polioptila melanura\") e alla parula del Colima (\"Leiothlypis crissalis\"). Quest'ultima, che si riproduce esclusivamente in loco, giunge sui monti Chisos da met\u00e0 aprile all'estate negli alti canyon delle montagne: in quelle aree capita tra l'altro sovente di ammirare esemplari di rapaci come l'aquila reale (\"Aquila chrysaetos\"), la poiana grigia (\"Buteo nitidus\"), il falco aplomado (\"Falco femoralis\") e la poiana codafasciata (\"Buteo albonotatus\") a caccia. A met\u00e0 settembre, la parula torna nei suoi terreni di svernamento nel sud-ovest del Messico. La specie nidifica a terra e preferisce l'habitat composto da querce e aceri presso Boot Canyon e aree simili alte e fresche da Laguna Meadow a Boot Canyon, assieme a South Rim. Si ritrovano anche specie di una certa dimensione, su tutte il corridore della strada (\"Geococcyx californianus\") e la quaglia di Montezuma (\"Cyrtonyx montezumae\"). La prima segnalazione effettuata sul territorio statunitense del pigliamosche dal ciuffo (\"Mitrephanes phaeocercus\"), una specie del Centro America, \u00e8 stata effettuata in questo sito nel novembre 1991.\nRettili.\nTra le pi\u00f9 comuni delle numerose specie di rettili presenti nella zona si annoverano lucertole quali \"Aspidoscelis septemvittata\", \"Cophosaurus texanus\" e \"Crotaphytus collaris\" e serpenti come \"Masticophis flagellum\", \"Masticophis taeniatus\" e \"Crotalus molossus\".\nArcheologia.\nL'archeologia del parco esula dal periodo paleo-indiano (10.500 anni fa), passando per i secoli di stanziamento dei nativi americani, tra cui i Chisos, i Mescalero e i Comanche, e, infine, alla pi\u00f9 recente epoca dei coloni spagnoli, messicani e degli agricoltori anglosassoni e irlandesi, dei ranch e delle miniere.\nDurante l'arco temporale preistorico, gli umani trovarono rifugio e mantennero accampamenti aperti in tutto il parco. La documentazione archeologica rivela discreti esempi di interesse culturale del periodo arcaico ed \u00e8 stato altres\u00ec possibile ricostruire come procedesse la vita quotidiana degli indiani. Gli abitanti del tempo avevano sviluppato uno stile di vita nomade, con grande attenzione alla caccia e alla ricerca di bacche e radici, che rimase praticamente invariato per diverse migliaia di anni.\nIn passato, l'uomo si \u00e8 servito del suolo locale per vari scopi, che esulano dall'agricoltura di sussistenza a interessi commerciali. Gli ambienti fluviali, in particolare, sono stati sottoposti alla costituzione di piccoli bacini artificiali e canali per favorire la coltivazione. In sintesi, caratterizzano i paesaggi del posto reti di trasporto, strutture per l'irrigazione, semplici abitazioni domestiche e costruzioni annesse, terreni agricoli arati e terrazzati lungo le sponde dei torrenti.\nTurismo.\nIl Big Bend \u00e8 uno dei parchi nazionali pi\u00f9 estesi, pi\u00f9 remoti e meno visitati degli Stati Uniti d'America continentali. Nell'arco di un decennio 2009-2019, una media di 377.154 visitatori all'anno ha effettuato il suo ingresso nel parco.\nI percorsi escursionistici della zona tutelata costituiscono l'attrazione principale del Big Bend, in quanto idonei al trekking e al backpacking. Particolarmente degni di nota tra questi sono il Camino Trail, che si inerpica su una formazione rocciosa nel deserto; il sentiero Marufo Vega \u00e8 invece un percorso ad anello che attraversa suggestivi canyon sulla via da e per il Rio Grande; il South Rim, che collega le alte montagne del Chisos; l'Outer Mountain Loop a Chisos, che procede lungo sezioni del circuito South Rim, scende nel deserto lungo il Dodson Trail e poi ritorna al bacino di Chisos, permettendo di compiere quasi 48 chilometri. Altre localit\u00e0 degne di nota includono il Ca\u00f1\u00f3n de Santa Elena (proprio sul confine di Stato), Grapevine Hills e Mule Ears, due imponenti formazioni rocciose verticali nel mezzo del deserto. Alcune guide locali specializzate in backpacking mettono a disposizione per i turisti la possibilit\u00e0 di compiere tracciati in loro compagnia.\nIl parco amministra 190 km del Rio Grande aperti ad attivit\u00e0 ricreative. Gli \"outfitter\" storici, ovvero coloro che in passato si dedicavano alla produzione di vestiti, mettono a disposizione la possibilit\u00e0 di attraversare il fiume. \u00c8 consentito spostarsi su barche private, ma solo tramite speciali permessi che autorizzano l'uso delle imbarcazioni. Dal giugno 2009, il Dipartimento per la Sicurezza Nazionale ha statuito la necessit\u00e0 di presentare documenti d'identit\u00e0, nello specifico il passaporto, qualora si vogliano compiere escursioni in Messico e poi ritornare negli USA.\nI turisti spesso attraversano il Rio Grande per visitare il villaggio messicano di Boquillas del Carmen. Il Dipartimento della sicurezza interna chiuse il valico di frontiera nel 2002, a causa della politica di maggiore sicurezza imposta da Washington DC a seguito degli attentati dell'11 settembre. Tuttavia, nell'aprile 2013, il valico di Boquillas \u00e8 stato riaperto come porto di ingresso ufficiale di classe B tra gli Stati Uniti e Messico e risulta aperto dal mercoled\u00ec alla domenica dalle ore 9:00 alle 18:00.\nCon pi\u00f9 di 450 specie di uccelli registrate nel parco, un'altra attivit\u00e0 molto popolare \u00e8 il birdwatching, in particolare durante la stagione delle migrazioni.\nEsistono cinque strade asfaltate sono a Big Bend. Quella che collega il passo di Persimmon Gap a Panther Junction \u00e8 una via lunga 45 km che conduce dall'ingresso nord del parco alla sede centrale del parco. Da Panther Junction parte un'altra diramazione che procede al Rio Grande Village per 34 km e scende di 1.731 metri di dislivello. Un'altra bretella conduce invece da Panther Junction all'ingresso Maverick dopo aver attraversato 37 km dall'ingresso occidentale. La Chisos Basin Road misura 10 km e sale fino a 1.731 m sul livello del mare al Panther Pass prima di scendere nel Chisos Basin. Il Ross Maxwell Scenic Drive, con i suoi 48 km, conduce al distretto storico di Castolon e al canyon di Santa Elena.\nDesignazione come Dark Sky Park.\nNel 2012, il parco \u00e8 stato designato \"international dark-sky park\" dalla International Dark-Sky Association. Quest'ultima ha altres\u00ec riconosciuto al parco un ottimo valore perch\u00e9 \"scevro da ogni impatto dell'inquinamento luminoso tranne quelli pi\u00f9 lievi\". Le misurazioni effettuate dal National Park Service evidenziano come il Big Bend vanti i cieli stellati migliori negli Stati Uniti d'America continentali. Nella zona protetta, \u00e8 possibile ammirare migliaia di stelle, pianeti luminosi e la Via Lattea nelle notti serene."}
{"id": "1462573", "revid": "21880", "url": "https://it.wikipedia.org/wiki?curid=1462573", "title": "Gerronema", "text": "Gerronema Singer, \"Mycologia\" 43: 599 (1951), \u00e8 un genere di funghi lignicoli di piccola-media taglia.\nDescrizione del genere.\nLe specie di questo genere hanno spore bianche, amiloidi; lamelle decorrenti; il cappello depresso centralmente e simili a quelle appartenenti al genere \"Omphalina\".\nSpecie di Gerronema.\nLa specie tipo \u00e8 \"Gerronema melanomphax\" Singer (1951), altre specie incluse sono:\nNote.\nNella regione del Mata Atlantica del parco Ribeira Valley, nei pressi di San Paolo del Brasile, \u00e8 stata scoperta da studiosi dell'Universit\u00e0 di San Paolo del Brasile la nuova specie \"Gerronema viridilucens\" Desjardin, Capelari et Stevani, raccolta su cortecce di \"Eugenia fluminensis\", che presenta il fenomeno di bioluminescenza.\nLe lamelle, infatti, emettono una luce giallo-verde ad una lunghezza d'onda di 530\u00a0nm, caratteristica che permette a questi funghi di essere visibili di notte nella foresta."}
{"id": "1462574", "revid": "28026", "url": "https://it.wikipedia.org/wiki?curid=1462574", "title": "Monte Li Foy", "text": ""}
{"id": "1462577", "revid": "767487", "url": "https://it.wikipedia.org/wiki?curid=1462577", "title": "Cuza Vod\u0103 (C\u0103l\u0103ra\u0219i)", "text": "Cuza Vod\u0103 \u00e8 un comune della Romania di 4.100 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: C\u0103l\u0103ra\u0219ii Vechi, Ceacu, Cuza Vod\u0103."}
{"id": "1462580", "revid": "767487", "url": "https://it.wikipedia.org/wiki?curid=1462580", "title": "Dichiseni", "text": "Dichiseni \u00e8 un comune della Romania di 1.719 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 4 villaggi: Coslogeni, Dichiseni, Libertatea, Satnoeni."}
{"id": "1462584", "revid": "110157", "url": "https://it.wikipedia.org/wiki?curid=1462584", "title": "Chiesa di San Carlo Borromeo (Lugano Centro)", "text": "La chiesa di San Carlo Borromeo \u00e8 un edificio religioso che si trova nel quartiere di Lugano Centro, a Lugano.\nStoria.\nLa struttura venne costruita nel 1640 su progetto di Giovanni Angelo Galassini. La facciata \u00e8 del 1829.\nDescrizione.\nLa chiesa ha una pianta ad unica navata suddivisa in due campate e coperta da una volta a botte lunettata; sul fianco settentrionale della navata si aprono due cappelle laterali. Il coro ha una copertura a crociera.\nSulla cantoria in controfacciata si trova l'organo a canne, costruito da Gaspare Mascioni nel 1891. Lo strumento, a trasmissione integralmente meccanica, dispone di 18 registri; la sua conaolle ha una tastiera di 58 note con prima ottava cromatica ed una pedaliera dritta di 20 note."}
{"id": "1462585", "revid": "767487", "url": "https://it.wikipedia.org/wiki?curid=1462585", "title": "Dor M\u0103runt", "text": "Dor M\u0103runt \u00e8 un comune della Romania di 6.926 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 6 villaggi: D\u00e2lga, D\u00e2lga-Gar\u0103, Dor M\u0103runt, \u00cenfr\u0103\u021birea, Ogoru, Pelinu."}
{"id": "1462586", "revid": "287204", "url": "https://it.wikipedia.org/wiki?curid=1462586", "title": "Dor Marunt", "text": ""}
{"id": "1462589", "revid": "767487", "url": "https://it.wikipedia.org/wiki?curid=1462589", "title": "Doroban\u021bu (C\u0103l\u0103ra\u0219i)", "text": "Doroban\u0163u \u00e8 un comune della Romania di 3.015 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Bo\u0219neagu, Doroban\u021bu, V\u0103r\u0103\u0219ti."}
{"id": "1462596", "revid": "1439131", "url": "https://it.wikipedia.org/wiki?curid=1462596", "title": "Opel 8/20 PS", "text": "La 8/20 PS era un'autovettura di fascia alta prodotta dalla Casa automobilistica tedesca Opel dal 1911 al 1916.\nProfilo e storia.\nAlla fine del 1910, la 8/16 PS fu tolta di produzione. Gi\u00e0 due anni prima fu tolta di produzione la 12/14 PS con motore da 2.1 litri, sostituita dalla 10/18 PS con motore da 2.5 litri. Veniva quindi a mancare una vettura con motore da intorno ai due litri, che potesse costituire la base della fascia alta della gamma Opel. Inoltre, era necessario approntare un'evoluzione della 8/16 con motore da 1.9 litri appena uscita di produzione.\nPer questi motivi, nel 1911 fu introdotta la 8/20 PS, una vettura che riprendeva l'eredit\u00e0 della 8/16 PS, costituendone un'evoluzione e andando a rappresentare la nuova base della fascia alta Opel. Nello stesso tempo, la 8/20 PS and\u00f2 a prendere quel posto che non molto tempo prima era occupato dalla 12/14 PS.\nIl ruolo di questa vettura fu quindi quello di proporre un'evoluzione di un modello e nello stesso tempo rinfrescare quella parte di gamma che permetteva l'accesso a vetture pi\u00f9 ricche, senza doversi svenare eccessivamente. Ovviamente tutto era, come sempre, relativo, poich\u00e9 anche l'acquisto di una vettura di classe molto pi\u00f9 bassa era appannaggio di non molte persone.\nLa 8/20 PS montava un nuovo motore a 4 cilindri in linea da 2032 cm\u00b3, con testata in ghisa e basamento in lega di alluminio. Come nella stragrande maggioranza delle automobili di quel periodo, la distribuzione era a valvole laterali. La potenza massima era di 20 CV a 1600 giri/min.\nAnche il resto della meccanica era decisamente tradizionale e riprendeva le soluzioni tecniche offerte dalla quasi totalit\u00e0 del parco automobilistico mondiale di allora.\nVeniva perci\u00f2 utilizzata una trasmissione che utilizzava un albero cardanico ed una frizione a cono. Il cambio era a 4 marce, e forse era questa la soluzione pi\u00f9 moderna.\nAnche il telaio non proponeva niente di nuovo e si atteneva alla generale architettura di freni e sospensioni: a nastro sulla trasmissione i primi, ad assali rigidi con balestre semiellittiche le seconde.\nEra interessante, invece, la grande quantit\u00e0 di carrozzerie con cui la 8/20 veniva offerta: si poteva scegliere tra single o double-phaeton, torpedo a 6 posti, limousine o anche landaulet.\nAnche le prestazioni erano di rilievo per l'epoca: la 8/20 raggiungeva infatti i 65\u00a0km/h, un valore relativamente buono per l'epoca.\nAll'inizio del 1914, la 8/20 ricevette un deciso intervento meccanico: fu maggiorata la corsa dei pistoni, mediante l'utilizzo di bielle pi\u00f9 lunghe e la cilindrata crebbe cos\u00ec a 2209\u00a0cm\u00b3, mentre la potenza massima sal\u00ec a 24\u00a0CV a 1600 giri/min. La vettura cos\u00ec ottenuta prese il nome di 8/22 PS: le prestazioni rimasero per\u00f2 identiche. La vettura fu prodotta fino al 1916."}
{"id": "1462597", "revid": "767487", "url": "https://it.wikipedia.org/wiki?curid=1462597", "title": "Dragalina", "text": "Dragalina \u00e8 un comune della Romania di 8.575 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Constantin Br\u00e2ncoveanu, Dragalina, Drajna Nou\u0103.\nIl comune \u00e8 un importante nodo dei trasporti: sul suo territorio si trova infatti il nodo ferroviario chiamato \"Ciulni\u0163a\" e vi si trova inoltre la connessione tra la Strada Nazionale DN21 (C\u0103l\u0103ra\u0219i-Slobozia) e l'Autostrada A2 (Bucarest-Costanza)."}
{"id": "1462598", "revid": "672417", "url": "https://it.wikipedia.org/wiki?curid=1462598", "title": "San Lino (diaconia)", "text": "La diaconia di San Lino (in latino: \"Diaconia Sancti Lini\") \u00e8 stata eretta da papa Benedetto XVI con la bolla \"Purpuratis Patribus\" del 24 novembre 2007.\nLa chiesa su cui insiste la diaconia, costruita nel 1959 e dedicata a San Lino papa nel 1999, si trova nel quartiere Primavalle nel XIII municipio di Roma."}
{"id": "1462603", "revid": "339392", "url": "https://it.wikipedia.org/wiki?curid=1462603", "title": "San Tonisto", "text": ""}
{"id": "1462604", "revid": "767487", "url": "https://it.wikipedia.org/wiki?curid=1462604", "title": "Drago\u0219 Vod\u0103", "text": "Drago\u0219 Vod\u0103 \u00e8 un comune della Romania di 2.906 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Bogdana, Drago\u0219 Vod\u0103, Socoalele."}
{"id": "1462605", "revid": "287204", "url": "https://it.wikipedia.org/wiki?curid=1462605", "title": "Dragos Voda", "text": ""}
{"id": "1462608", "revid": "1861950", "url": "https://it.wikipedia.org/wiki?curid=1462608", "title": "Icelandair", "text": "Icelandair \u00e8 la compagnia aerea di bandiera dell'Islanda, con sede all'aeroporto Internazionale di Keflav\u00edk vicino alla capitale Reykjav\u00edk. Fa parte del gruppo Icelandair e nel dicembre 2020 operava servizi di linea verso 34 citt\u00e0 in 16 paesi su entrambi i lati dell'Oceano Atlantico dal suo hub all'aeroporto di Keflav\u00edk. La posizione geografica dell'Islanda \u00e8 conveniente per i voli transatlantici one-stop, che \u00e8 un pilastro della strategia aziendale della compagnia aerea, insieme al traffico da e verso il paese.\nStoria.\nFlugf\u00e9lag \u00cdslands.\nIcelandair affonda le sue radici nel 1937, quando la Flugf\u00e9lag Akureyrar fu fondata ad Akureyri, sulla costa settentrionale dell'Islanda. Le operazioni di volo iniziarono nel 1938 con un singolo Waco YKS-7 configurato come idrovolante. Nel 1939, la compagnia fu messa a terra quando questo aereo fu distrutto in un incidente. La compagnia si trasfer\u00ec a Reykjav\u00edk, dove acquis\u00ec un altro Waco e fu rilanciata nel 1940 come \"Flugf\u00e9lag \u00cdslands\", che si traduce come \"Flight Company of Iceland\" (\"compagnia aerea dell'Islanda\"). In precedenza, nel paese erano esistite due compagnie aeree indipendenti con lo stesso nome (dal 1919 al 1920 e tra il 1928 e il 1931). Per scopi internazionali, \u00e8 stato adottato il nome \"Iceland Airways\".\nLa flotta venne ampliata con un Beechcraft Model 18 nel 1942; e con due de Havilland Dragon Rapide e un Consolidated PBY Catalina nel 1944, quest'ultimo il primo aereo in assoluto registrato in Islanda ad essere trasportato nel paese da un equipaggio islandese proveniente dal Nord America. L'11 luglio 1945, questo aereo oper\u00f2 il primo volo commerciale sull'Oceano Atlantico per la compagnia aerea, che da Reykjav\u00edk portava a Largs in Scozia, con quattro passeggeri e quattro membri dell'equipaggio a bordo. Voli regolari per l'aeroporto di Prestwick in Scozia e Copenaghen in Danimarca, utilizzando Consolidated B-24 Liberator affittati da Scottish Airlines, furono lanciati nel 1946.\nNello stesso anno, il comfort e le prestazioni dei voli interni in Islanda miglirarono con l'introduzione dei Douglas DC-3. Ne furono acquistati sei in totale, che rimasero in servizio con la compagnia aerea fino al 1972. Fino alla fine degli anni '60, Flugf\u00e9lag si concentrava principalmente sui voli nazionali, dove inizialmente dovette affrontare la forte concorrenza di Loftlei\u00f0ir, un'altra compagnia aerea fondata nel 1944. Quando una proposta di fusione del governo islandese fu respinta dalle due compagnie aeree, le rotte interne furono divise tra di loro come misura per alleviare la concorrenza. Quando Loftlei\u00f0ir si ritir\u00f2 dal mercato interno nel 1952 per concentrarsi completamente sui voli internazionali, Flugf\u00e9lag divenne il principale vettore nazionale del paese.\nI servizi internazionali rimasero parte del modello di business di Flugf\u00e9lag, anche se in misura molto minore rispetto a Loftlei\u00f0ir. Nel 1948 vennero introdotti i Douglas DC-4 su quelle rotte e nel 1957 furono acquistati due nuovi Vickers 759 Viscount, i primi aerei di linea turboelica operati da una compagnia aerea islandese. Negli anni '50, Flugf\u00e9lag inizi\u00f2 a utilizzare il marchio \"Icelandair\" per i suoi voli internazionali.\nNel 1967, la Flugf\u00e9lag fu la prima compagnia aerea islandese a entrare nell'era dei jet, quando fu messo in servizio un Boeing 727-100 soprannominato \"Gullfaxi\". Un altro 727 venne acquistato nel 1971 e il tipo di aeromobile fu utilizzato fino al 1990. Nel 2008, la sezione della cabina di pilotaggio del Gullfaxi \u00e8 stata esposta all'Akureyri Aviation Museum.\nLoftlei\u00f0ir.\nUn'altra compagnia, Loftlei\u00f0ir, chiamata a livello internazionale Icelandic Airlines, era stata costituita nel 1944 da tre giovani piloti di ritorno dal loro addestramento di volo in Canada. La loro compagnia, il cui nome significa approssimativamente \"Skyways\", si concentr\u00f2 sui servizi aerei interni islandesi per i primi anni. I primi aerei usati furono due Stinson Reliant, e poi un Grumman Goose.\nIn un primo momento, come Flugf\u00e9lag \u00cdslands, si concentrava sui servizi aerei nazionali. Loftlei\u00f0ir inizi\u00f2 le operazioni internazionali nel 1947.\nNel 1952, le autorit\u00e0 islandesi erano molto preoccupate che la feroce concorrenza tra le due compagnie le avrebbe rovinate entrambe; tentarono quindi di forzare una fusione. Ci\u00f2 non avvenne, per cui le autorit\u00e0 suddivisero le rotte nazionali tra le due compagnie. Di conseguenza, Loftlei\u00f0ir cess\u00f2 completamente i voli nazionali in Islanda, concentrandosi invece sui voli internazionali. I servizi pionieristici a basso costo di Loftlei\u00f0ir attraverso l'Atlantico settentrionale iniziarono quindi nel 1953. In un certo senso, Loftlei\u00f0ir pu\u00f2 persino essere considerata una sorta di precursore dei vettori low cost che iniziarono a spuntare in tutto il mondo negli anni '70, in particolare i vettori economici a lungo raggio come Norwegian Air Shuttle. Questo la rese una compagnia aerea popolare per i viaggi tra l'Europa e il Nord America.\nLa fine degli anni '60 fu un periodo di grande crescita per Loftlei\u00f0ir. Nel 1969, la compagnia acquis\u00ec International Air Bahama, una piccola compagnia aerea che operava con alcuni Douglas DC-8 fuori dalle Bahamas con un servizio transatlantico non-stop tra Nassau e Lussemburgo, e un anno dopo Loftlei\u00f0ir divenne uno dei fondatori di Cargolux, una compagnia aerea cargo. Sempre nel 1970, Loftlei\u00f0ir entr\u00f2 nell'era dei jet con i suoi primi due aerei Douglas DC-8.\nIn quegli anni, Loftlei\u00f0ir veniva spesso definita, anche dal personale stesso, come \"\"the Hippie Airline\" o anche \"the Hippie Express\"\". Loftlei\u00f0ir non era famosa per la velocit\u00e0 o la puntualit\u00e0, ma volare con la compagnia divenne una sorta di rito di passaggio per i giovani \"hippy\" dall'America in viaggio verso l'Europa, uno dei quali fu il futuro presidente degli Stati Uniti Bill Clinton.\nFusione tra Flugf\u00e9lag \u00cdslands e Loftlei\u00f0ir.\nDurante la crisi energetica degli anni settanta, la situazione economica sia per Flugf\u00e9lag che per Loftlei\u00f0ir peggior\u00f2. Il governo islandese avvi\u00f2 un nuovo tentativo di fusione tra le due compagnie aeree, che avrewbbe dovuto essere realizzato nel 1973 a seguito di negoziati lunghi e difficili. Nel 1975, il governo forn\u00ec un prestito di 13,5 milioni di dollari a Fluglei\u00f0ir. Lo staff di Loftlei\u00f0ir si lamentava del fatto che Flugf\u00e9lag, sebbene pi\u00f9 piccola, avrebbe potuto prendere il sopravvento dopo la fusione. Venne creata una holding chiamata Fluglei\u00f0ir, che un\u00ec le due societ\u00e0 e inizi\u00f2 a razionalizzare il personale e le operazioni. Al momento della fusione, due terzi del traffico passeggeri della compagnia aerea erano traversate transatlantiche internazionali e la flotta di Douglas DC-3 e Boeing 727 di Flugf\u00e9lag fu ampliata dai Douglas DC-8 di Loftlei\u00f0ir. Nel 1979, le due compagnie aeree si fusero in un'unica compagnia, Fluglei\u00f0ir, ribattezzata Icelandair.\nPost-fusione.\nNel 1980, il governo islandese concesse un prestito a Icelandair a causa della cattiva situazione finanziaria della societ\u00e0.\nLa flotta rimase sostanzialmente invariata fino a quando il Boeing 757-200 non divent\u00f2 la nuova spina dorsale per i voli transatlantici negli anni novanta. I Fokker F27 regionali furono sostituiti dai Fokker F50 e dai Boeing 737 schierati sulle rotte europee. L'hub europeo dell'aeroporto di Lussemburgo era stato rilevato da Loftlei\u00f0ir. Il numero di passeggeri super\u00f2 il milione nel 1997 quando l'attivit\u00e0 della societ\u00e0 crebbe grazie alla reputazione di \"\"backpacker airline\", simile a Loftlei\u00f0ir, che era stata chiamata \"Hippie Airline\"\" dalla fine degli anni '60. Nello stesso anno venne avviato lo smantellamento dell'hub lussemburghese a favore dell'attuale rete europea decentralizzata, che collegava senza sosta le citt\u00e0 pi\u00f9 grandi a Reykjav\u00edk, chiudendola del tutto entro il 1999.\nNel 1997, le operazioni nazionali di Icelandair, parte delle quali erano state precedentemente gestite con il marchio \"Flugf\u00e9lag Nordurlands\", vennero combinate con la piccola compagnia aerea Nordurflug per formare la controllata Air Iceland Connect, consentendo alla compagnia principale Icelandair di concentrarsi completamente sui voli internazionali da allora poi. Il 20 novembre 1999 venne introdotta una nuova livrea, come parte di una campagna di rebranding per ritirare l'etichetta di \"backpacker\" di Icelandair a favore di un'enfasi sui viaggi d'affari. Nel 2001, l'hub di Icelandair venne spostato all'aeroporto Internazionale di Keflav\u00edk. Poich\u00e9 Icelandair si concentrava in particolare sui voli verso il Nord America, la compagnia venne significativamente colpita dalla chiusura dello spazio aereo a seguito degli attacchi dell'11 settembre dello stesso anno.\nLa holding Fluglei\u00f0ir venne riorganizzata in Icelandair Group (per le attivit\u00e0 nel settore dell'aviazione) e FL Group (per le attivit\u00e0 di finanziamento e investimento) tra il 2002 e il 2005, con Icelandair che divenne la pi\u00f9 grande e importante di undici sussidiarie. Il dipartimento di wet lease e charter, fondato nel 2003, venne stato chiamato Loftlei\u00f0ir Icelandic, reintroducendo cos\u00ec un nome familiare.\nCrisi ed eruzioni: 2010-2011.\nCome la maggior parte delle societ\u00e0 islandesi, Icelandair \u00e8 stata duramente colpita dalla crisi finanziaria del 2008 nel paese, ma era sulla buona strada per la ripresa quando un'altra crisi di tipo molto diverso l'ha colpita nel 2010. Le restrizioni al traffico aereo dopo l'eruzione dell'Eyjafj\u00f6ll del 2010 hanno provocato la chiusura di gran parte dello spazio aereo europeo. L'interruzione \u00e8 coincisa con l'importante inizio dei viaggi aerei della stagione estiva. Tre volte al giorno si tennero riunioni riguardo alla crisi presso la sede della compagnia. Icelandair ha cercato di operare il maggior numero possibile di voli passeggeri, mantenendo aperto il suo hub di Keflav\u00edk e dirottando i voli europei verso aeroporti ancora aperti. L'eventuale chiusura di Keflav\u00edk a causa della nube di cenere vulcanica ha coinciso con un miglioramento della situazione verso l'Europa, che ha permesso a Icelandair di spostare la sua sede con 200 dipendenti a Glasgow e operare voli da l\u00ec per dieci giorni, con navetta aerea verso l'aeroporto islandese di Akureyri e navette 24 ore su 24 per Reykjav\u00edk.\nAll'indomani dell'eruzione, il governo islandese ha lanciato con successo la campagna \"\"Inspired by Iceland\" per riconquistare la fiducia nel viaggiare in Islanda per turisti e uomini d'affari, di cui Icelandair era un partecipante principale e iniziatore.\nQuando il vulcano Gr\u00edmsv\u00f6tn \u00e8 eruttato nel 2011, Icelandair ha dovuto ancora una volta far fronte alle chiusure dello spazio aereo in Europa, anche se questa volta in misura minore a causa di un livello pi\u00f9 elevato di preparazione politica.\nNel febbraio 2011, Icelandair \u00e8 stata scelta \"The Knowledge Company\"\" dell'anno e il CEO di Icelandair Birkir H\u00f3lm Gu\u00f0nason \u00e8 stato scelto come \"Man of the Year\" dalla comunit\u00e0 imprenditoriale islandese. In entrambe le categorie, la giuria dell'Association of Economists and Business Graduates in Islanda ha affermato che \"gli ottimi risultati della societ\u00e0 nell'anno precedente hanno mostrato sia un alto grado di competenza e conoscenza specialistica all'interno dell'azienda, sia un'eccellente leadership\". Nell'ottobre dello stesso anno, la compagnia ha ricevuto il titolo di \"Azienda di marketing dell'anno in Islanda\" da una giuria di IMARK, l'associazione di marketing in Islanda.\nSviluppi dal 2012.\nDopo aver lanciato i voli di linea per Washington DC, nel 2011, Denver \u00e8 stata annunciata come nuova destinazione negli Stati Uniti per il 2012, seguita da Anchorage nel 2013, portando il numero totale di citt\u00e0 servite nel paese fino a otto, insieme a Boston, Minneapolis, New York City, Orlando e Seattle. Sempre nel 2012, Icelandair ha ripreso i servizi nazionali, con voli regolari che collegavano Akureyri al suo hub di Keflav\u00edk attraverso la societ\u00e0 controllata Air Iceland.\nLe operazioni sono raddoppiate in un periodo di cinque anni. Le nuove destinazioni nel 2014 sono state Edmonton e Vancouver in Canada; e Ginevra in Svizzera.\nIl 9 dicembre 2014, Icelandair ha rivelato un Boeing 757-200 con una livrea a tema aurora boreale (registrazione TF-FIU) chiamato \"Hekla Aurora\". L'aereo \u00e8 stato lanciato ufficialmente nel febbraio 2015 come parte della campagna \"#MyStopover\" dell'azienda. La fusoliera, dipinta a mano da un team di artisti aerografi altamente qualificati del Regno Unito, presenta opere d'arte raffiguranti una scena invernale islandese con l'aurora boreale. Un'installazione di illuminazione d'atmosfera a LED nella cabina continua il tema emulando sia i colori che i motivi danzanti dell'aurora boreale. Come parte della flotta transatlantica di Icelandair, l'Hekla Aurora vola verso tutte le destinazioni della compagnia.\nIl 5 febbraio 2015, Birmingham \u00e8 diventata la quinta destinazione di Icelandair nel Regno Unito e la trentanovesima in tutto. Il 19 maggio 2015, Icelandair ha lanciato voli di linea da e per Portland e Oregon, negli Stati Uniti. Un'ulteriore espansione della rete globale di Icelandair \u00e8 stata annunciata il 12 maggio 2015 con nuovi servizi tutto l'anno per l'aeroporto Internazionale di Chicago O'Hare. I servizi sono iniziati il 16 marzo 2016.\nIl 17 agosto 2015, Icelandair ha annunciato l'ampliamento della sua rete di volo globale con un nuovo servizio tra Keflavik e Aberdeen, la seconda destinazione scozzese della compagnia. Il nuovo servizio, operato da Air Iceland Connect, \u00e8 iniziato nel marzo dell'anno successivo, con voli programmati quattro volte a settimana.\nIcelandair ha iniziato i voli di linea per l'aeroporto di Parigi Orly a partire dal 29 marzo 2016. I servizi per l'aeroporto di Montreal sono iniziati il 26 maggio 2016.\nNel settembre 2016, Icelandair ha annunciato servizi per Filadelfia, a partire da maggio 2017, e Tampa, negli Stati Uniti, a partire da settembre 2017.\nNel maggio 2017, Icelandair ha svelato una livrea speciale a tema ghiacciaio sul Boeing 757-200 (registrazione TF-FIR) denominata Vatnaj\u00f6kull, il nome del ghiacciaio pi\u00f9 grande d'Europa. La livrea speciale \u00e8 stata creata per commemorare l'80\u00ba anniversario di Icelandair.\nDagli anni sessanta, Icelandair offre ai passeggeri che viaggiano su voli transatlantici tra il Nord America e l'Europa l'opportunit\u00e0 di fare scalo in Islanda per un massimo di sette giorni, senza costi aggiuntivi. Al fine di sensibilizzare sulla sua offerta di scalo, nel 2014 la societ\u00e0 ha lanciato una nuova iniziativa sui social media, con l'hashtag \"#MyStopover\".\nNell'agosto 2017, il governo capoverdiano ha firmato un accordo con Loftlei\u00f0ir Icelandic, parte del gruppo Icelandair, che ha trasferito l'amministrazione di TACV al gruppo islandese. I nuovi piani di amministrazione includevano l'interruzione dell'hub all'aeroporto Internazionale di Praia, concentrando tutte le operazioni della compagnia presso l'aeroporto Internazionale Am\u00edlcar Cabral facendolo diventare hub di collegamento tra le Americhe, l'Europa e l'Africa.\nIl 5 novembre 2017, Icelandair ha passato il primo Boeing 757-200 a TACV per rafforzare le rotte esistenti, come i voli giornalieri per Lisbona, Fortaleza e Recife (che sono aumentati a 4 voli settimanali dal 3 dicembre).\nIl 5 novembre 2018, Icelandair ha annunciato l'intenzione di rilevare il suo concorrente a basso costo, WOW air, con le due compagnie aeree che avrebbero continuato a operare come marchi separati. Il 29 novembre, Icelandair ha abbandonato questo tentativo poich\u00e9 era improbabile che le condizioni preliminari per l'assemblea degli azionisti fossero soddisfatte.\nIl 18 settembre 2020, il capitale sociale della societ\u00e0 \u00e8 stato aumentato con l'emissione di 23.000.000.000 di nuove azioni del valore nominale di 1 corona islandese a seguito di un'offerta pubblica. Inoltre, il governo islandese ha deciso di garantire una linea di credito per Icelandair. La garanzia ammonta a 120 milioni di dollari.\nIdentit\u00e0 aziendale.\nServizi.\nIcelandair offre tre classi di prenotazione: Economy Light, Economy e Saga Class (l'ultima equivalente alla business class). I pasti gratuiti sono disponibili solo in Saga Class e per le classi Economy viene fornito un servizio di acquisto a bordo.\nTutti gli aeromobili di Icelandair sono dotati di un sistema di intrattenimento a bordo AVOD gratuito che include monitor touch-screen per ogni passeggero. Pasti gratuiti, coperte, cuscini e cuffie sono forniti ai bambini, e il sistema in volo ospita una selezione di film per loro.\nQuasi tutta la flotta di Icelandair \u00e8 dotata di WiFi a bordo. L'installazione del WiFi in tutti i B757-200/300 \u00e8 stata completata nel 2015.\nViene fornita assistenza speciale per viaggiare con animali domestici, giovani viaggiatori e neonati, e un servizio speciale, ad esempio per non vedenti con cani di supporto, donne incinte, passeggeri in sedia a rotelle.\n\"Icelandair Info\", la rivista di bordo di Icelandair, viene stampata quattro volte l'anno in islandese e inglese. Pubblicato per la prima volta nel 2008, \u00e8 anche il catalogo dei prodotti per il Saga Shop della compagnia. Il programma frequent flyer si chiama \"Saga Club\".\nIl 1\u00ba aprile 2013, la band islandese Sigur R\u00f3s ha pubblicato il suo ultimo album, Valtari, esclusivamente a bordo degli aerei di Icelandair, due mesi prima dell'uscita generale. Biophilia, l'album del 2011 di Bj\u00f6rk, era stato pubblicato nello stesso modo.\nIcelandair Cargo.\nIcelandair Cargo \u00e8 la sussidiaria cargo di Icelandair. Flugf\u00e9lag \u00cdslands e Loftlei\u00f0ir utilizzavano i propri aeromobili per il trasporto di merci e passeggeri; quando Icelandair venne fondata nel 1973, fu creata una divisione cargo all'interno della compagnia aerea. Dopo anni di utilizzo di aerei da carico come parte di Icelandair, Icelandair Cargo \u00e8 stata costituita come entit\u00e0 separata nel 2000. La compagnia aerea utilizza lo spazio disponibile delle stive degli aerei passeggeri di Icelandair, oltre a gestire due Boeing 757 cargo tra New York, Keflav\u00edk, East Midlands e Liegi.\nDestinazioni.\nAl 2021, Icelandair vola dall'Islanda verso 22 destinazioni in Europa e 12 in Nord America. Alcune di queste sono stagionali.\nAccordi di code-share.\nAl 2021, Icelandair ha accordi di code-share con:\nFlotta.\nFlotta attuale.\nA dicembre 2021 la flotta di Icelandair \u00e8 cos\u00ec composta:\nSviluppo.\nNel 2005, la compagnia aerea, per conto della sua societ\u00e0 madre Icelandair Group, annunci\u00f2 un ordine per dieci Boeing 737-800 con opzioni per altri cinque. Tali opzioni sono state successivamente esercitate. Questi non sono stati messi in servizio da Icelandair ma affittati ad altre compagnie. Nello stesso anno, Icelandair annunci\u00f2 un ordine per due Boeing 787 Dreamliner. Nel 2006, Icelandair ha annunciato un ordine per altri due Boeing 787. Nel 2011 \u00e8 stato annunciato che gli ordini per tre dei 787 erano stati annullati.\nIl 13 febbraio 2013, Icelandair Group ha annunciato che la societ\u00e0 aveva finalizzato un ordine con Boeing per sedici nuovi Boeing 737 MAX. Sono stati inoltre firmati i diritti di acquisto per altri otto 737. Il valore per tutti i sedici aeromobili era di 1,6 miliardi di dollari ai prezzi di listino Boeing, ma il prezzo di acquisto effettivo era riservato. Gli aerei sarebbero dovuti essere consegnati tra il 2018 e il 2021, ma le consegne sono state ritardate a causa della temporanea interdizione al volo dell'aeromobile. L'ordine \u00e8 per nove 737 MAX 8 e sette 737 MAX 9.\nL'8 maggio 2019, Icelandair ha annunciato che la compagnia stava valutando la possibilit\u00e0 di ordinare l'Airbus A321neo e l'Airbus A321LR in sostituzione della loro vecchia flotta di Boeing 757, o per correre a fianco del loro Boeing 737 MAX 8 o addirittura per sostituire interamente i MAX 8, a causa della messa a terra di questi ultimi.\nIl 12 agosto 2020, Icelandair ha raggiunto un accordo con Boeing sugli ordini per i MAX. Questo includeva il taglio di quattro ordini del vettore.\nLivree speciali.\nAl 2021, Icelandair gestisce 3 aeromobili con livree \"speciali\". Due raffigurano la bellezza naturale dell'Islanda, una mostra il ghiacciaio pi\u00f9 grande d'Europa, il Vatnaj\u00f6kull, oltre a celebrare il 100\u00ba anniversario dell'indipendenza dell'Islanda, mentre l'altra mette in risalto l'aurora boreale, facente anche parte della campagna \"#IcelandStopover\" di Icelandair. Il terzo velivolo (Boeing B757 TF-ISX '\u00deingvellir') \u00e8 dipinto in una livrea rossa, bianca e blu della bandiera islandese e celebra sia il 100\u00ba anniversario della sovranit\u00e0 nazionale islandese (1918-2018) sia la Coppa del mondo della squadra nazionale maschile di calcio debuttante nel 2018.\nFlotta storica.\nIcelandair operava in precedenza con i seguenti aeromobili:"}
{"id": "1462609", "revid": "767487", "url": "https://it.wikipedia.org/wiki?curid=1462609", "title": "Fr\u0103sinet (C\u0103l\u0103ra\u0219i)", "text": "Fr\u0103sinet \u00e8 un comune della Romania di 1.799 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 6 villaggi: Cur\u0103te\u0219ti, D\u0103ne\u0219ti, Fr\u0103sinet, Fr\u0103sinetu de Jos, Lupt\u0103tori, T\u0103riceni."}
{"id": "1462610", "revid": "106456", "url": "https://it.wikipedia.org/wiki?curid=1462610", "title": "Echi mortali", "text": "Echi mortali (\"Stir of Echoes\") \u00e8 un film del 1999 diretto da David Koepp e interpretato da Kevin Bacon, tratto dal romanzo \"Io sono Helen Driscoll\" di Richard Matheson del 1958. Ha vinto il premio come miglior film del 2000 al festival del film fantastico di G\u00e9rardmer, e nel 2007 ha avuto un sequel intitolato \"\", attualmente inedito in Italia.\nTrama.\nTom Witzky \u00e8 un operaio, marito e padre suburbano e nel tempo libero chitarrista in una \"band\". Vive nella periferia di Chicago con la moglie Maggie e il figlioletto Jack, e sua moglie \u00e8 da poco rimasta incinta del secondogenito. La sua vita cambia radicalmente quando, durante un party, Tom si fa ipnotizzare dalla cognata Lisa per dimostrarle quanto siano false le sue teorie sul paranormale. Purtroppo la seduta di ipnosi funziona molto bene e presto Tom non riesce pi\u00f9 a liberarsi da alcune inquietanti visioni che lo perseguitano, tutte riguardanti una misteriosa ragazza. Maggie in un primo momento sottostima quanto sta accadendo ma, dopo alcuni eventi che rendono palese che suo marito abbia dei poteri paranormali e il colloquio con un poliziotto che sostiene che anche suo figlio abbia la medesima dote, inizia a essere seriamente preoccupata da ci\u00f2 che sta accadendo.\nAnche il piccolo Jack sembra vedere qualcosa ma, al contrario del padre, si dimostra estremamente calmo in merito. La ragazza sembra proprio essere Samantha Kozac, una giovane ritardata scomparsa tempo prima e che si ritiene fuggita. Tom comincia a credere piuttosto per\u00f2 che sia morta+ e che il suo cadavere si trovi proprio in casa sua e comincia a scavare ovunque. Frank McCarthy e Harry Damon, vicini di casa e suoi amici, si riveleranno pi\u00f9 coinvolti del previsto. Si scoprir\u00e0 infatti che sono stati i loro rispettivi figli, Kurt e Adam, a uccidere e nascondere in casa il corpo di Samantha. Harry e suo figlio vorrebbero uccidere Tom e Maggie, tuttavia Frank lo impedisce uccidendo i due uomini: il rimorso per la precedente morte \u00e8 troppo grande e non riuscirebbe a convivere con un'altra carneficina. In seguito a tali vicende la famiglia lascia il quartiere, tuttavia i poteri paranormali di Tom e Jake sembrano destinati a perseguitarli per sempre.\nProduzione.\nDavid Koepp \u00e8 sempre stato un fan dello scrittore Richard Matheson, e quando ha deciso che la sua opera seconda sarebbe stata un horror ha pensato di trasporre uno dei suoi romanzi. I diritti per la trasposizione di \"Io sono Helen Driscoll\" erano stati precedentemente acquistati dal produttore Gavin Polone, che ha acconsentito. Koepp ha successivamente scritto una sceneggiatura che differisce in parte dal romanzo e l'ha sottoposta all'attenzione di Matheson, che l'ha approvata. Il regista afferma di essersi ispirato anche a film come \"Repulsione\", \"Rosemary's Baby - Nastro rosso a New York\" e \"La zona morta\".\nPer la produzione del film \u00e8 stato investito un budget di 12 milioni di dollari. Le riprese a Chicago sono durate 39 giorni. L'idea di mostrare le scene di ipnosi dal punto di vista di Bacon \u00e8 dovuta al regista, secondo il quale le scene di ipnosi sono inflazionate e girarle nel modo classico avrebbe annoiato gli spettatori.\nAccoglienza.\nCritica.\nSull'aggregatore Rotten Tomatoes il film riceve il 68% delle recensioni professionali positive con un voto medio di 6,4 su 10 basato su 105 critiche, mentre su Metacritic ottiene un punteggio di 67 su 100 basato su 30 critiche.\nPubblico.\nIl film ha incassato 21,1 milioni di dollari al botteghino."}
{"id": "1462612", "revid": "767487", "url": "https://it.wikipedia.org/wiki?curid=1462612", "title": "Derivatore analogico", "text": "In elettronica il derivatore analogico \u00e8 un importante utilizzo dell'amplificatore operazionale. Prima dell'avvento dell'elettronica digitale l'utilizzo degli amplificatori operazionali era notevole per ottenere operazioni matematiche tramite segnali, come la derivazione e l'integrazione.\nCircuito derivatore ideale.\nL'appellativo ideale \u00e8 necessario quando si parla di amplificatori operazionali poich\u00e9 si introducono ipotesi semplificative notevoli e per molti versi valide. Dalla figura si vede che il derivatore ideale \u00e8 costituito da un amplificatore operazionale invertente con un condensatore in serie all'ingresso. Poich\u00e9 non entra corrente nell'amplificatore allora la corrente che attraversa il condensatore \u00e8 la stessa che attraversa la resistenza: formula_1 per cui\nRicaviamo formula_3 da questa:\ncio\u00e8 la tensione di uscita \u00e8 la derivata della tensione di ingresso. In tal modo associando alla tensione di ingresso un segnale, in uscita otteniamo il segnale derivato (e amplificato).\nIl difetto principale del derivatore ideale \u00e8 che per tempi molto brevi, l'amplificatore operazionale va in saturazione.\nDerivatore reale.\nNella realt\u00e0 il derivatore ideale tende a oscillare a causa di problemi di stabilit\u00e0 connessi al crescere della frequenza. Per ottenere un circuito derivatore reale inseriamo una resistenza in serie al condensatore, molto piccola. Anche in questo caso uguagliamo le correnti che attraversano l'amplificatore operazionale:\ndove formula_6 \u00e8 la tensione ai capi del condensatore. Ma questa tensione \u00e8 data dalla tensione di ingresso a cui va sottratta la tensione sulla resistenza formula_7 cio\u00e8:\nper cui:\notteniamo cos\u00ec un'equazione differenziale:\nla cui soluzione \u00e8:\ndove formula_12 e formula_13 e \"k\" \u00e8 una costante di integrazione da determinare imponendo le condizioni iniziali cio\u00e8 imponendo il valore formula_14. Naturalmente per ottenere la risposta in tensione:\nNotiamo che il circuito reale si comporta come un buon derivatore per tempi lunghi cio\u00e8 per formula_16 molto piccola, che in genere significa formula_7 molto piccola."}
{"id": "1462614", "revid": "112032393", "url": "https://it.wikipedia.org/wiki?curid=1462614", "title": "Goskino", "text": "Il Goskino (\u0413\u043e\u0441\u043a\u0438\u043d\u043e, \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u043a\u043e\u043c\u0438\u0442\u0435\u0442 \u043f\u043e \u043a\u0438\u043d\u0435\u043c\u0430\u0442\u043e\u0433\u0440\u0430\u0444\u0438\u0438 \u0421\u0421\u0421\u0420 / \u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u043a\u043e\u043c\u0438\u0442\u0435\u0442 \u0420\u043e\u0441\u0441\u0438\u0439\u0441\u043a\u043e\u0439 \u0424\u0435\u0434\u0435\u0440\u0430\u0446\u0438\u0438 \u043f\u043e \u043a\u0438\u043d\u0435\u043c\u0430\u0442\u043e\u0433\u0440\u0430\u0444\u0438\u0438, Commissione di stato sovietica per il cinema) \u00e8 stato l'ente statale incaricato di coordinare e organizzare l'attivit\u00e0 cinematografica in Unione Sovietica.\nStoria.\nIl Goskino \u00e8 stato creato come organismo indipendente durante gli anni dieci, in questo periodo si occupava di produrre i film e di supervisionare la loro realizzazione, in ambito cinematografico aveva un potere particolarmente forte poich\u00e9 era l'organo che stabiliva le censure sulle pellicole prodotte.\nDurante gli anni venti il Goskino ha prodotto la maggior parte dei lavori di artisti come Dziga Vertov, Sergej Michajlovi\u010d \u0116jzen\u0161tejn e Oleksandr Dovzenko, in questi anni il Goskino aveva una particolare attenzione per tutte le opere di propaganda.\nNel 1953 venne assorbito dal ministero per la cultura per poi ritornare un organismo indipendente dieci anni dopo, nel 1963.\nNel 1992, con il crollo dell'Unione Sovietica, il Goskino cambia nome e diviene Roskomkino. Pochi anni dopo il nome viene nuovamente cambiato in Roskino."}
{"id": "1462619", "revid": "1728", "url": "https://it.wikipedia.org/wiki?curid=1462619", "title": "Equitazione Americana", "text": ""}
{"id": "1462620", "revid": "1543377", "url": "https://it.wikipedia.org/wiki?curid=1462620", "title": "San Salvatore in Lauro (diaconia)", "text": "La diaconia di San Salvatore in Lauro (in latino: \"Diaconia Sancti Salvatoris in Lauro\") \u00e8 stata eretta da papa Benedetto XVI con la bolla \"Purpuratis Patribus\" del 24 novembre 2007.\nStoria.\nLa chiesa su cui insiste la diaconia \u00e8 antica ed \u00e8 gi\u00e0 recensita nel catalogo di papa Urbano III del 1186.\nPapa Sisto V istitu\u00ec il titolo presbiterale di San Salvatore in Lauro il 13 aprile 1587 con la costituzione apostolica \"Religiosa sanctorum\", trasferendovi il titolo cardinalizio di San Simeone profeta.\nIl titolo di San Salvatore in Lauro \u00e8 stato soppresso da papa Clemente X il 19 maggio 1670 e trasferito a quello di San Bernardo alle Terme Diocleziane.\nSan Salvatore in Lauro \u00e8 la chiesa regionale dei "}
{"id": "1462621", "revid": "599013", "url": "https://it.wikipedia.org/wiki?curid=1462621", "title": "Ente gestione attivit\u00e0 minerarie", "text": "LEnte gestione attivit\u00e0 minerarie (EGAM) era un ente pubblico nato nel 1958 con lo scopo di gestire tutte le produzioni minerarie italiane. Venne soppresso nel 1978.\nStoria.\nL'ente in realt\u00e0 rimase inoperante fino al 1971, quando, presieduto da Mario Einaudi, assunse il controllo di numerose aziende minerarie, soprattutto quelle gi\u00e0 in orbita Montedison, che erano diventate di importanza marginale per il gruppo chimico. Tra queste si possono ricordare le miniere di zinco e piombo di Monteponi e Montevecchio in Sardegna e quelle di mercurio del Monte Amiata. L'EGAM tuttavia non si limit\u00f2 ad operare nel settore minerario: acquis\u00ec il controllo dell'acciaieria Cogne di Aosta e del comparto siderurgico della Breda, arrivando nel 1974 a controllare 47 aziende con un totale di 32\u00a0000 dipendenti.\nLa maggior parte delle attivit\u00e0 EGAM erano per\u00f2 in perdita. L'EGAM fu liquidato nel 1978 e le sue attivit\u00e0 furono suddivise tra IRI (acciai speciali) ed ENI, attraverso la SAMIM (attivit\u00e0 minerarie).\nPartecipazioni.\nCon decreto legge 103/77 queste aziende sono state trasferite a IRI ed ENI."}
{"id": "1462622", "revid": "322321", "url": "https://it.wikipedia.org/wiki?curid=1462622", "title": "Diocesi di Asolo", "text": "La diocesi di Asolo (in latino: \"Dioecesis Acellensis\") \u00e8 un'antica sede vescovile soppressa.\nFu abolita dall'imperatore Ottone I nel 969 (ma probabilmente era gi\u00e0 da tempo abbandonata) per essere incorporata alla diocesi di Treviso.\nStoria.\nLa data di erezione della diocesi \u00e8 incerta. La presenza di una comunit\u00e0 paleocristiana \u00e8 provata dai resti ritrovati sul monte Ricco di una chiesa, forse dedicata al Salvatore, risalenti alla fine del VI secolo. Effettivamente l'antica \"Acelum\" era un \"municipium\" di una certa importanza e, come in tutte le altre citt\u00e0 dell'epoca, doveva essersi diffuso gi\u00e0 da tempo il cristianesimo.\nIl primo atto che la cita si riferisce al 588 o al 591: al sinodo di Marano partecip\u00f2 anche un \"Agnellus episcopus sanctae Acelinae ecclesiae\". La documentazione in merito \u00e8 per\u00f2 anche in seguito molto scarsa: nell'827 (o forse nell'835) al sinodo di Mantova si ricorda la presenza di un \"Arthemius episc. Asolensis\".\nNel secolo successivo la diocesi \u00e8 di fatto estinta e la sua soppressione viene ufficializzata il 10 agosto 969 in un atto dell'imperatore Ottone I, il quale la assegna a quella di Treviso. La decadenza interess\u00f2 un po' tutta Asolo ed \u00e8 forse connessa alle invasioni degli Ungari, che nell'899 sconfissero re Berengario non lontano dal paese.\nNon \u00e8 nemmeno chiara l'estensione dell'antico territorio, ma si \u00e8 ipotizzato che andasse dalle Prealpi sino alla via Postumia, e dal Piave al Brenta. Comprendeva quindi anche la zona di Bassano del Grappa che, dopo la soppressione, fu incorporata nella diocesi di Vicenza per compensarla delle mutilazioni territoriali subite nel 917 a favore di Padova.\n\u00c8 per\u00f2 da ricordare che, al sinodo Romano organizzato da papa Leone IX nel 1049, partecip\u00f2 anche un \"Ugo Asiliensis\". Forse il pontefice non aveva ratificato la decisione di Ottone e la diocesi rimase in qualche modo attiva; questo sarebbe quindi il terzo vescovo di Asolo conosciuto.\nNel Settecento Asolo riusc\u00ec ad ottenere il titolo di citt\u00e0 proprio perch\u00e9 era stata sede vescovile. Il fatto fu preceduto da un'accesa polemica; in particolare, lo storico trevigiano Rambaldo degli Azzoni Avogaro affermava che il paese non era mai stata sede di una diocesi vera e propria, poich\u00e9 sembrava che fosse subordinata alla diocesi di Treviso (e per questo i suoi vescovi erano detti \"corepiscopi\"). Asolo ottenne comunque l'ambito titolo, perch\u00e9 gli abitanti fecero notare che se la diocesi non fosse davvero stata tale, allora Ottone I non avrebbe avuto bisogno di sopprimerla e di incorporare i suoi territori a quella di Treviso, a cui di fatto gi\u00e0 sarebbe appartenuta.\nDal 1968 Asolo \u00e8 annoverata tra le sedi vescovili titolari della Chiesa cattolica; dal 10 febbraio 2021 il vescovo titolare \u00e8 Juan Jos\u00e9 Salaverry Villarreal, O.P., vescovo ausiliare di Lima."}
{"id": "1462628", "revid": "36426", "url": "https://it.wikipedia.org/wiki?curid=1462628", "title": "Banda Musicale dell'Arma dei Carabinieri", "text": ""}
{"id": "1462629", "revid": "73125", "url": "https://it.wikipedia.org/wiki?curid=1462629", "title": "Jean-Jacques d'Ortous de Mairan", "text": ""}
{"id": "1462632", "revid": "73125", "url": "https://it.wikipedia.org/wiki?curid=1462632", "title": "Jean-Jacques Dortous de Mairan", "text": ""}
{"id": "1462636", "revid": "36426", "url": "https://it.wikipedia.org/wiki?curid=1462636", "title": "Concerto Filarmonico &quot;Enrico Ugolini&quot;", "text": ""}
{"id": "1462637", "revid": "73125", "url": "https://it.wikipedia.org/wiki?curid=1462637", "title": "Jean Jacques d'Ortous de Mairan", "text": ""}
{"id": "1462641", "revid": "36426", "url": "https://it.wikipedia.org/wiki?curid=1462641", "title": "Corpo Musicale Giuseppe Verdi di Venaria Reale", "text": ""}
{"id": "1462650", "revid": "767487", "url": "https://it.wikipedia.org/wiki?curid=1462650", "title": "Regalismo", "text": "Con il termine regalismo si indica in ambito storiografico una o un insieme di dottrine che sostengono il diritto di un monarca o di una corte ad esercitare autorit\u00e0 giuridica e teologica sul clero nazionale. Tale sistema di dottrine si contestualizza in Europa generalmente nelle lotte contro l'autorit\u00e0 papale della Chiesa cattolica e i privilegi fiscali delle diocesi.\nStoria.\nOrigini e sviluppi.\nFilippo IV di Francia (\"Filippo il Bello\") fu tra gli inauguratori di questa politica, grazie all'attivit\u00e0 di fedeli giuristi come Pietro Dubois e Guglielmo di Nogaret, i quali fondarono una dottrina giuridica basata sul principio del \"Rex superiorem non recognoscit, et imperator est rex in territorio suo\". Secondo questo principio infatti si negavano i diritti di alcune entit\u00e0 fino ad allora riconosciute come universali e quindi superiori agli stessi sovrani, cio\u00e8 l'Imperatore e il papa. Grazie a questa dottrina Filippo pot\u00e9 trionfare su papa Bonifacio VIII e compiere atti di prepotenza e veri e propri abusi di potere come lo scioglimento e l'incameramento nelle casse regie dei beni dell'Ordine Templare (1312), nonch\u00e9 la tassazione dei beni degli ecclesiastici. La nuova politica fiscale caus\u00f2 l'intervento diretto di papa Bonifacio VIII che eman\u00f2 una serie di bolle e scomuniche contro i provvedimenti regi (\"Unam Sanctam\").\nDalla fine dell'Impero romano le immunit\u00e0 finanziarie del clero non avevano mai cessato di aumentare, ed erano da secoli considerate naturali quanto le immunit\u00e0 giudiziarie. La politica volta a sostenere la superiorit\u00e0 delle decisioni statali su quelle del clero iniziata da Filippo IV trov\u00f2 sostegno filosofico in Marsilio da Padova, che nel suo \"Defensor pacis\" del 1324 affermava che la causa prima del diritto e della legge \u00e8 la totalit\u00e0 dei cittadini e non dei fedeli, riprendendo tesi della \"Politica\" di Aristotele.\nEt\u00e0 moderna.\nIl regalismo fu cos\u00ec alla base del sorgere del concetto di politica e di Stato in senso moderno nell'Europa occidentale: tramontava l'idea universalistica, fondata sul diritto romano e sulle politiche religiose carolinge, di una Chiesa cristiana unita non solo spiritualmente, ma anche in un unico corpo socio-politico, al cui vertice stavano il papa e l'imperatore. Alcuni aspetti del pensiero politico medievale venivano depurati del contenuto ecumenico, e sorsero allo stesso tempo dottrine che furono poi il fondamento delle tesi giuridiche alla base dei principali stati assoluti dell'occidente.\nSono spesso considerate forme di regalismo il giuseppinismo e il gallicanesimo."}
{"id": "1462654", "revid": "22416", "url": "https://it.wikipedia.org/wiki?curid=1462654", "title": "Prodotti agroalimentari tradizionali sardi", "text": "I prodotti agroalimentari tradizionali sardi riconosciuti dal ministro delle politiche agricole, alimentari e forestali, su proposta della Regione Sardegna sono i seguenti: (aggiornati al 2018)"}
{"id": "1462663", "revid": "1305772", "url": "https://it.wikipedia.org/wiki?curid=1462663", "title": "San Lorenzo in Piscibus (diaconia)", "text": "La diaconia di San Lorenzo in Piscibus (in latino: \"Diaconia Sancti Laurentii in Piscibus\") \u00e8 stata eretta da papa Benedetto XVI con la bolla \"Purpuratis Patribus\" del 24 novembre 2007.\nLa chiesa su cui insiste la diaconia \u00e8 una rettoria che si trova nella parrocchia di Santa Maria in Traspontina nel XVII municipio di Roma."}
{"id": "1462668", "revid": "2014155", "url": "https://it.wikipedia.org/wiki?curid=1462668", "title": "Augusto di Brunswick-L\u00fcneburg", "text": "Biografia.\nAugusto era il settimo figlio di Enrico III di Brunswick-L\u00fcneburg. Dopo complessi negoziati e grazie all'intervento dell'imperatore Ferdinando II d'Asburgo, venne stabilito che egli avrebbe ereditato il principato di Wolfenb\u00fcttel, il cui ultimo reggente era morto nel 1634. A causa della guerra dei trent'anni, egli non si mosse dalla propria residenza sino al 1644. \nIstitu\u00ec numerose e innovative iniziative di governo e fond\u00f2 a Wolfenb\u00fcttel la \"Bibliotheca Augusta\". Sotto lo pseudonimo di Gustavus Selenus, scrisse un libro sugli scacchi, \"Scacchi o il gioco del re\" (1616), e una crittografia, \"Cryptomenytices et cryptographiae libri IX\" (1624). Lo stesso suo pseudonimo \u00e8 una referenza criptica al suo nome (\"Gustavus\" anagrammato con U=V da Augustus), mentre il cognome \u00e8 tratto dalla divinit\u00e0 greca a cui veniva riferita la Luna (Luna=L\u00fcneburg), Selene appunto. Quest'ultima opera \u00e8 in gran parte basata sugli studi di Tritemio.\nGli successero i suoi tre figli, Rodolfo Augusto, Antonio Ulrico e Ferdinando Alberto.\nMatrimoni ed eredi.\nAugusto si spos\u00f2 tre volte: "}
{"id": "1462674", "revid": "392652", "url": "https://it.wikipedia.org/wiki?curid=1462674", "title": "Omaggio feudale", "text": "Nell'ambito del complesso sistema di rapporti di signore-vassallo proprio del sistema feudale in corso nell'Europa medievale, l'atto di omaggio (latino: \"homagium\") era un formale atto di sottomissione con il quale un signore feudale riconosceva la superiorit\u00e0 di un altro nobile. L'etimologia testimonia la natura di tale atto: il termine deriva infatti da \"homo\" (\"uomo\") e \"agere\" (\"condurre\") ed indicava una cerimonia durante la quale il nobile si dichiarava uomo fedele del suo signore e pronto a farsi condurre da questo.\nNecessario al momento della cerimonia di investitura (con cui era costituito un rapporto di vassallaggio), l'omaggio poteva essere dato e richiesto anche quando non vi era un rapporto diretto di superiorit\u00e0 gerarchica, tra signorie di pari rango o addirittura da un signore di rango inferiore ad uno di rango superiore per indicare una supremazia effettiva, spesso ottenuta con l'azione militare.\nForma rituale.\nLa forma dell'omaggio poteva essere estremamente varia, a seconda della tipologia della natura del rapporto intercorrente tra il Signore e chi gli si sottometteva, variando da forme molto blande e puramente simboliche (come una insignificante offerta di doni o di denaro, tipica di un rapporto paritario, dove la sottomissione era atto solo formale) fino anche a forme umilianti (con la pronuncia di formule di dedizione degradante oppure la consegna di immagini rappresentanti i possedimenti sottomessi, poi ritualmente distrutti dal Signore vittorioso, tipico risultato di un atto di omaggio ottenuto con la forza). L'omaggio poteva poi avvenire in modo occasionale, quando se ne presentavano le condizioni (un incontro, una trattativa, una richiesta d'aiuto o alleanza), oppure ripetersi a scadenze prefissate (specialmente quando chi esercitava la Signoria lo ritenesse necessario per verificare con continuit\u00e0 la disposizione di chi gli era inferiore a riconoscere la propria supremazia).\nCerimoniale.\nLa cerimonia avveniva secondo le seguenti modalit\u00e0. Il vassallo si impegnava a combattere per il suo signore, cio\u00e8 a combattere a cavallo con un armamento completo: \"spada\", \"scudo\", \"lancia\", \"elmo\" ed \"usbergo\" (una specie di camicia fatta di migliaia di anelli di ferro). L'armatura ed il cavallo costavano molto, perci\u00f2 solo una persona di alto livello sociale poteva prestare omaggio. Questi s'inginocchiava e metteva le mani giunte (\"immixtio manuum\") in quelle del potente - quasi a consegnargli magicamente la sua forza - e poi pronunciava un giuramento solenne toccando le reliquie o i Vangeli. Successivamente gli dava un bacio (\"osculum\") sulla bocca. Da questo momento diventava \"uomo di bocca e di mani\" del signore, poich\u00e9 oltre a combattere per lui non doveva mai tradirlo o insultarlo.\nLa forma dell'\"omaggio vassallatico\" influenz\u00f2 anche il culto cristiano e il modo di pregare Dio che divenne il \"signore\" di cui invocare la protezione. Nei secoli precedenti chi pregava teneva le braccia aperte rivolte verso il cielo, mentre dal periodo feudale incominci\u00f2 ad assumere la posizione a mani giunte, nel gesto di chi si sottomette affidandosi direttamente al suo superiore.\nOmaggio ligio.\nL'omaggio ligio o ligio omaggio, istituito dopo la fine dell'XI secolo in Europa in seguito alla formazione delle monarchie post carolingie, era l'atto supremo di sottomissione o comunque un atto di estrema fedelt\u00e0 che il vassallo prometteva al proprio sovrano o al principe parte del territorio del proprio feudo.\nQuesta istituzione era conseguenza della grande frammentazione territoriale in cui i sovrani dei decenni tra la fine dell'XI secolo e la fine del secolo successivo avevano i loro regni; entit\u00e0 politiche da poco tempo costituite.\nLa stabilit\u00e0 del potere venne attuata rafforzando non solo la legittimazione di stampo germanico, che questi sovrani gi\u00e0 avevano, cio\u00e8 con l'acclamazione del proprio popolo, ma anche di stampo religioso mediante incoronazioni solenni e quindi, infine, con questo omaggio, costretta fedele ubbidienza dei vari feudatari; strategie tutte elaborate per tenere unito e coeso un territorio frammentato e in certi casi molto vasto."}
{"id": "1462682", "revid": "838137", "url": "https://it.wikipedia.org/wiki?curid=1462682", "title": "Opel 10/24 PS", "text": "La 10/24 PS era un'autovettura di fascia alta prodotta dalla Casa automobilistica tedesca Opel dal 1911 al 1916.\nProfilo e storia.\nIntrodotta nel 1911 come sostituta della 10/18 PS. Rispetto alla sua progenitrice, la 10/24 PS abbandon\u00f2 la soluzione del motore biblocco a 4 cilindri, in favore di un motore monoblocco di pari frazionamento.\nTale motore mantenne comunque la cilindrata di 2614\u00a0cm\u00b3 che gi\u00e0 caratterizzava l'unit\u00e0 motrice del precedente modello. Tale motore a valvole laterali erogava una potenza massima di 24 CV a 1550 giri/min.\nLa trasmissione era ad albero cardanico, con frizione a cono e cambio a 4 marce.\nIl telaio era a longheroni e traverse in acciaio, con un passo di 3.055\u00a0mm. Le sospensioni erano ad assale rigido con balestre a tre quarti su entrambi gli assi. Il freno a pedale era a nastro ed agiva sulla trasmissione. La velocit\u00e0 massima era di 65\u00a0km/h.\nGi\u00e0 a partire dal 1912, la gamma della 10/24 PS sub\u00ec un deciso ampliamento, diversificandosi in particolare dal punto di vista telaistico, poich\u00e9 furono introdotti due nuovi telai, da 3,23 e 3,38\u00a0m di interasse. Ci\u00f2 costitu\u00ec l'occasione per equipaggiare la vettura con un nuovo motore, diverso nelle misure di alesaggio e corsa, che passarono rispettivamente da 80 a 84 mm e da 130 a 118\u00a0mm. La cilindrata rimase quasi invariata, solo 2 cm\u00b3 in pi\u00f9. La potenza invece sal\u00ec a 25\u00a0CV. Perci\u00f2, la nuova vettura prese il nome di 10/25 PS.\nE di nuovo, nel 1913, vi fu un'ulteriore rivisitazione meccanica, volta ad accrescere la potenza massima del motore, il quale rimase identico a quello introdotto l'anno prima, ma arriv\u00f2 ad erogare 30\u00a0CV di potenza massima a 1600 giri/min e permise di raggiungere una velocit\u00e0 massima di 70\u00a0km/h. La nuova vettura prese il nome di 10/28 PS.\nDal 1911 al 1916, questa vettura, nelle sue tre evoluzioni, \u00e8 stata proposta in differenti carrozzerie, ossia: torpedo, phaeton, limousine e landaulet.\nNel 1916, quando fu tolta di produzione, il suo posto sarebbe stato preso dalla 12/34 PS, di cilindrata superiore."}
{"id": "1462683", "revid": "116907577", "url": "https://it.wikipedia.org/wiki?curid=1462683", "title": "Quasi TG", "text": "Quasi TG \u00e8 un telegiornale satirico condotto da Rocco Tanica. Il notiziario, surreale e grottesco, ironizza sul sensazionalismo giornalistico. Vede la luce nell'ottobre del 2007 e viene distribuito sia a mezzo televisione che come servizio VAS per i clienti Vodafone. Il 1\u00ba aprile 2009 \u00e8 iniziata la sua terza stagione.\nFormat dello show.\nIl Quasi TG, dopo una breve sigla, apre l'edizione con un breve sommario; segue il notiziario vero e proprio, intervallato dai servizi degli inviati.\nIn ogni edizione viene ripetuto uno sketch in cui Rocco Tanica annuncia un servizio, seguito da un improbabile video di repertorio.\nLa durata media di una puntata \u00e8 di quattro minuti.\nCome confermato dallo stesso Rocco Tanica, l'impostazione umoristica di Quasi Tg, che lo distingue da altri esempi di tg parodici, nasce dalla riproposizione, per nulla calcata ma anzi piuttosto fedele, del tono asettico degli anchorman dei tg nazionali, sempre dello stesso tono sia che trattino argomenti pi\u00f9 o meno leggeri. Tanica annovera quindi Quasi Tg come l'evoluzione del cosiddetto TG Tanica (proposto prima in radio, poi durante la trasmissione tv Crozza, Italia) in cui proponeva montaggi audio creati cambiando collocazione alle parole pronunciate dai conduttori dei tg onde snaturarne il senso con finalit\u00e0 comiche. La riuscita della cosa dipendeva, per l'appunto, dalla voce degli imperturbabili giornalisti presi di mira. Tono di voce adottato sia dal conduttore Rocco Tanica, sia dagli inviati di Quasi Tg.\nProgrammazione.\nCo-prodotto da Vodafone e YAM112003, in collaborazione con Comedy Central, Quasi TG conferma alla sua terza edizione il suo DNA multi-piattaforma. \u00c8 infatti disponibile, dal luned\u00ec al venerd\u00ec e il sabato con una puntata de \u201cil meglio di\u201d, su:\nMOBILE - Vodafone live! con la prima messa in onda del programma a partire dalle ore 11.00, in formato PODCAST, MMS e SMS\nTELEVISIONE - Comedy Central (Sky 117), alle ore 21.00 \nRADIO - Radio Deejay, alle ore 21.00, con un'edizione speciale solo audio da tre minuti \nFREE PRESS - Metro, nella pagina \u201cLettere\u201d, con una striscia quotidiana di pillole inedite del Quasi TG\nINTERNET con Tuttogratis.it, il portale che ospita il sito ufficiale www.quasitg.it"}
{"id": "1462684", "revid": "210513", "url": "https://it.wikipedia.org/wiki?curid=1462684", "title": "Opel 10/28 PS", "text": ""}
{"id": "1462685", "revid": "2014155", "url": "https://it.wikipedia.org/wiki?curid=1462685", "title": "Rodolfo Augusto di Brunswick-L\u00fcneburg", "text": "Biografia.\nRodolfo Augusto era figlio di Augusto di Brunswick-L\u00fcneburg. Egli govern\u00f2 sul principato di Wolfenb\u00fcttel, una suddivisione del ducato di Brunswick-L\u00fcneburg. Nel 1685 design\u00f2 il fratello minore, Antonio Ulrico, coreggente.\nDiscendenza.\nRodolfo Augusto spos\u00f2 Cristina Elisabetta, figlia di Alberto Federico di Barby-Muhlingen, da cui ebbe solo due figlie che raggiunsero la maggiore et\u00e0:"}
{"id": "1462695", "revid": "767487", "url": "https://it.wikipedia.org/wiki?curid=1462695", "title": "San Ponziano (diaconia)", "text": "San Ponziano (in latino: \"Diaconia Sancti Pontiani\") \u00e8 una diaconia istituita da papa Benedetto XVI con la bolla \"Purpuratis Patribus\" del 24 novembre 2007.\nLa chiesa su cui insiste la diaconia si trova nel 4\u00ba municipio di Roma."}
{"id": "1462696", "revid": "210513", "url": "https://it.wikipedia.org/wiki?curid=1462696", "title": "Opel 8/22 PS", "text": ""}
{"id": "1462700", "revid": "1442080", "url": "https://it.wikipedia.org/wiki?curid=1462700", "title": "Franco Murer", "text": "Biografia.\nNasce, vive e lavora a Falcade (Belluno). \u00c8 figlio di Augusto dal quale impar\u00f2 e affin\u00f2 le tecniche e il gusto per scultura e la pittura.\nLa personalit\u00e0 artistica di Franco Murer si rivela precocemente, ottiene nel 1965 la medaglia d'argento risultando secondo in campo nazionale per la mostra dello studente in Campidoglio (Roma) indetta dal \"Giornale d'Italia\".\nSi trasferisce a Venezia per gli studi dove si diploma nel 1974 all'Accademia di belle arti di Venezia, frequentando i corsi di Alberto Viani.\nFranco Murer - come annota Orfeo Vangelista - non ha avuto difficolt\u00e0 a verificare, dapprima nel proprio ambito familiare, la sua naturale disposizione ad esprimersi in forma plastica e figurativa e, successivamente, ad inserirsi in quel clima culturale pi\u00f9 esteso (degli anni '70) che tuttavia conservava due poli di gravitazione: i fermenti giovanili della citt\u00e0 lagunare e l'impegno civile e umanistico del padre.\nIl primo successo nel 1974, quando fu premiato al concorso tra i giovani d'Europa a Torino, partecipa alla X Quadriennale di Roma 1975; \u00e8 invitato alla Rassegna Un panorama di tendenze Castel Sant'Angelo.\nNumerose sono le collettive e le rassegne espositive cui l'artista aderisce sia in Italia sia all'estero e presenta i suoi primi Cicli pittorici ispirati alla letteratura o alla poesia e lo indirizzano alla ricerca intimista.\nDiverse e qualificate sono le interpretazioni: ritratto in bronzo del Presidente Sandro Pertini, il ritratto commemorativo del Maggiore inglese \"H.W.Tilman\", monumento in ricordo delle vittime della strage della valle del Biois, cemento bianco 3, medaglie commemorative per vari anniversari dell'elezione a Papa di Giovanni Paolo I (2004, 2008, 2010 e 2012). Per la citt\u00e0 di Giulianova (TE) ha realizzato in memoria di \"Vincenzo Bindi\" e \"Riccardo Cerulli\" i ritratti commemorativi in bronzo 2004.\nNel 2018 una sua opera \"L'Arcangelo Michele\" entrata a far parte della Collezione di Arte Contemporanea dei Musei Vaticani.\nLa Centesima fontana dei Giardini Vaticani.\nNel 2010 gli viene commissionata dal card. Giovanni Lajolo la realizzazione delle formelle bronzee della \"Centesima fontana\" dei Giardini Vaticani intitolata a San Giuseppe, posta sul pendio al lato del Governatorato.\nLa fontana \u00e8 progettata dall'architetto Giuseppe Facchini \u00e8 come un libro aperto, formato da sei vele dove sono collocate le formelle in bronzo, ai piedi delle formelle due vasche, la prima di sei metri e la seconda comunicante di otto metri al centro una palma. \u00c8 costruita con materiale in granito e porfido di Genova e della Val di Cembra e di fronte alla base della grande vasca si trova lo stemma di Benedetto XVI ben visibile dalla Cupola di San Pietro.\nDelle sei formelle bronzee si possono ammirare lo \"Sposalizio\", \"Il sogno di san Giuseppe\", \"La nascita di Ges\u00f9\", \"Fuga in Egitto\", \"Ritrovamento di Ges\u00f9 nel Tempio\", \"Famiglia Nazareth (Lavoro)\".\nIl giorno 5 luglio 2010 il Santo Padre Benedetto XVI ha inaugurato la fontana donata a Sua Santit\u00e0 da \"Patrons of the Arts in the Vatican Museums\", da Michael e Dorithy Hintze, da Bob Castrigniano e ad loro hanno voluto aggiungersi alcuni Comuni e ditte della Provincia di Trento e le suore del Monastero di S. Giuseppe a Kyoto."}
{"id": "1462704", "revid": "267975", "url": "https://it.wikipedia.org/wiki?curid=1462704", "title": "Santa Maria della Presentazione (titolo cardinalizio)", "text": "Il titolo cardinalizio di Santa Maria della Presentazione (in latino: \"Titulus Sanctae Mariae de Praesentatione\") \u00e8 stato eretto da papa Benedetto XVI con la bolla \"Purpuratis Patribus\" del 24 novembre 2007.\nLa chiesa su cui insiste il titolo si trova nel quartiere di Primavalle nel 19\u00b0 Municipio di Roma."}
{"id": "1462705", "revid": "986213", "url": "https://it.wikipedia.org/wiki?curid=1462705", "title": "Antonio Ulrico di Brunswick-L\u00fcneburg", "text": "Biografia.\nEra il secondo figlio di Ferdinando Alberto II, duca di Brunswick-L\u00fcneburg e di Antonietta Amalia di Brunswick.\nLa sorella di sua madre, Elisabetta Cristina, moglie di Carlo VI, imperatore del Sacro Romano Impero, combin\u00f2 il suo matrimonio con Elisabetta Caterina Cristina, figlia di Carlo Leopoldo, duca di Meclemburgo-Schwerin e nipote dello zar Ivan V di Russia nel 1739. Elisabetta prese in seguito il nome di Anna Leopoldova.\nNel 1740 il figlio Ivan divenne imperatore col nome di Ivan VI e Anna divenne reggente, Antonio Ulrico fu nominato generalissimo di tutte le armate della Russia, ma l'anno seguente un colpo di Stato rimosse la famiglia dal potere. La nuova imperatrice, Elisabetta, fece incarcerare Antonio Ulrico e la sua famiglia.\nDiscendenza.\nAntonio Ulrico ed Anna Leopoldova ebbero cinque figli:"}
{"id": "1462709", "revid": "767487", "url": "https://it.wikipedia.org/wiki?curid=1462709", "title": "Incontro nei cieli", "text": "Incontro nei cieli (\"You Came Along\") \u00e8 un film del 1945 diretto da John Farrow.\nIl film segn\u00f2 l'esordio cinematografico di Lizabeth Scott, divenuta poi celebre per le sue interpretazioni in pellicole di genere \"noir\"."}
{"id": "1462710", "revid": "1272592", "url": "https://it.wikipedia.org/wiki?curid=1462710", "title": "Preziosissimo Sangue di Nostro Signore Ges\u00f9 Cristo (titolo cardinalizio)", "text": "Il titolo cardinalizio del Preziosissimo Sangue di Nostro Signore Ges\u00f9 Cristo (in latino: \"Titulus Pretiosissimi Sanguinis Domini Nostri Iesu Christi\") \u00e8 stato eretto da papa Benedetto XVI con la bolla \"Purpuratis Patribus\" del 24 novembre 2007.\nLa chiesa su cui insiste il titolo si trova nel quartiere di Tor di Quinto nel Municipio Roma XX."}
{"id": "1462713", "revid": "110157", "url": "https://it.wikipedia.org/wiki?curid=1462713", "title": "Chiesa di Santa Maria (Lugano)", "text": "La chiesa parrocchiale di Santa Maria \u00e8 un edificio religioso che si trova nel quartiere luganese di Pregassona. \nStoria.\nLa struttura viene citata per la prima volta in documenti storici risalenti al 1222. Nel XVI e XVII secolo venne profondamente rimaneggiata fino ad assumere l'aspetto odierno. La facciata venne realizzata nel XIX secolo.\nDescrizione.\nLa chiesa ha una pianta a tre navate suddivise in cinque campate; la navata centrale \u00e8 sovrastata da una volta a botte lunettata (che prosegue anche sopra il coro), le due navate laterali sono sovrastate da una volta a crociera.\nOrgano a canne.\nSulla cantoria lignea in controfacciata, si trova l'organo a canne, costruito nel 1901 da Carlo Vegezzi Bossi. Lo strumento, acquistato dalla parrocchia nel 1931, \u00e8 stato revisionato nel 1978 da Giuseppe Abati. Lo strumento, a trasmissione pneumatico-tubolare, ha due tastiere di 58 note ciascuna ed una pedaliera di 30."}
{"id": "1462715", "revid": "1714743", "url": "https://it.wikipedia.org/wiki?curid=1462715", "title": "Augusto Guglielmo di Brunswick-L\u00fcneburg", "text": "Govern\u00f2 su Wolfenb\u00fcttel, una suddivisione del ducato, dal 1714 alla sua morte.\nBiografia.\nAugusto Guglielmo era il terzo figlio di Antonio Ulrico di Brunswick-Wolfenb\u00fcttel.\nStudio all'universit\u00e0 di Ginevra dal 1677 al 1678, successivamente intraprese il Grand Tour. Malgrado si fosse sposato tre volte mor\u00ec senza eredi nel 1731 e gli successe il fratello minore, Luigi Rodolfo.\nSuccesse al padre nel 1714 governando dal castello di Wolfenb\u00fcttel, che fu oggetto sotto il suo regno di considerevoli ampliamenti, affidando i progetti di ristrutturazione all'architetto Hermann Korb.\nA differenza del padre, egli non era interessato alla politica e lasci\u00f2 le decisioni pi\u00f9 importanti nelle mani dei suoi ministri.\nMatrimoni.\nNel 1681, spos\u00f2 Cristina Sofia (1654-1695), figlia di Rodolfo Augusto di Brunswick-L\u00fcneburg.\nAlla morte della prima moglie, si rispos\u00f2 nel 1695 con Sofia Amalia (1670-1710), figlia del duca Cristiano Alberto di Holstein-Gottorp.\nNel 1710, in terze nozze, spos\u00f2 Elisabetta Sofia Maria (1683-1767), figlia di Rodolfo Federico di Schleswig-Holstein-Sonderburg-Norburg, figlio minore del duca di Norburg, Federico di Schleswig-Holstein-Sonderburg-Norburg.\nNonostante i molti matrimoni il duca era noto anche per l'interesse verso gli uomini e si vantava di essere stato introdotto alla \"nobile arte\" dell'omosessualit\u00e0 durante un soggiorno a Venezia. Si innamor\u00f2 del fratello della principessa Elisabetta Carlotta, Carlo Luigi."}
{"id": "1462717", "revid": "1718925", "url": "https://it.wikipedia.org/wiki?curid=1462717", "title": "Gay (Prarostino)", "text": "Gay \u00e8 una localit\u00e0 abitata nel territorio comunale di Prarostino, nella citt\u00e0 metropolitana di Torino.\n\u00c8 situata su un altopiano alto 490 metri sul livello del mare, sulla destra orografica del torrente Chisone, all'imbocco dell'omonima valle. \u00c8 costeggiata, a monte, dal Rio Freddo. Dista quattro chilometri dal comune di Pinerolo e guarda verso Abbadia Alpina.\nStoria.\nNel 1799 \u00abqualche centinaio di Piemontesi si gett\u00f2 sulla borgata dei Gay che incendi\u00f2, continuando poi la sua devastazione su per Prarostino. I Valdesi inviarono un espresso a Pinerolo per darne notizia al principe P\u00ebtr Ivanovi\u010d Bagration, aiuto di campo di Souwarow, capo delle truppe russe che stazionava in questo capoluogo, il quale fece cessare il brigantaggio. La perdita subita da quelli dei Gay in questa occasione fa valutata sulle 25.000 lire\u00bb.\nNel 1919 venne eletto Matteo Gay, primo deputato socialista evangelico."}
{"id": "1462718", "revid": "287204", "url": "https://it.wikipedia.org/wiki?curid=1462718", "title": "Tour della Nazionale di rugby a 15 della Nuova Zelanda 1926", "text": "Nel 1926, dopo un incontro di preparazione in patria gli All Blacks, nazionale di \"rugby a 15\" della Nuova Zelanda si recano in tour nel Nuovo Galles del Sud. "}
{"id": "1462721", "revid": "1305772", "url": "https://it.wikipedia.org/wiki?curid=1462721", "title": "Marroni", "text": ""}
{"id": "1462725", "revid": "838137", "url": "https://it.wikipedia.org/wiki?curid=1462725", "title": "Opel 9/25 PS", "text": "La 9/25 PS era un'autovettura di fascia alta prodotta dalla Casa automobilistica tedesca Opel dal 1916 al 1922.\nProfilo e storia.\nLa 9/25 PS fu introdotta in pieno periodo bellico come sostituta della 8/22 PS, a sua volta evoluzione della 8/20 PS. Come spesso accade ogni volta che ci si trova di fronte ad un'erede di un modello, la cilindrata e gli allestimenti tendono a puntare pi\u00f9 in alto. Anche in questo caso non si fece eccezione: la 9/25 PS montava infatti un motore a 4 cilindri in linea da 2332 cm\u00b3 con distribuzione a valvole laterali e potenza massima di 28 CV a 1600 giri/min.\nIl resto della meccanica era anch'esso di tip tradizionale e montava una trasmissione ad albero cardanico con frizione a cono e cambio a 4 marce.\nIl telaio era a longheroni in acciaio con telaietti ausiliari e montava le consuete sospensioni ad assali rigidi e balestre semiellittiche, nonch\u00e9 il consueto impianto frenate a nastro sulla trasmissione.\nLa 9/25 PS raggiungeva una velocit\u00e0 massima di 65\u00a0km/h e fu proposta nelle versioni single-phaeton, torpedo, limousine ed una particolare landaulet che incorporava anche caratteristiche da double-phaeton.\nFu prodotta fino al 1922, anno in cui fu sostituita dalle 9/30 PS e 10/30 PS."}
{"id": "1462726", "revid": "838137", "url": "https://it.wikipedia.org/wiki?curid=1462726", "title": "Tour dei New Zealand M\u0101ori 1926", "text": "I New Zealand Maori nel 1926 si imbarcarono per un lunghissimo tour degno del tour dei New Zealand Natives del 1888-89. \nFu un tour di sette mesi, con 38 partite disputate di cui 29 vinte, 7 perse e due pareggiate con 712 punti segnati e solo 215 subiti.\nCome d'uso all'epoca il tour inizi\u00f2 con due sfide contro squadre neozelandesi, Auckland e Wellington."}
{"id": "1462727", "revid": "117251538", "url": "https://it.wikipedia.org/wiki?curid=1462727", "title": "Giuseppinismo", "text": "Con il termine giuseppinismo () si indica la politica ecclesiastica di Giuseppe II d'Asburgo-Lorena attuata dal 1780 al 1790 e volta a ridimensionare l'autorit\u00e0 della Chiesa cattolica nella Monarchia asburgica del Sacro Romano Impero. Fu una forma particolarmente estrema, rispetto ad altri casi europei coevi, di giurisdizionalismo.\nStoria.\nL'imperatore intendeva unificare nelle mani dello Stato le competenze in materia di gestione del clero nazionale, sottraendolo alla tutela del papa e ai suoi rappresentanti, dei nunzi apostolici, e ci\u00f2 con il sostegno ideologico di posizioni spesso sostanzialmente gianseniste (una riforma sul modello giansenista fu incoraggiata dal fratello di Giuseppe, Pietro Leopoldo, nel Granducato di Toscana, che sostenne il sinodo di Pistoia). La riforma si rivolse anche ad alcuni aspetti liturgici, attuando l'abolizione di manifestazioni devozionali.\nFu operata una massiccia opera di confisca dei beni degli ordini religiosi, i quali poi furono venduti all'asta. I proventi furono destinati dal sovrano a interventi sul piano assistenziale, per la costruzione di ospedali, conservatori, ospizi, scuole e caserme. Nelle parrocchie fu promossa la costituzione di gruppi per l'attivit\u00e0 caritativa.\nEbbe in parte effetti sul piano sociale e politico destabilizzanti per la monarchia (rivolte nei Paesi Bassi austriaci e in Ungheria), in quanto smosse equilibri consolidati su cui si era retta la monarchia per molto tempo, ma nel contempo port\u00f2 alla riforma della struttura diocesana dei territori ereditari della Casa d'Austria. Infatti, Giuseppe II volle separare quelle parti delle diocesi imperiali che includevano dei territori austriaci, per assegnarle a diocesi austriache. Con ci\u00f2 ottenendo lo svantaggio di alienarsi l'alleanza e le simpatie dei principi vescovi, dei quali violava diritti secolari ed interessi. Per giunta, essendo questi sempre stati sino a quel momento i sudditi pi\u00f9 fedeli degli Imperatori cattolici, Giuseppe II distruggeva uno dei pi\u00f9 importanti legami tra la casa d'Austria ed alcune componenti del suo Impero.\nLa politica giuseppina prevedeva una tutela della Chiesa cattolica e un certo controllo dell'attivit\u00e0 ecclesiastica, affidando allo stato il diritto di aprire e chiudere seminari, nominarne gli insegnanti, imporre ai parroci delle linee guida.\nGeremia Bonomelli, vescovo di Cremona parlava cos\u00ec del giuseppinismo: \nDi questa riforma sopravvissero i diversi editti di tolleranza, che implicavano il riconoscimento della parit\u00e0 dei diritti civili di ebrei, luterani, calvinisti. Minor fortuna ebbe, all'epoca, l'istituzione del matrimonio civile."}
{"id": "1462729", "revid": "247222", "url": "https://it.wikipedia.org/wiki?curid=1462729", "title": "Messe des p\u00eacheurs de Villerville", "text": "La Messe des p\u00eacheurs de Villerville (Messa dei pescatori di Villerville) \u00e8 una missa brevis per coro femminile scritta da Gabriel Faur\u00e9 in collaborazione col suo allievo Andr\u00e9 Messager. Entrambi vi lavorarono durante la villeggiatura nell'estate del 1881.\nSezioni.\nLe parti della messa sono le seguenti:\nLa prima esecuzione ebbe luogo il 4 settembre 1881 a Villerville, in una versione accompagnata da harmonium e violino; il concerto si tenne a favore di un'associazione caritaria di pescatori. Messager orchestr\u00f2 le prime quattro parti, Faur\u00e9 l'ultima. Una seconda esecuzione, con orchestra da camera, si tenne l'anno seguente.\nNel 1907 l'editore Heugel &amp; Cie pubblic\u00f2 una nuova versione della messa, sotto il titolo di \"Messe basse\", rimuovendo il \"Kyrie\" e l\"'O Salutaris\" composti da Messager, ed inserendo un nuovo \"Kyrie\" di Faur\u00e9."}
{"id": "1462731", "revid": "1714743", "url": "https://it.wikipedia.org/wiki?curid=1462731", "title": "Luigi Rodolfo di Brunswick-L\u00fcneburg", "text": "Govern\u00f2 anche sui principati di Wolfenb\u00fcttel e di Blankenburg, suddivisioni del ducato. \n\u00c8 ricordato in particolar modo dalla storiografia per essere stato l'antenato comune della maggior parte delle casate reali europee dal Settecento in poi, grazie ad un'accurata politica matrimoniale e da una discendenza particolarmente prestigiosa. Fu nonno materno dell'imperatrice del Sacro Romano Impero Maria Teresa, della regina di Prussia Elisabetta Cristina, della regina di Danimarca Giuliana Maria e dello zar Pietro II di Russia, trisavolo del re del Belgio Leopoldo I e quadrisavolo della regina del Regno Unito Vittoria.\nBiografia.\nInfanzia.\nLuigi Rodolfo era il figlio minore di Antonio Ulrico di Brunswick-Wolfenb\u00fcttel e di sua moglie, Elisabetta Giuliana di Schleswig-Holstein-Sonderburg-Norburg.\nMatrimonio.\nLuigi Rodolfo spos\u00f2 la principessa Cristina Luisa, figlia di Alberto Ernesto I, principe di Oettingen-Oettingen, ad Aurich, nel 1690. Cristina Luisa e il marito andarono ad abitare a Blankenburg, appannaggio donato al duca da suo padre.\nDiscendenza reale.\nDal matrimonio di Cristina Luisa e di Luigi Rodolfo nacquero quattro figlie femmine, delle quali solo tre raggiunsero l'et\u00e0 adulta. Luigi Rodolfo seppe ben maritare le figlie con degli ottimi partiti e lui e sua moglie divennero nonni di importantissimi sovrani come Maria Teresa d'Austria, Pietro II di Russia e Giuliana, regina consorte di Danimarca. Tra gli altri discendenti di Luigi Rodolfo vi furono tutti i sovrani dei paesi coinvolti nella prima guerra mondiale (Giorgio V del Regno Unito, Nicola II di Russia, Vittorio Emanuele III di Savoia, Alberto I del Belgio, Ferdinando I di Romania, Guglielmo II di Germania, Francesco Giuseppe I d'Austria, Ferdinando I di Bulgaria e Maria Adelaide di Lussemburgo), nonch\u00e9 anche gli attuali monarchi di Spagna, Belgio, Danimarca, Svezia, Norvegia, Paesi Bassi e Liechtenstein.\nCarriera militare.\nIntrapresa la carriera militare, divenne in breve tempo maggiore generale durante il servizio militare presso l'esercito di Leopoldo I d'Asburgo nel 1690; venne catturato durante una battaglia dai francesi. Dopo essere stato rilasciato lo stesso anno, suo padre gli concesse la contea di Blankenburg come dono, violando il diritto di primogenitura, secondo il quale la contea spettava al primogenito.\nAscesa al principato.\nNel 1707, Blankenburg venne elevata a principato del Sacro Romano Impero; in questo modo, Luigi Rodolfo divenne principe reggente del fratello maggiore Augusto Guglielmo.\nAlla morte di Augusto Guglielmo nel 1731, Luigi Rodolfo eredit\u00f2 anche Wolfenb\u00fcttel. Dal momento che il fratello aveva mostrato poco interesse negli affari di stato, il ducato era andato lentamente in rovina ed a Luigi Rodolfo spett\u00f2 il compito di riportare in auge le finanze.\nMorte.\nLuigi Rodolfo mor\u00ec senza eredi maschi nel 1735. Gli succedette il proprio cugino, Ferdinando Alberto, che aveva sposato la figlia minore di Luigi Rodolfo, Antonietta Amalia.\nDiscendenza.\nDal matrimonio tra Luigi Rodolfo e Cristina Luisa di Oettingen-Oettingen nacquero:"}
{"id": "1462735", "revid": "4175", "url": "https://it.wikipedia.org/wiki?curid=1462735", "title": "Coppa Europa di rugby 1952", "text": "La Coppa Europa 1952 fu la 4\u00aa edizione del campionato europeo di rugby a 15 organizzato dalla FIRA.\nPrimo torneo del dopoguerra, dopo le tre edizioni del 1936, 1937 e 1938, vide la luce per iniziativa italiana e francese, i rappresentanti delle cui federazioni si riunirono a fine 1951 per discutere del futuro post-bellico della competizione, che nel congresso FIRA di Parigi del 26 maggio precedente era stato ripristinato con la formula del \"challenge\" (le squadre partecipanti si sarebbero incontrate a eliminazione e la vincitrice avrebbe sfidato la , pi\u00f9 recente detentrice del titolo).\nGli incontri eliminatori videro di fronte tra marzo e aprile 1952, ad Hannover e con vittoria tedesca, e a Barcellona e con gli Azzurri impostisi 6-0.\nNella finale degli sfidanti, che si tenne il 27 aprile Padova, l' batt\u00e9 14-6 i tedeschi.\nLa partita decisiva di Coppa Europa si tenne il 17 maggio all'Arena Civica di Milano a latere del congresso FIRA, come era stato deciso nell'assemblea precedente.\nI francesi si rivelarono ancora la squadra migliore del torneo vincendo 17-8 un \"match\" che tuttavia alla fine del primo tempo li vedeva in svantaggio per 3-5 e, ancora a inizio ripresa, per 3-8.\nPer la si tratt\u00f2 del quarto titolo, assoluto e consecutivo, nelle prime 4 edizioni del torneo."}
{"id": "1462736", "revid": "2014155", "url": "https://it.wikipedia.org/wiki?curid=1462736", "title": "Ferdinando Alberto II di Brunswick-L\u00fcneburg", "text": "Biografia.\nGiovinezza.\nFerdinando Alberto era il quarto figlio di Ferdinando Alberto I di Brunswick-L\u00fcneburg ed aveva combattuto al fianco dell'imperatore Leopoldo I nella guerra di successione spagnola. \nCarriera militare.\nNel 1704 era divenuto aiutante personale dell'imperatore; nel 1707, maggiore generale, e nel 1711 luogotenente feldmaresciallo. Durante la guerra austro turca del 1716-1718, serv\u00ec sotto il principe Eugenio di Savoia, partecipando alle battaglie di Belgrado e Petrovaradin, e divenendo comandante della fortezza di Kom\u00e1rno. Nel 1723, divenne feldmaresciallo, e nel 1733, generale feldmaresciallo.\nMatrimonio.\nFerdinando Alberto spos\u00f2 Antonietta Amalia di Brunswick-Wolfenb\u00fcttel (1696 \u2013 1762), figlia del cugino Luigi Rodolfo.\nDuca di Brunswick-Wolfenb\u00fcttel e morte.\nAlla morte del cugino Luigi Rodolfo nel marzo del 1735, Ferdinando Alberto eredit\u00f2 il principato di Wolfenb\u00fcttel e diede le dimissioni dal grado di feldmaresciallo, ma mor\u00ec dopo soli sei mesi di governo.\nDiscendenza.\nFerdinando Alberto ebbe da Antonietta Amalia di Brunswick-Wolfenb\u00fcttel i seguenti figli che raggiunsero l'et\u00e0 adulta:"}
{"id": "1462737", "revid": "4175", "url": "https://it.wikipedia.org/wiki?curid=1462737", "title": "Coppa Europa di rugby 1954", "text": "La Coppa Europa 1954 fu la 5\u00aa edizione del campionato europeo di rugby a 15 organizzato dalla FIRA, nonch\u00e9 il secondo con tale denominazione.\nLa formula scelta dalla FIRA per tale torneo fu quella di una finale a quattro da tenersi in Italia.\nLe Nazionali iscritte furono sei, per cui si rese necessario procedere a due turni preliminari di spareggio per portare a quattro le partecipanti alla fase finale.\nLe semifinali si tennero a Parma ( \u2014 28-3) e Napoli ( \u2014 16-6).\nLa finale, tenutasi allo Stadio dei Centomila di Roma (odierno Stadio Olimpico), vide di fronte e e, per la quinta volta consecutiva, furono i francesi a vincere il torneo."}
{"id": "1462739", "revid": "287204", "url": "https://it.wikipedia.org/wiki?curid=1462739", "title": "Giovanni Di Cristo", "text": "Carriera Sportiva.\nA soli sei anni inizia a praticare la disciplina del judo all'Olimpic Center di Torre del Greco (NA) condotta dal maestro Sandro Piccirillo. I primi successi arrivano nella categoria esordienti nel 2000 e cadetti nel 2002 dove conquista il titolo italiano nei 55\u00a0kg e 66\u00a0kg.\nEntra quindi a far parte del giro della nazionale giovanile e negli anni successivi conquista due medaglie di bronzo ai campionati italiani juniores 2004 e 2005; lo stesso anno si aggiudica ad Ostia la coppa Italia ju/se.\nIl 2007 risulta essere un anno importante per Di Cristo anche a livello internazionale; infatti il judoka conquista prima la medaglia di bronzo ai campionati italiani under 23, si aggiudica a Monza il campionato italiano assoluto ed infine vince il 24 novembre 2007 la medaglia d'oro ai campionati europei under 23 a Salisburgo.\nInizia il 2008 con l'ingresso nel gruppo sportivo delle Fiamme Gialle di Roma, il 26 aprile al campionato italiano assoluto disputatosi a Genova vince sette incontri e supera in finale per ippon Marco Maddaloni. Al Campionato europeo under-23 di Zagabria ha ceduto soltanto al golden score contro Isaev conquistando l'argento\nAd inizio luglio 2009 vince la medaglia d'oro ai Giochi del Mediterraneo.\nDopo un periodo non proprio positivo, nell'aprile 2012 Di Cristo si classifica 5\u00ba ai Campionati europei, non riuscendo per\u00f2 a qualificarsi per i Giochi olimpici di Londra.\nVita Privata.\nA partire da dicembre del 2020, Giovanni Di Cristo prende la guida della redazione di Italiajudo, una testata giornalistica nazionale specializzata sul mondo del judo, nel ruolo di condirettore. \nCollegamenti esterni.\n- Parmares di Giovanni Di Cristo su judoinside.com - https://www.judoinside.com/judoka/18331/Giovanni_Di_Cristo/judo-career\n- http://www.italiajudo.com/italiajudo-is-back-giovanni-di-cristo-nuovo-direttore-della-testata/"}
{"id": "1462740", "revid": "117685370", "url": "https://it.wikipedia.org/wiki?curid=1462740", "title": "Patente di tolleranza", "text": "Le patenti di tolleranza furono tre editti emessi tra il 1781 e il 1785 da Giuseppe II d'Austria. Con tali decreti si estendeva la libert\u00e0 religiosa alle popolazioni professanti confessioni non cattoliche viventi nei territori asburgici, cio\u00e8 luterani, calvinisti, ortodossi, ebrei e massoni.\nUn altro documento noto come \"patente di tolleranza\" fu emesso da Giovanni II d'Ungheria nel 1568 anch'esso per istituire \"de iure\" tolleranza e parit\u00e0 giuridica delle religioni."}
{"id": "1462742", "revid": "115261728", "url": "https://it.wikipedia.org/wiki?curid=1462742", "title": "Giardino botanico Gole del Sagittario", "text": "Il giardino botanico delle Sorgenti del Cavuto si trova ad Anversa degli Abruzzi, in provincia dell'Aquila. Rappresenta l'ultima propaggine della Riserva delle Gole del Sagittario in prossimit\u00e0 di Anversa degli Abruzzi e vi si accede mediante una discesa dalla stessa cittadina che ne \u00e8 anche l'ente gestore insieme al WWF ed alla provincia dell'Aquila. \nDescrizione.\nIstituito nel 1996 con L.R. 35/97, il parco ospita 380 specie di piante di cui 45 ascritte alla lista rossa di estinzione e conservazione CITES. \u00c8 provvisto di vivaio irrigato dal Sagittario e dalle sorgenti del Cavuto, le cui sorgenti si immettono direttamente nel Sagittario, oltre ad alimentare una piccola centrale idroelettrica. In passato, prima della realizzazione della centrale elettrica si producevano le famose ceramiche di Anversa degli Abruzzi.\nIl parco si suddivide nelle seguenti zone:"}
{"id": "1462746", "revid": "767487", "url": "https://it.wikipedia.org/wiki?curid=1462746", "title": "Ferdinando Salvatore Dino", "text": "Biografia.\nFu deputato del Regno d'Italia nel 1861, primo eletto nel 1842 e sindaco di Torre Annunziata nel 1847 e sottintendente del distretto di Castellammare di Stabia nel 1848. Di nuovo sindaco nel 1867 dal 1\u00ba maggio 1867 al 20 novembre 1867.\nEra figlio del sindaco di Torre Annunziata Nicolantonio Salvatore Dino (sindaco dal 1835 al 1837) e padre del matematico Nicola Salvatore Dino."}
{"id": "1462747", "revid": "838137", "url": "https://it.wikipedia.org/wiki?curid=1462747", "title": "Opel 12/34 PS", "text": "La 12/34 PS era un'autovettura di fascia alta prodotta dalla Casa automobilistica tedesca Opel dal 1916 al 1919.\nProfilo e storia.\nLa 12/34 PS fu introdotta come erede della 10/24 PS, rispetto alla quale era anche pi\u00f9 grande e di cilindrata sensibilmente superiore.\nEra proposta nelle pi\u00f9 tipiche varianti di carrozzeria riservate alle vetture di fascia alta e di lusso, ossia torpedo a 6 posti, limousine, landaulet, double-phaeton ed anche in versione single-phaeton con due posti di fortuna nella parte posteriore (i cosiddetti \"posti della suocera\").\nLa 12/34 PS montava un 4 cilindri in linea da 3137 cm\u00b3 di cilindrata, con distribuzione a valvole laterali, raffreddamento ad acqua con pompa centrifuga, ventola e radiatore ed alimentazione tramite carburatore Opel completo di valvola a farfalla. La potenza massima era di 37 CV a 1550 giri/min.\nClassici gli schemi di trasmissione (ad albero cardanico e frizione a cono), sospensioni (ad assale rigido e balestre semiellittiche) e freni (solo posteriori, a nastro sulla trasmissione).\nLa velocit\u00e0 massima era di 78\u00a0km/h.\nLa 12/34 PS fu tolta di produzione nel 1919: sua erede fu la 14/38 PS, evoluzione della 13/30PS."}
{"id": "1462748", "revid": "1987609", "url": "https://it.wikipedia.org/wiki?curid=1462748", "title": "Carlo I di Brunswick-Wolfenb\u00fcttel", "text": "Biografia.\nCarlo era il figlio maggiore di Ferdinando Alberto II di Brunswick-L\u00fcneburg e di Antonietta Amalia di Brunswick-Wolfenb\u00fcttel.\nCombatt\u00e9 sotto il principe Eugenio di Savoia contro l'Impero ottomano prima di ereditare il principato di Wolfenb\u00fcttel dal padre nel 1735.\nSu suggerimento del suo confessore, Johann Friedrich Wilhelm Jerusalem, nel 1745 egli fond\u00f2 il \"Collegium Carolinum\", un istituto di alta educazione che \u00e8 attualmente conosciuto col nome di Universit\u00e0 tecnica di Braunschweig. Egli chiam\u00f2 anche Gotthold Ephraim Lessing come bibliotecario della \"Bibliotheca augusta\", ovvero l'attuale Herzog August Bibliothek a Wolfenb\u00fcttel.\nCarlo tent\u00f2 di promuovere lo sviluppo economico del suo Stato; ad esempio, egli fond\u00f2 la manifattura di porcellana di F\u00fcrstenberg ed istitu\u00ec polizze assicurative sugli incendi.\nTuttavia non si preoccup\u00f2 particolarmente del controllo delle finanze dello Stato. Di conseguenza, nel 1773 suo figlio maggiore Carlo Guglielmo Ferdinando prese le redini del governo.\nMatrimonio.\nNel 1733 Carlo spos\u00f2 Filippina Carlotta, figlia del re di Prussia Federico Guglielmo I di Prussia e della regina Sofia Dorotea di Hannover, da cui ebbe tredici figli:"}
{"id": "1462749", "revid": "73843", "url": "https://it.wikipedia.org/wiki?curid=1462749", "title": "Nicola Salvatore Dino", "text": "Biografia.\nFiglio del deputato del Regno d'Italia Ferdinando Salvatore Dino, e di Rosa Angiola Maria Luigia Correale, era nipote di Nicola Antonio Salvatore Dino, sindaco di Torre Annunziata dal 1835 al 1837.&lt;br&gt;\nA 19 anni fu coadiutore di Achille Sannia per poi iniziare ad insegnare, prima alle medie e poi al Liceo Classico Umberto I di Napoli.&lt;br&gt;\nNel 1868, insieme ad Enrico D'Ovidio, ottenne all'Universit\u00e0 di Napoli la laurea in matematica pura \"honoris causa\", cio\u00e8 con dispensa dagli esami, \"...per la moltitudine di svariate e difficili ricerche di Analisi, Geometria e Meccanica\".\nDopo 20 anni di insegnamento, nel 1882 fu nominato professore alla Sapienza di Roma, rimanendovi fino al 1886 quando ricevette un incarico dall'Universit\u00e0 di Napoli.\nOrdinario di geometria proiettiva e analitica, tra i suoi alunni vi fu il suo concittadino Ernesto Cesaro.&lt;br&gt;\nFu inoltre Socio membro dell'Accademia delle Scienze e dell'Accademia Pontaniana di Napoli.\nIn suo onore l'amministrazione comunale di Torre Annunziata, nel 1919, fece murare una lapide sulla facciata della sua casa natale."}
{"id": "1462750", "revid": "63727", "url": "https://it.wikipedia.org/wiki?curid=1462750", "title": "Opel 9/25", "text": ""}
{"id": "1462751", "revid": "287204", "url": "https://it.wikipedia.org/wiki?curid=1462751", "title": "47 Ursae Majoris c", "text": "47 Ursae Majoris c, chiamato anche Taphao Kaew, \u00e8 un pianeta extrasolare che orbita attorno a 47 Ursae Majoris, una stella simile al Sole.\n\u00c8 attualmente il pianeta pi\u00f9 esterno conosciuto nel suo sistema planetario. La sua orbita e la sua massa non sono ancora note con certezza, ma potrebbe avere un periodo orbitale di oltre 20 anni e una massa di almeno 1,34 volte quella di Giove.\nScoperta.\nCome la maggior parte dei pianeti extrasolari, 47 Ursae Majoris c, \u00e8 stato scoperto misurando i cambiamenti della velocit\u00e0 radiale nella sua stella causati dalla gravit\u00e0 del pianeta.\nAl tempo della scoperta si conosceva gi\u00e0 un altro pianeta attorno a 47 Ursae Majoris: 47 Ursae Majoris b. Ulteriori misurazioni nella velocit\u00e0 radiale hanno rivelato un'altra periodicit\u00e0 nei dati non attribuibile al primo pianeta. Questa periodicit\u00e0 potrebbe essere spiegata ipotizzando un secondo pianeta, 47 Ursae Majoris c, con un periodo orbitale di 7 anni. Osservazioni sulla fotosfera della stella escluderebbero che tale periodicit\u00e0 possa essere spiegata dall'attivit\u00e0 stellare di 47 UMa. La scoperta del secondo pianeta \u00e8 stata annunciata nel 2002.\nTuttavia misurazioni successive non sono riuscite a confermare la presenza del pianeta e analisi su dati che coprono un periodo pi\u00f9 lungo, pari a 6900 giorni, suggeriscono che, sebbene la presenza di un secondo pianeta sia probabile, periodi orbitali prossimi ai 2500 giorni hanno un'alta probabilit\u00e0 di rivelarsi \"falsi positivi\", e che il modello che meglio si adatta alle osservazioni consiste in un pianeta con periodo di 7586 giorni (quasi 21 anni) a una distanza di 7,73 UA dalla stella. Per queste ragioni, i parametri di 47 Ursae Majoris c sono tuttora molto incerti.\nCaratteristiche.\nDato che il pianeta \u00e8 stato individuato solo indirettamente, caratteristiche quali il raggio, la composizione e la temperatura non sono note.\nConsiderata la sua massa, il pianeta \u00e8 con ogni probabilit\u00e0 un gigante gassoso senza una superficie solida."}
{"id": "1462752", "revid": "78273", "url": "https://it.wikipedia.org/wiki?curid=1462752", "title": "Carlo Guglielmo Ferdinando di Braunschweig", "text": ""}
{"id": "1462753", "revid": "767487", "url": "https://it.wikipedia.org/wiki?curid=1462753", "title": "La spia sulla citt\u00e0", "text": "La spia sulla citt\u00e0 (\"Rifif\u00ed en la ciudad\") \u00e8 un film noir diretto da Jes\u00fas Franco nel 1963.\nSi tratta di una trasposizione cinematografica di un romanzo di successo di Charles Exbrayat, \"Vous souvenez-vous de Paco?\", che nel 1958 aveva vinto il Grand Prix dei romanzi d'avventura.\nProduzione.\nPer aggirare la censura spagnola, la vicenda fu trasferita dal quartiere cinese di Barcellona ad una non meglio precisata nazione del Sud America. Quanto a Paco, la spia assassinata intorno a cui ruota la vicenda, fu ribattezzato Juan. Inoltre, la censura viet\u00f2 che il personaggio della cantante Nina si esibisse in bikini durante i suoi spettacoli e apparisse a letto con Leprince. Anche la scena della morte di Pilar dovette essere modificata, sostituendo il suicidio con un incidente di macchina.\nIl ruolo di protagonista fu affidato a Fernando Fern\u00e1n G\u00f3mez, grande amico del regista. L'anno seguente sarebbe stato Fern\u00e1n G\u00f3mez a scritturare Franco per uno dei ruoli principali di \"El extra\u00f1o viaje\".\nSeconda incursione di Franco nel genere noir dopo \"La muerte silba un blues\", pi\u00f9 ancora del film precedente \"Rifif\u00ed en la ciudad\" mostra l'influsso di Orson Welles, a partire dalla fotografia, con le sue inquadrature eccentriche, i grandangoli e i violenti contrasti tra luci e ombre.\nE proprio Welles, di l\u00ec a poco, scelse Franco come regista della seconda unit\u00e0 per le riprese di \"Falstaff\" (\"Campanadas a medianoche\") in terra spagnola. Una scelta nella quale questo noir, a quanto racconta lo stesso Franco, avrebbe avuto un ruolo importante. Welles aveva infatti gi\u00e0 deciso di avvalersi della collaborazione del giovane regista spagnolo dopo aver visto \"La muerte silba un blues\", ma il produttore Emiliano Piedra tent\u00f2 in ogni modo di opporsi a questa scelta. Fu cos\u00ec che gli venne l'idea di organizzare una proiezione di \"Rifif\u00ed en la ciudad\", film che considerava il peggiore di Franco, ma la cui visione ebbe l'effetto contrario di togliere a Welles ogni dubbio.\nEdizioni DVD.\nMai pubblicato in VHS, il film \u00e8 uscito in DVD in Spagna nel 2004 per la Divisa Ediciones."}
{"id": "1462755", "revid": "991694", "url": "https://it.wikipedia.org/wiki?curid=1462755", "title": "Rifif\u00ed en la ciudad", "text": ""}
{"id": "1462756", "revid": "1711941", "url": "https://it.wikipedia.org/wiki?curid=1462756", "title": "Shefaram", "text": "Shefaram (; ) \u00e8 una citt\u00e0 araba israeliana situata nel distretto Settentrionale, in Israele. La quasi totalit\u00e0 degli abitanti sono arabi israeliani, per la maggioranza musulmani sunniti, con ampie minoranze di arabi cristiani e di drusi.\nDemografia.\nIn citt\u00e0 risiedevano nel 2019 oltre abitanti, per la quasi totalit\u00e0 arabi. Nel 2012 il 59,2% della popolazione era costituito da arabi musulmani sunniti, il 26,5% da arabi cristiani e il 14,3% da drusi. La comunit\u00e0 araba cristiana della citt\u00e0 risultava la quarta pi\u00f9 grande del Paese dopo quelle di Nazareth, Haifa e Gerusalemme. La citt\u00e0 \u00e8 stata storicamente sede di una piccola comunit\u00e0 ebraica, emigrata completamente nel corso del XX secolo."}
{"id": "1462757", "revid": "1305772", "url": "https://it.wikipedia.org/wiki?curid=1462757", "title": "Opel 30PS", "text": "Con la denominazione 30PS, riferita alla produzione della Casa automobilistica tedesca Opel, si intendono due famiglie di vetture prodotte in periodi diversi, e cio\u00e8:"}
{"id": "1462760", "revid": "1873140", "url": "https://it.wikipedia.org/wiki?curid=1462760", "title": "Parco naturale della Collina Torinese", "text": "Il Parco naturale della Collina Torinese \u00e8 un parco naturale che riunisce le due aree protette della Collina Torinese gestite dall'Ente di gestione delle Aree Protette del Po e della Collina Torinese (EGAP). A tale ente sono affidate, oltre ad aree non collinari, la Riserva naturale speciale del Bosco del Vaj, di 71,50 ha, e il Parco naturale della Collina di Superga - di 745,85 ha.\nRiserva naturale speciale del Bosco del Vaj.\nL'istituzione della Riserva Naturale Speciale del Bosco del Vaj risale al 1978, motivata dalla presenza tipica di castagni e querce, nonch\u00e9 del faggio considerato \"relitto glaciale\" perch\u00e9 presente sulle colline torinesi in zone di rifugio a seguito del ritiro dei ghiacci dopo il termine dell'ultima era glaciale.\nLa presenza floreale in questo settore del parco, \u00e8 curiosamente diversificata, difatti accanto a piante di origine montana coesistono specie mediterranee. Tra i fiori rari si possono ricordare il giglio martagone, il fior di stecco ed alcune orchidee.\nLa fauna locale comprende mammiferi come volpi, tassi, faine, donnole, ricci e scoiattoli, ed uccelli quali poiane, sparvieri, allocchi, civette, picchi verdi e picchi rossi maggiori, upupe e zigoli neri.\nLa collina in quest'area \u00e8 caratterizzata dai cosiddetti \"Bric\", con versanti ripidi verso il Po e pendii pi\u00f9 lievi sul versante meridionale. Sono presenti di rocce tenere, che rendono la zona soggetta a frane.\nGi\u00e0 nel XVIII secolo si trovarono numerosi fossili ed impronte di organismi vegetali ed animali, vissuti in epoche remote e conservati tra i sedimenti marini.\nParco naturale della Collina di Superga.\nNel 1991 venne istituito il Parco naturale della Collina di Superga, con lo scopo di tutelare la collina, che presenta caratteristiche ambientali, paesaggistiche ed architettoniche (Basilica di Superga) particolari, soprattutto perch\u00e9 vicine alla metropoli piemontese.\nAnche in questo settore del parco coesistono specie arboree e floreali di tipo mediterraneo (orniello, sorbo domestico, pungitopo, dittamo), e specie montane (faggio, pino silvestre, sorbo montano, mirtillo nero). La flora comunque presenta una prevalenza di castagni e querce, piante esotiche come le conifere, oltre le robinie, che hanno preso il posto dei vigneti e dei frutteti, coltivati fino a pochi decenni fa ed ora abbandonati.\nTra le specie animali, si riscontrano le medesime specie di mammiferi e di uccelli presenti anche nel \"Bosco del Vaj\", con l'aggiunta del cinghiale che negli ultimi anni sta aumentando a dismisura.\nLe colline sono costituite da rocce sedimentarie (arenarie, conglomerati e marne), anche qui con presenza di fossili, formatisi tutte sul fondale oceanico circa 40 milioni di anni fa, ed emerse come tutto l'arco alpino, grazie alla spinta tettonica.\nSentieri della Collina Torinese.\nUna rete di 195 percorsi lunga 840\u00a0km attraversa in ogni direzione la Collina Torinese. Si tratta dell'opera del \"Coordinamento Associativo per i Sentieri della Collina Torinese\", un gruppo di associazioni di volontari che dal 1996 hanno individuato, segnalato, mantenuto e mappato un patrimonio escursionistico poco conosciuto bench\u00e9 cos\u00ec prossimo alla citt\u00e0 di Torino. Oggi \u00e8 possibile percorrere quei sentieri, a piedi o in bicicletta, grazie alla pubblicazione di carte e guide edite dall'Ente Parco Collina Torinese sotto il nome di Carte dei Sentieri della Collina Torinese\nDue itinerari escursionistici a lunga percorrenza attraversano la Collina Torinese nel suo asse longitudinale: la Grande Traversata della Collina (GTC) di 60\u00a0km circa, che collega Moncalieri (TO) a Chivasso (TO), e il Sentiero Crea Superga (SCS), di circa 70\u00a0km, che collega la Basilica di Superga al Sacro Monte di Crea (AL)."}
{"id": "1462765", "revid": "1568601", "url": "https://it.wikipedia.org/wiki?curid=1462765", "title": "Monte Guallatiri", "text": "Il Guallatiri \u00e8 uno stratovulcano delle Ande cilene, si trova all'estremo nord del paese al confine con la Bolivia e non lontano da quello col Per\u00f9. Con i suoi 6.071 metri \u00e8 tra i vulcani attivi pi\u00f9 alti del mondo, la sua ultima eruzione risale al 1960."}
{"id": "1462770", "revid": "263989", "url": "https://it.wikipedia.org/wiki?curid=1462770", "title": "North Eastern Hockey League", "text": "La North Eastern Hockey League \u00e8 una lega minore dell'hockey su ghiaccio nordamericano. Fu creata dall'imprenditore Jim Cashman, che fu anche presidente della lega e capitano-allenatore degli York IceCats nel 2003-04.\nLa lega inizi\u00f2 nel 2003 come un campionato di 4 squadre che si sfidavano solo nei weekend. La stagione inizi\u00f2 in novembre, con un altissimo numero di segnature, molto pi\u00f9 della media della NHL. ben presto per\u00f2 arrivarono i problemi: una squadra dovette cambiare sede per carenza di pubblico ed ebbe difficolt\u00e0 con l'impianto per tutta la stagione. I Comets si ritirarono dalla competizione pochi giorni prima dell'inizio dei playoff, pur avendo vinto la regular-season.\nQuesto port\u00f2 alla ridefinizione dei playoff, che furono vinti dai Jamestown Titans, che si aggiudicarono cos\u00ec l'Herb Brooks Memorial Trophy.\nLa lega spar\u00ec la stagione successiva, quindi prov\u00f2 a ritornare nel 2005-06 come Continental Professional Hockey League con squadre in Canada e USA."}
{"id": "1462780", "revid": "854770", "url": "https://it.wikipedia.org/wiki?curid=1462780", "title": "Necropoli di Cava della Rena e di San Carlo - Fonte Curato", "text": "Le Necropoli di Cava della Rena e di San Carlo - Fonte Curato si trovano nei pressi della Necropoli di Coccitelle ad Anversa degli Abruzzi in provincia dell'Aquila.\nLa Necropoli di Cava della Rena risale al III-I secolo a.C. ed \u00e8 composta prevalentemente da tombe a camera, in cui all'interno sono state ritrovate ceramiche, bronzi e materiali in ferro.\nNell'adiacente Necropoli di San Carlo-Fonte Curato sono state ritrovate tombe ricoperte da lastroni, come nell'altra necropoli anversana Necropoli di Coccitelle, ma risalente al IV-I secolo a.C.\nQuesti scavi sono stati portati alla luce per caso nel 1996.\nCome per l'altra necropoli anversana Necropoli di Coccitelle si potrebbe trattare di scavi archeologici inerenti a una popolazione preromana assoggettata a Roma durante la guerra sociale."}
{"id": "1462781", "revid": "118498191", "url": "https://it.wikipedia.org/wiki?curid=1462781", "title": "Toonage", "text": "Toonage \u00e8 il primo album pubblicato dai Cartoons il 24 settembre 1998 dall'etichetta discografica Capitol.\nL'album \u00e8 stato ristampato nel 2001 con l'aggiunta di alcune tracce e con il titolo \"More Toonage\"."}
{"id": "1462785", "revid": "38666", "url": "https://it.wikipedia.org/wiki?curid=1462785", "title": "CHAP", "text": ""}
{"id": "1462787", "revid": "1543377", "url": "https://it.wikipedia.org/wiki?curid=1462787", "title": "Costruzioni ipogee contemporanee", "text": "Le costruzioni ipogee contemporanee dette impropriamente anche \u00abcase di terra\u00bb sono edifici moderni realizzati in calcestruzzo armato e ricoperti di terra.\nIl vantaggio della costruzione ipogea in sottosuolo deriva dal fatto che la terra trattiene il calore e l'umidit\u00e0, per cui agisce come rivestimento riscaldante, proteggendo dal freddo, dalla pioggia e dal vento. Inoltre la terra offre protezione dai fattori inquinanti presenti nell'atmosfera.\nA proposito di queste costruzioni, Edelhart ha affermato:\nTecnica di costruzione.\nLe strutture, concepite come volte \"integrali\", possono essere prefabbricate in rigidi pezzi singoli oppure possono essere realizzate con procedimenti di stampaggio ad iniezione su reti metalliche. Le volte in calcestruzzo a proiezione consentono forme libere ed organiche che garantiscono ambienti ricchi di luce. Il procedimento di stampaggio ad iniezione \u00e8 stato impiegato per la prima volta all'inizio del XX secolo. Il naturalista statunitense Carl Akeley, nel 1911, brevett\u00f2 uno strumento con cui era possibile spruzzare cemento a grani fini. La tecnica del calcestruzzo a proiezione viene impiegata principalmente nelle opere di fondazione e nella costruzione di tunnel, mentre nelle costruzioni in superficie viene impiegata sostanzialmente negli interventi di risanamento del calcestruzzo. Pioniere dell'uso della tecnica del calcestruzzo a proiezione nelle costruzioni in superficie \u00e8 stato Friedrich Kiesler con il suo progetto \"Unendliches Haus\" (\"casa infinita\"). Ad usare nuovamente questo procedimento e ad ottimizzarlo \u00e8 stato l'architetto svizzero Peter Vetsch che con l'ausilio di questa tecnica ha costruito oltre 40 edificati di questo tipo, quasi tutti in Svizzera quali: Residential House Eberhardt, Earth House Estate L\u00e4ttenstrasse, Residential House Leuzinger, Residential House Pallavincini, Residential House Dolder, Residential House Guldimann, Residential House M\u00fcller, Residential House Schweizer, Residential House Vetsch, Residential House Dubler, Recreation Center Chr\u00fczacher, Residential House Schwab, Residential House Giovannone, Residential House Hotz. Altri edificati sono stati progettati e realizzati o in corso di edificazione, da Peter Vetsch, in Germania (Residential House Northwest-Germany e Sanctuary Pfullingen), Ucraina (Wellness Center Krim) e Thailandia (Recreation Resort Koh Phangan). Con questa tecnica costruttiva, il calcestruzzo a proiezione viene applicato su una rete metallica stirata a maglie strette saldata su armature portanti. Queste vengono piegate e formate in base alla forma della casa prevista. All'esterno, sulla volta, viene spruzzato uno strato spesso 20\u00a0cm di schiuma rigida di poliuretano, isolante termico. Sopra viene posata una stuoia e la struttura viene ricoperta con uno strato di terra da 50\u00a0cm a 3 metri. Le pareti interne di una casa di terra sono dotate di un intonaco argilloso. Questo consente un equilibrio di umidit\u00e0 ideale; esso, infine, viene verniciato con tinte a calce naturali.\nStruttura e architettura.\nLe case ipogee in calcestruzzo di esponenti come Peter Vetsch o Arthur Quarmby si basano sull'interpretazione di un'architettura ecologica ma allo stesso tempo anche progressiva. Esse si contraddistinguono per la vicinanza alla natura e consentono un'innovativa percezione dello spazio diversa dalle normali pareti ad angoli retti. L'intenzione di base non \u00e8 di adeguare la terra all'edificio bens\u00ec di progettare quest'ultimo in modo tale che l'originariet\u00e0 del paesaggio venga conservata il pi\u00f9 possibile.\nLe case ipogee in calcestruzzo del giorno d'oggi possono disporre di tutti gli standard degli arredi interni, come ad esempio le moderne cucine, i bagni e il sistema di conduzione della casa. Inoltre, gli edifici vengono concepiti ogni volta in modo nuovo, non essendo fabbricati in serie. Le case ipogee in calcestruzzo possono essere costruite o come case singole o come aree residenziali.\nVantaggi.\nI vantaggi centrali dell'architettura delle case ipogee in calcestruzzo sono rappresentati soprattutto dagli aspetti ecologici e di sicurezza.\nCondizioni climatiche confortevoli.\nUno dei vantaggi ecologici principali delle case ipogee in calcestruzzo \u00e8 costituito dal loro clima abitativo. Il particolare sistema architettonico delle case ipogee in calcestruzzo crea condizioni climatiche equilibrate: refrigerazione in estate e mantenimento del calore in inverno. Un altro vantaggio \u00e8 l'umidit\u00e0 dell'aria pari al 50%. Inoltre, la densit\u00e0 dell'aria delle case ipogee in calcestruzzo rappresenta una condizione ideale per una confortevole ventilazione controllata.\nRisparmi di energia e CO2.\nUna delle conseguenze dirette delle condizioni climatiche migliori sono i comprovati risparmi energetici che ogni anno ammontano fino al 50%. Dal momento che il fabbisogno di energia e calore delle abitazioni mal isolate, insieme alla mobilit\u00e0 e ai trasporti, offrono il maggior contributo al cambiamento climatico nell'ambito del consumo privato, la casa ipogea in calcestruzzo pu\u00f2 favorire la riduzione dell'emissione di anidride carbonica.\nResistenza ai temporali e ai terremoti.\nGrazie al loro sistema architettonico, le case ipogee in calcestruzzo sono protette al massimo contro i forti temporali dal momento che non possono essere n\u00e9 portate via, n\u00e9 abbattute dal vento. La statica e l'assenza di angoli e componenti costruttivi supplementari (come il tetto), evitano inoltre quasi tutti i punti d'attacco che altrimenti potrebbero portare ad ingenti danni.\nTutele e impiego del paesaggio.\nLe case ipogee in calcestruzzo, ricoperte di terra, si inseriscono in modo naturale nell'ambiente, tutelando il paesaggio in modo duraturo. Le coperture rinverdite restituiscono una parte del paesaggio, dando cos\u00ec un contributo di ossigeno-azoto all'ambiente. Inoltre, grazie alla consistente copertura di terra viene recuperata la superficie utile sovrastante. Oltre a ci\u00f2, le case ipogee in calcestruzzo possono essere costruite anche nelle zone in pendenza, come i terreni collinosi, in strutture a terrazza. La possibilit\u00e0 di costruire sotto terra fino ai limiti del terreno edificabile, combinata alla struttura a terrazza, consente uno sfruttamento economico del territorio. Malgrado l'addensamento architettonico sono conservate le superfici esterne naturali.\nProtezione antincendio.\nConfrontate con altri materiali architettonici, come il legno, le case ipogee in calcestruzzo si contraddistinguono per una buona resistenza antincendio grazie al fatto che la struttura principale portante \u00e8 il calcestruzzo.\nPiantagione sul tetto.\nDal momento che come copertura del tetto viene usato materiale di scavo, \u00e8 possibile piantarvi piante naturali. Il tetto ricoperto raccoglie gran parte dell'acqua piovana. Questo rilascio di acqua graduale alleggerisce i fiumi da eccessive quantit\u00e0 spontanee di acqua.\nLuce.\nContrariamente all'idea che le case ipogee in calcestruzzo sono buie all'interno, queste vengono costruite in modo da disporre di ampie facciate di vetro e rotondi globi di illuminazione che consentono di ottenere ambienti chiari e ricchi di luce. Anche i bagni e i locali attigui possono essere in parte illuminati da globi di illuminazione.\nSvantaggi.\nLa struttura delle case ipogee in calcestruzzo, normalmente, \u00e8 caratterizzata da pareti che non sono perfettamente perpendicolari, bens\u00ec presentano forme piuttosto arrotondate. Questo potrebbe costituire un problema per l'arredamento degli interni, soprattutto per quanto concerne i mobili e i grandi quadri. \u00c8 tuttavia possibile anticipare questo aspetto nella pianificazione e nel progetto di una casa ipogea in calcestruzzo, progettando consapevolmente pareti dritte in determinati punti."}
{"id": "1462791", "revid": "1543377", "url": "https://it.wikipedia.org/wiki?curid=1462791", "title": "Francesco Porro de' Somenzi", "text": "Biografia.\nLaureato in Fisica a Pavia nel 1882, nel 1883 fu allievo astronomo all'Osservatorio astronomico di Milano e poi a Torino, dove nel 1886 divenne direttore dell'Osservatorio astronomico \u2013 allora situato nel centro della citt\u00e0, a Palazzo Madama - e insegnante di Astronomia all'Universit\u00e0. Ottenne la costruzione di una nuova stazione di osservazione astronomica a Superga, nella collina torinese, nel 1893, e si adoper\u00f2 per la creazione di un nuovo Osservatorio a Pino Torinese, tuttora esistente.\nNel 1902 pass\u00f2 all'Universit\u00e0 di Genova, insegnandovi Geodesia e Astronomia e nel 1905 assunse la direzione dell'Observatorio Nacional di La Plata, in Argentina, dove rimase fino al 1910. Tornato in Italia, riprese a Genova le cattedre di Astronomia, di Geografia fisica e di Geodesia teoretica, oltre alla direzione dell'Osservatorio meteorologico.\nDiversi i suoi lavori, tra i quali spicca lo studio sulla riduzione dei campi stellari, pubblicato nel 1933."}
{"id": "1462796", "revid": "1788047", "url": "https://it.wikipedia.org/wiki?curid=1462796", "title": "Cotegipe", "text": "Cotegipe \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Cotegipe."}
{"id": "1462798", "revid": "110157", "url": "https://it.wikipedia.org/wiki?curid=1462798", "title": "Brats in Battalions", "text": "Brats in Battalions \u00e8 un album del gruppo hardcore punk californiano Adolescents, pubblicato nel 1987 dalla S.O.S. Records."}
{"id": "1462799", "revid": "22229", "url": "https://it.wikipedia.org/wiki?curid=1462799", "title": "Balio (diplomatico)", "text": ""}
{"id": "1462801", "revid": "287204", "url": "https://it.wikipedia.org/wiki?curid=1462801", "title": "Shirdi Sai Baba", "text": "Della nascita di Sai Baba di Shirdi non si sa nulla.\n\u00c8 oggi una delle figure pi\u00f9 venerate in India, sia dalla componente musulmana che da quella induista ed \nL'unico dato certo \u00e8 che, all'apparente et\u00e0 di 16 anni, fece la sua prima comparsa a Shirdi (piccolo villaggio nello Stato del Maharastra, India) al seguito di un corteo matrimoniale.\nRimase a Shirdi per quattro anni, poi spar\u00ec per un anno circa e quindi, nel 1858, ritorn\u00f2 a Shirdi dove rimase ininterrottamente per sessanta anni sino alla sua morte avvenuta nel 1918.\nTale Baghat Mhalsapati quando lo vide tornare la seconda volta lo chiam\u00f2 \"Sai Baba\", cio\u00e8 \"Santo padre\".\nPrese residenza presso una vecchia e fatiscente moschea, dove visse una vita solitaria sopravvivendo di elemosina e ricevendo visitatori itineranti di religione Ind\u00f9 o Musulmana. Nella moschea ha mantenuto un fuoco sacro che viene indicato come dhuni, da cui egli dava sacre ceneri ( \"Udhi\") per i suoi ospiti prima di andarsene. Si credeva che la cenere avesse poteri curativi e apotropaici. Sai Baba infatti usava l'applicazione di cenere per trattare i malati.\nDi carattere gioviale, amava parlare e scherzare con i suoi numerosi fedeli. Nessuno seppe mai se fu induista o musulmano. Ottimo conoscitore di entrambe le religioni, partecipava senza preferenze alle feste dell'una o dell'altra. Anche se il suo vestito ricordava l'usanza musulmana, lui si diceva contemporaneamente fachiro e bramino, e, aveva una notevole conoscenza delle pratiche yoga. Per lui il Dio degli induisti e il Dio dei musulmani erano la stessa ed unica Divinit\u00e0.\nIl suo insegnamento orale avveniva generalmente tramite parabole, ma l'insegnamento pi\u00f9 profondo, quello che attir\u00f2 su di lui la profonda devozione dell'intero Paese, avvenne tramite l'esempio della sua vita.\nSebbene nel corso degli anni somme sempre pi\u00f9 ingenti di denaro e offerte arrivassero alla sua residenza, egli visse sempre nella pi\u00f9 assoluta povert\u00e0, andando ogni mattina personalmente a mendicare il cibo per la giornata.\nNon ebbe mai un guardaroba, ma usava sempre lo stesso straccio di cui egli stesso rammendava e rattoppava i buchi sin tanto che qualche discepolo lo obbligava a sostituirlo con uno nuovo. Tutto quello che arrivava, veniva immediatamente regalato a chi ne aveva bisogno.\nNon predic\u00f2 mai la povert\u00e0 ai suoi discepoli e non chiese a nessuno di seguire il suo stile di vita. Non pose nemmeno divieti sul cibo che ciascuno poteva mangiare, anzi, a volte sforz\u00f2 qualche bigotto a mangiare ci\u00f2 che la sua religione gli vietava.\nEra sempre raggiungibile da chiunque, 24 ore al giorno sempre pronto a rispondere a qualsiasi domanda. Era solito chiedere ogni giorno ai discepoli pi\u00f9 ricchi dalle 4 alle 100 rupie, che immediatamente ridistribuiva tra i discepoli pi\u00f9 poveri. Quando gli richiesero perch\u00e9 lo facesse, rispose che chiedeva solo a coloro che gli venivano indicati dal Fakir (Dio), ma che in cambio del denaro ricevuto lui era obbligato a donare qualcosa di valore dieci volte superiore.\nIl suo insegnamento fu essenzialmente l'Amore. Diceva che il giorno che il discepolo avesse realizzato cos'era veramente, avrebbe automaticamente ottenuto la rivelazione. Insisteva sempre sul fatto che se si riusciva a vedere Dio in tutto il creato, sarebbe risultato assurdo il litigio e l'odio, divenendo di fatto impossibile provare risentimento verso qualcuno. La strada per raggiungere tutto ci\u00f2 veniva da lui indicata come l'assoluto arrendersi a Dio. Con lui quindi ebbe grande impulso la via tradizionale indiana della Bhakti (la via della devozione e dell'amore)."}
{"id": "1462802", "revid": "1788047", "url": "https://it.wikipedia.org/wiki?curid=1462802", "title": "Cravol\u00e2ndia", "text": "Cravol\u00e2ndia \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9."}
{"id": "1462806", "revid": "1788047", "url": "https://it.wikipedia.org/wiki?curid=1462806", "title": "Crist\u00f3polis", "text": "Crist\u00f3polis \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Cotegipe."}
{"id": "1462807", "revid": "2139485", "url": "https://it.wikipedia.org/wiki?curid=1462807", "title": "Storia della sinfonia", "text": "Per storia della sinfonia si pu\u00f2 intendere sia la storia dell'utilizzo del termine, sia la storia dell'evoluzione delle forme musicali che hanno portato alla cosiddetta Sinfonia classica. I due concetti sono distinti, a volte in maniera netta, a volte pi\u00f9 sfumata, ma \u00e8 praticamente impossibile toccare uno dei due temi senza entrare anche nell'altro. La successiva esposizione riguarda quindi parallelamente i due aspetti, nel loro svolgimento diacronico.\nAntichit\u00e0 e medioevo.\nPer gli antichi greci il termine \u03a3\u03c5\u03bc\u03c6\u03c9\u03bd\u03af\u03b1 indicava in genere le consonanze, e in particolare la consonanza perfetta, cio\u00e8 l'ottava, ma \u00e8 usato (ad esempio da Aristotele nel \"De Caelo\") anche per indicare un concerto musicale. Nel latino classico si chiamavano \"symphonici\" i cori in cui si cantava in ottava. Nel medioevo la parola \"symphonia\" fu contrapposto a \"diaphonia\": la prima indicava la consonanza, la seconda la dissonanza. Una sua corruzione volgare, zampogna, ci informa che la parola era anche adoperata per indicare uno strumento musicale di antica origine.\nRinascimento e Seicento.\nIl primo impiego del termine per indicare un brano strumentale risale al XV secolo, e trova riscontro in un manoscritto rinvenuto a Lipsia contenente una sinfonia \"per tuba ed altri strumenti armonici\" , ma si tenga presente che il termine \u2018'tuba'\u2019 designava uno strumento molto pi\u00f9 acuto dell'attuale tuba. \u00c8 dal secolo successivo che la parola \u2018'sinfonia'\u2019 inizia ad essere usata frequentemente, con un significato abbastanza variabile: nel 1585, ad Anversa, vediamo qualificata come \"Symphonia angelica di diversi eccellentissimi musici\" una scelta di madrigali, nel 1589 \"Symphoniae\" sono denominati da Luca Marenzio alcuni intermezzi strumentali, nel 1597 (Venezia, Gerdano) \"Cantus sacrae symphoniae\" \u00e8 il titolo di alcuni componimenti vocali e strumentali, da sei a sedici voci, di Giovanni Gabrieli, e nel 1603 a Norimberga (Kauffmann) \"Sacrae symphoniae diversorum excellentissimorum auctorum\" sono una raccolta di brani da cantare o suonare, da sei a dodici voci. \nMa il brano che, dall'inizio del Seicento, viene sempre pi\u00f9 spesso chiamato sinfonia \u00e8 il preludio strumentale all'opera lirica che stava nascendo in Italia ad opera della Camerata de' Bardi di Vincenzo Galilei. Basti pensare alla sinfonia del celeberrimo \"Orfeo\" di Claudio Monteverdi (1607). Monteverdi adoperer\u00e0 brani strumentali sia nelle opere che nei madrigali, dando il la decisivo allo sviluppo di una scuola di musica diversa da quella vocale.\nLe sinfonie che aprivano le opere della scuola napoletana sono anche caratterizzate dall'utilizzo del medesimo impianto formale, contrapposto alla sinfonia che introduceva le opere della scuola francese, che avevano un carattere pi\u00f9 vario e che spesso si rifacevano allo schema ideato da Jean-Baptiste Lully \"adagio-allegro-adagio\" (\"Ouverture francese\"). La Sinfonia della scuola napoletana, che ebbe rapidamente successo in tutta la penisola, traeva la sua struttura dai modelli di Alessandro Scarlatti che aveva mutato l'ordine dei movimenti in \"allegro-adagio-allegro\" (\"Ouverture italiana\"), e in questo senso costitu\u00ec un passo importante verso l'utilizzo della forma canonicamente tripartita del concerto vivaldiano. \nSviluppo della sinfonia dal concerto grosso.\nAll'inizio del XVII secolo il termine sinfonia veniva usato, tra l'altro, per identificare il brano strumentale introduttivo di un melodramma (es. la famosa Sinfonia dell'Orfeo di Monteverdi, che per\u00f2 Monteverdi chiama Toccata) oltre che per brani di vario carattere (es. alcuni brani strumentali di Biagio Marini, aventi carattere di danza). Nel corso del secolo, grazie a compositori quali Alessandro Stradella, l'accezione di brano introduttivo prende sempre pi\u00f9 piede e, anzi, il termine si trasforma presto in \"Sinfonia di concerto grosso\" in alcune sue cantate. La struttura di questi brani prevede sempre pi\u00f9 spesso pi\u00f9 movimenti (di solito quattro) e la forma \u00e8 influenzata dalla suite di danze tardo rinascimentale (Allemanda, Corrente, Sarabanda, Giga). Gi\u00e0 Stradella, per\u00f2, svincol\u00f2 il concerto grosso dalla funzione di introduzione ad una cantata o a un melodramma, per farne una forma dotata di propria autonomia. Corelli complet\u00f2 questo percorso con i suoi famosi 12 concerti grossi, pubblicati postumi ma ben conosciuti in tutta Europa gi\u00e0 da parecchi anni prima. La struttura dei concerti grossi di Corelli \u00e8 quella a quattro movimenti (con numerose eccezioni). La forma tipica di quasi tutti i movimenti \u00e8 quella derivata dalle danze (anche i nomi dei movimenti sono spesso nomi di forme di danza, quali Corrente, Gavotta, Giga, Minuetto, ecc.): si tratta infatti di brevi brani strutturati con due frasi ripetute (AABB). Esiste un tema molto semplice che viene sviluppato e ripreso nella seconda sezione con un cambio di tonalit\u00e0. In alcuni suoi concerti (ad es. nel n.4), il primo movimento ha una struttura che prelude chiaramente alla forma sonata del primo movimento delle sinfonie classiche: ad un breve adagio introduttivo (caratteristica comune anche a molte sinfonie sette-ottocentesche) segue un movimento veloce con la struttura sopra indicata; tuttavia, nella sezione B, dopo il cambio di tonalit\u00e0 (B1), si riscontra la ripresa del tema della sezione A (B2). Tale struttura, successivamente ampliata e arricchita nel corso dei decenni successivi, \u00e8 in nuce quella della sinfonia classica: esposizione(A), ripetizione dell'esposizione (A), sviluppo (B1), ripresa dell'esposizione (B2), coda. Poich\u00e9 le dimensioni dei movimenti della sinfonia classica sono di gran lunga maggiori di quelli di Corelli (per l'aumento del numero dei temi e per le idee musicali ad essi connesse), i compositori \"classici\" ritennero eccessiva la ripetizione dello sviluppo, modificando quindi la struttura aggiungendo una coda. Si noti infine che anche alcune composizioni di Corelli (pubblicate postume) sono chiamate Sinfonia e hanno comunque la struttura del concerto grosso. Anche le prime sinfonie di Giovanni Battista Sammartini hanno la struttura tipica del concerto grosso corelliano (senza per\u00f2 la presenza del concertino).\nIl tardo barocco.\nI rapporti di influenza tra i generi della sinfonia e del concerto non sono unidirezionali. Si possono infatti individuare progenitori importanti delle sinfonie nella sempre pi\u00f9 popolare forma che in Francia, nel corso del primo quarto del XVIII secolo, fu chiamata appunto \u2018'concerto'\u2019. Rispetto al pi\u00f9 antico concerto solistico italiano e al \u2018'konzert'\u2019 tedesco, quello francese era infatti pi\u00f9 spesso una composizione per una compagine orchestrale priva di solisti, proprio come sar\u00e0 la sinfonia classica. Nelle composizioni puramente strumentali il termine continu\u00f2 ad essere usato, anche all'inizio del Settecento, con un significato vario: Johann Sebastian Bach denomin\u00f2 ad esempio Sinfonie le Invenzioni a tre voci per clavicembalo (1723) ed anche il preludio della partita in do minore per clavicembalo, nonch\u00e9 alcune introduzioni a cantate. \nTuttavia gi\u00e0 la generazione di compositori tedeschi successiva alla sua, a cominciare da suo figlio Carl Philipp Emanuel, intese regolarmente per sinfonia un brano orchestrale di proporzioni ampie e diviso in tre (o pi\u00f9) movimenti.\nLe scuole tedesche, soprattutto di Vienna e di Mannheim, introdussero sistematicamente quel principio dinamico del bitematismo che doveva rivelarsi fondamentale nello sviluppo della forma-sonata. In Italia la Sinfonia settecentesca assorb\u00ec queste novit\u00e0 formali derivandole dal concerto grosso e solistico; in tal senso la critica ha riconosciuto il milanese Giovanni Battista Sammartini come uno dei precursori della Sinfonia moderna, capace di anticipare forme, ensemble e stilemi che saranno cristallizzati dai compositori tedeschi su tutti Haydn che, nonostante numerose similitudini nel colore e nelle caratteristiche espositive, negher\u00e0 in vita di aver conosciuto le opere o aver subito influenze da Sammartini e dalle sue circa 70 sinfonie. Su tutto i 3 movimenti della sinfonia avranno alternanza di tempi, \"veloce-lento-veloce\" ripresi da Alessandro Scarlatti con l'introduzione fissa del minuetto in 3/4 che sar\u00e0 del tutto simile allo scherzo delle sinfonie in 4 tempi e non al 3/8, pi\u00f9 veloce, delle sinfonie d'opera. La scuola lombarda sar\u00e0 molto influente e avr\u00e0 molti seguaci, come il conte Giorgio Giulini (1714-1780), Ferdinando Galimberti (supp 1730-1750), Melchiorre Chiesa (1716-1783), Giuseppe Ferdinando Brivio (?-ca. 1758) e su tutti Antonio Brioschi (supp 1730-1750), i cui lavori avranno ampia diffusione in Europa (cataloghi Breitkopf) Oltre alla cerchia di compositori prettamente lombardi le opere di Sammartini, saranno influenti anche per un altro importantissimo compositore di sinfonie e concerti, il lucchese Luigi Boccherini. Si calcola che in tutto il XVIII secolo siano state composti circa 10.000 brani classificati come sinfonie.\nIl classicismo.\nHaydn.\nIl compositore che pi\u00f9 di ogni altro ha dato forma canonica, alla sinfonia, fu Franz Joseph Haydn, del quale sono arrivati a noi ben 104 componimenti di questo tipo. Attraverso un progressivo percorso di ricerca e perfezionamento, Haydn giunse a costituire un modello che rimarr\u00e0 un riferimento costante per quasi due secoli della struttura della Sinfonia quale forma in quattro movimenti, solitamente \"allegro\" in forma sonata, \"andante\" o \"adagio\", \"minuetto\" e \"finale\" (in tempo allegro, spesso in forma di rond\u00f2). Il culmine della concezione sinfonica di Haydn si registra nelle ultime dodici sinfonie, dette \"Sinfonie londinesi\" perch\u00e9 composte (tra il 1791 ed il 1795) per l'impresario londinese Salomon, ma anche prima di questi componimenti l'autore aveva dato superbi esempi di Sinfonia, talvolta variando lo schema dei movimenti da lui stesso definito. Tra le molte sue invenzioni formali che diventeranno procedure tipiche si ricordano:\nMozart.\nAnche Wolfgang Amadeus Mozart segue un percorso che dai primi esempi strumentali di forma variabile lo conduce ad una sistemazione organica e molto espressiva. I primi lavori sinfonici, scritti nella pre-adolescenza, sono formalmente ingenui, e di alcuni di essi si \u00e8 posta in dubbio l'autenticit\u00e0 (ad esempio della seconda K 17 e della terza K 18, che sono state attribuite rispettivamente a Leopold Mozart e a Karl Friedrich Abel).\nLe ultime sei sinfonie (K 385 \"Haffner\", K 425 \"Linz\", K 504 \"Praga\", K 543, K 550, K 551 \"Jupiter\") sono invece brani di grande impegno e complessit\u00e0, scritti per compagini orchestrali ben pi\u00f9 ampie e variegate.\nBeethoven.\nCodificata in una forma fissa, la sinfonia trov\u00f2 subito una serie di sconvolgimenti nell'opera di Ludwig van Beethoven che ad esempio, primo tra tutti, sostituisce il minuetto con lo scherzo, sempre in tempo ternario ma pi\u00f9 rapido, e decisamente pi\u00f9 lontano dallo stile galante.\nBeethoven nelle sue nove sinfonie amplia i modelli dei suoi due grandi predecessori. Nel primo tempo la sezione di sviluppo \u00e8 molto pi\u00f9 ampia, la ripresa presenta variazioni pi\u00f9 marcate rispetto all'esposizione, mentre la coda diventa spesso una vera e propria quarta sezione, che contiene il logico epilogo del discorso musicale. Innumerevoli sono le innovazioni stilistiche che ebbero profonda influenza nel definire le caratteristiche della civilt\u00e0 musicale romantica. Basti pensare alla \u2018'dissoluzione'\u2019 del tema funebre nel movimento lento della terza sinfonia, all'utilizzo del coro nella nona, all'intrusione del tema dello scherzo nel finale della quinta, ai cinque movimenti totali della sesta. D'altra parte il cambiamento pi\u00f9 significativo introdotto da Beethoven si situa nel porre il problema sinfonico. Da Beethoven in poi sinfonia \u00e8 sinonimo di concezione artistica grandiosa, di proporzioni ampie non solo a livello formale, ma anche (e soprattutto) a livello concettuale, fino ad arrivare alla poetica tardo-romantica che, attraverso le parole di Gustav Mahler, definiva la sinfonia \"un mondo\". Se per \"l'uomo della strada\" parlare di \"sinfonia\" suggerisce l'idea di qualcosa di \"sublime\", ci\u00f2 \u00e8 dovuto in buona parte a questa concezione beethoveniana, certamente gi\u00e0 preannunziata nelle ultime sinfonie di Haydn e Mozart, ma pienamente attuata in tutta la sua turgidit\u00e0 e potenza solo dal compositore di Bonn.\nLe novit\u00e0 formali introdotte da Beethoven andarono di pari passo con lo sviluppo dell'orchestra sinfonica. All'epoca di Mozart tali orchestre erano infatti composte da poche decine di strumenti, mentre con la Nona di Beethoven raggiunsero i 100 elementi.\nIl primo romanticismo.\nLa generazione successiva a Beethoven non eredit\u00f2 immediatamente la grande complessit\u00e0 formale e la densit\u00e0 espressiva della sua musica. Uno dei primi grandi sinfonisti dell'Ottocento, Franz Schubert, ci ha lasciato dieci esempi di sinfonie che presentano una struttura molto pi\u00f9 regolare, in genere, rispetto al modello beethoveniano. Il carattere delle sinfonie schubertiane, come di quasi tutta la sua musica, \u00e8 quello di una cantabilit\u00e0 patetica, che insiste nella ripetizione variata del dettaglio melodico pi\u00f9 che nello sviluppo tematico che caratterizzava Beethoven. \nLe cinque sinfonie (pi\u00f9 tredici sinfonie per archi) di Mendelssohn e le quattro di Schumann sono caratterizzate da una maggiore inventiva armonica e formale (soprattutto nel primo), e traggono spesso ispirazione da una religiosit\u00e0 protestante sentita con spirito profondamente romantico.\nAl di fuori dell'area germanica la sinfonia conosce nel primo Ottocento anche sviluppi molto pi\u00f9 eterodossi, come ci dimostra Hector Berlioz con la sua \"Sinfonia fantastica\", costruita su di un canovaccio letterario come sar\u00e0 di l\u00ec a poco con il poema sinfonico. Anche la strumentazione e l'utilizzo del contrappunto da parte di Berlioz sono profondamente originali, ed avranno forti influenze sulla sensibilit\u00e0 timbrica della scuola francese delle generazioni successive, e da quella, su tutta la musica del Novecento.\nIl tardo romanticismo.\nSpetta a Johannes Brahms e Anton Bruckner il merito di aver consolidato il linguaggio sinfonico e di avergli dato un'ulteriore, salda giustificazione architettonica. Le quattro sinfonie di Brahms sono la rivendicazione di un impegno morale nel panorama romantico, con la loro austerit\u00e0 di linguaggio e la loro purezza di forme, a paragone col denso e complicatissimo universo armonico wagneriano. Il rinnovamento formale (evidente soprattutto nella prima) \u00e8 condotto nel segno di un rigore che non si ritrova negli altri romantici se non raramente.\nBruckner condivide il rigore architettonico di Brahms, ma impiega un linguaggio armonico che risente molto di pi\u00f9 dell'influenza di Richard Wagner; proprio con Bruckner le dimensioni della sinfonia compiono un ulteriore balzo in avanti, sia come lunghezza complessiva, sia per l'organico strumentale impiegato (si giunger\u00e0 nelle ultime due sinfonie ad avere i \"legni a tre\", in modo da ottenere accordi perfetti timbricamente omogenei).\nI temi principali dei primi movimenti di Bruckner sono spesso tre, e in generale ogni movimento si arricchisce di altre idee melodiche secondarie; il corale di ottoni interviene frequentemente a rompere l'impeto dinamico, l'adagio \u00e8 sovente in forma di rond\u00f2, il finale si articola sempre pi\u00f9 spesso come il primo tempo in forma-sonata e talvolta utilizza temi gi\u00e0 apparsi nei precedenti movimenti (comparsa della \"forma ciclica\", tipica anche di altri tardo-romantici come Dvo\u0159\u00e1k e Franck). \nImportanti contributi alla storia della sinfonia portarono pure Anton\u00edn Dvo\u0159\u00e1k, P\u00ebtr Il'i\u010d \u010cajkovskij, Aleksandr Porfir'evi\u010d Borodin, Camille Saint-Sa\u00ebns, C\u00e9sar Franck, Jean Sibelius.\nUn posto a parte occupa Gustav Mahler, che dilata ancora di pi\u00f9 l'apparato formale e strumentale delle sinfonie di Bruckner. Voci soliste e cori compaiono in diverse sinfonie mahleriane: la seconda contiene un finale che \u00e8 un monumentale inno alla Resurrezione; nella terza, in sei tempi, intervengono un contralto solista, un coro femminile ed uno di voci bianche; nell'ottava si intonano il \"Veni Creator Spiritus\" e il finale del \"Faust\" di Johann Wolfgang Goethe; la nona sinfonia termina con un imponente adagio della durata di quasi mezz'ora, mentre la decima \u00e8 rimasta incompiuta e comprende solo un adagio iniziale che lo proietta gi\u00e0 verso l'universo dell'atonalit\u00e0 (gli altri quattro movimenti rimangono allo stato frammentario e sono stati oggetti di numerosi tentativi di ricostruzione). L'organico si arricchisce anche di nuove percussioni e di strumenti coloristici come il glockenspiel. Tuttavia pi\u00f9 che l'apparato formale, che inizia a perdere la specificit\u00e0 della struttura della sinfonia (alcune sinfonie di Mahler, come l'ottava, somigliano molto di pi\u00f9 a degli oratori), viene a mutare la concezione generale dell'opera, in cui confluisce un'eterogeneit\u00e0 sorprendente di temi musicali, dal pi\u00f9 etereo, costruito e complesso al pi\u00f9 semplice e popolaresco. In ci\u00f2 colui che \u00e8 considerato l'ultimo grande sinfonista romantico, si discosta enormemente dal suo immediato predecessore, Anton Bruckner, per proiettarsi gi\u00e0 nel futuro.\nL'et\u00e0 moderna e contemporanea.\nLa sinfonia \u00e8 stata coltivata tra i contemporanei con un impegno a volte nostalgicamente legato al suo ideale classico (come nel caso di Prokofiev), a volte in maniera strettamente collegata alle titaniche evoluzioni tardoromantiche. Fra i compositori contemporanei che hanno composto sinfonie vanno ricordati:\nNel Novecento il termine ha per\u00f2 riacquistato la versatilit\u00e0 di significato che aveva secoli prima: le sinfonie di Schoenberg sono ad esempio composizioni cameristiche, mentre Richard Strauss chiama \"Sinfonia Domestica\" e \"Alpensymphonie\" due suoi poemi sinfonici.\nNella musica della seconda met\u00e0 del Novecento alla sinfonia nel senso classico, al pari di tante altre forme tradizionali, non \u00e8 riservato un grande interesse."}
{"id": "1462808", "revid": "599013", "url": "https://it.wikipedia.org/wiki?curid=1462808", "title": "Zhang Liao", "text": "Durante la difesa di He Fei riusc\u00ec a respingere oltre 10.000 uomini Wu con soli 800 uomini. La leggenda vuole che fosse tanto temuto che i bambini smettevano di piangere al suo apparire. Venne promosso Capo dei Cinque Generali Wei."}
{"id": "1462810", "revid": "1865216", "url": "https://it.wikipedia.org/wiki?curid=1462810", "title": "Sima Yi", "text": "Sima Yi (179 - 251) (cinese semplificato: \u53f8\u9a6c\u61ff; cinese tradizionale: \u53f8\u99ac\u61ff; pinyin: S\u012bm\u01ce Y\u00ec; nome di cortesia: \u4ef2\u9054 Zh\u00f2ngd\u00e1) fu uno stratega, generale e uomo politico del regno Wei durante il periodo dei Tre Regni in Cina. \u00c8 noto soprattutto per la sua difesa del regno Wei contro le spedizioni di Zhuge Liang del regno di Shu. Il suo successo e la conseguenza presa di potere spian\u00f2 la strada alla fondazione da parte del nipote Sima Yan della dinastia J\u00ecn, che avrebbe messo fine al periodo dei Tre Regni.\nEsordi.\nSima Yi era un discendente del famoso storico Sima Qian, autore delle Memorie di uno storico. Ebbe sette fratelli, chiamati tutti con un nome che terminava con il carattere Da (\u9054). Per questo motivo, i fratelli Sima furono noti come gli \"Otto Da di Sima\" (\u53f8\u99ac\u516b\u9054 S\u012bm\u01ce b\u0101 D\u00e1).\nSecondo il testo storico \"Breve storia di Wei\"(\u9b4f\u7565 \"W\u00e8i L\u00fc\u00e8\"), Cao Hong, cugino di C\u00e1o C\u0101o re di Wei aveva chiamato Sima Yi a corte, ma questi, non avendo un'alta opinione di Cao Hong, aveva finto una malattia per non incontrarlo. Cao Hong, offeso, si era rivolto a Cao Cao, che aveva intimato a Sima Yi di presentarsi. Solo allora Sima Yi aveva obbedito, ed era entrato al servizio di Cao Cao.\nSuccessi militari.\nIl regno Wei era minacciato dall'avanzata del regno di Shu. Nel 219 il generale Guan Yu era avanzato fino a Fancheng e la corte di Wei meditava di spostarsi, nel timore della caduta della citt\u00e0. Sima Yi propose invece un'alleanza con il regno di Wu, che si rivel\u00f2 vincente. Il generale Guan Yu fu sconfitto dal re Sun Han di Wu con una strategia proposta dallo stratega del regno di Wu Lu Meng che poi mor\u00ec. \nAlla morte di Cao Cao gli succedette al trono Cao Pi. Il potere di Sima Yi aument\u00f2, e alla morte di Cao Pi Sima Yi fu nominato reggente del giovane C\u00e1o Ru\u00ec, insieme a Cao Zhen e Chen Qun. \nMentre si trovava a Xiliang per rafforzare le difese del regno, Zhuge Liang attacc\u00f2 il regno di Wei. Richiamato a corte, Sima Yi fu invitato dal giovane re C\u00e1o Ru\u00ec a prendere il comando. Sima Yi riusc\u00ec a sconfiggere Zhuge Liang e riport\u00f2 la pace nel regno di Wei. \nSima Yi riusc\u00ec anche a domare la ribellione di Gongsung Yuan, acquistando ulteriore prestigio. Alla morte di Cao Rui, un nuovo giovane re, Cao Fang, sal\u00ec al trono. Questa volta, Sima Yi fu nominato reggente insieme a Cao Shuang, figlio di Cao Zhen.\nPresa di potere.\nNel 241 Zhu Ran del regno di Wu lanci\u00f2 un nuovo attacco contro Fancheng, e Sima Yi riusc\u00ec a liberare la citt\u00e0 dall'assedio. Egli sconfisse quindi il re Zhuge Ke di Wu nel 243. \nSentendosi minacciato dai tentativi di Cao Shuang di prendere il potere, nel 247 Sima Yi finse di avere problemi di salute e di volersi ritirare. Cao Shuang si convinse di non avere pi\u00f9 rivali, ma Sima Yi era pronto a passare all'attacco. Mentre Cao Shuang accompagnava Cao Fang in una visita fuori della capitale, Sima Yi assal\u00ec il palazzo reale e convinse la regina madre a dare l'ordine di arrestare Cao Shuang. Cao Shuang e i suoi alleati si arresero pensando di essere in tal modo risparmiati, ma Sima Yi li fece uccidere tutti.\nSventato un altro colpo di Stato da parte di uno dei figli di Cao Cao, Cao Biao, per evitare altri disordini Sima Yi tenne tutta la famiglia del re in arresto a Ye. Il potere era ormai nelle sue mani. Quello stesso anno mor\u00ec, lasciando l'eredit\u00e0 ai figli Sima Shi e Sima Zhao."}
{"id": "1462811", "revid": "339392", "url": "https://it.wikipedia.org/wiki?curid=1462811", "title": "Iocasto", "text": ""}
{"id": "1462812", "revid": "599013", "url": "https://it.wikipedia.org/wiki?curid=1462812", "title": "Xu Zhu", "text": "Di stazza enorme, tanto alto quanto grosso, fu la guardia del corpo del potente signore C\u00e1o C\u0101o. Temibile in battaglia quanto il grande Dian Wei. Di solito e un uomo normale e distratto, ma si trasforma sul campo di battaglia, dove combatte con la fierezza di una tigre: da ci\u00f2 il suo soprannome di Tigre Pazza."}
{"id": "1462813", "revid": "1645873", "url": "https://it.wikipedia.org/wiki?curid=1462813", "title": "Gagarin (Oblast' di Smolensk)", "text": "Gagarin () \u00e8 una citt\u00e0 della Russia europea nell'Oblast' di Smolensk, capoluogo del Gagarinskij rajon. \u00c8 situata sulle rive del fiume G\u017eat', 240\u00a0km a nord-est di Smolensk.\nStoria.\nFondata nel 1719 con il nome di \"G\u017eatsk\" (\u0413\u0436\u0430\u0442\u0441\u043a), fu elevata a citt\u00e0 nel 1776. Nel 1968 assunse il nome attuale in onore di Jurij Gagarin, il primo uomo a volare nello spazio, nato nel vicino villaggio di Klu\u0161ino nel 1934."}
{"id": "1462816", "revid": "1788047", "url": "https://it.wikipedia.org/wiki?curid=1462816", "title": "Cris\u00f3polis", "text": "Cris\u00f3polis \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Alagoinhas."}
{"id": "1462818", "revid": "1783371", "url": "https://it.wikipedia.org/wiki?curid=1462818", "title": "Cao Ren", "text": "Ebbe un ruolo significativo nelle guerre civili che portarono alla dissoluzione della Dinastia Han ed all'inizio del regno Wei.\nCao Ren eccelse nelle arti marziali, nel tiro con l'arco e nell'equitazione. Nella battaglia di Chi Bi difese Jing dall'attacco del regno di Shu. Grazie all'astuzia del suo ufficiale Man Chong riusc\u00ec a respingere l'esercito Shu guidato da Guan Yu a Fanchen. Difese fino alla morte il castello Fan e Fanchen, e quando Cao Pi ottenne il potere insign\u00ec Cao Ren del ruolo di Signore Gran Maresciallo."}
{"id": "1462821", "revid": "125325998", "url": "https://it.wikipedia.org/wiki?curid=1462821", "title": "Xu Huang", "text": " \n\u00c8 ricordato soprattutto per aver rotto l'assedio nella Battaglia di Fancheng (219).\nChen Shou, l'autore delle Cronache dei Tre Regni, considera Xu Huang tra i cinque generali del Regno di Wei, assieme a Zhang Liao, Yue Jin, Zhang He e Yu Jin.\nVita.\nNato nella contea di Yang ((\u694a, oggi Hongdong, Shanxi) negli ultimi anni della Dinastia Han, Xu Huang lavor\u00f2 in giovent\u00f9 come ufficiale nell'amministrazione locale. Pi\u00f9 tardi segu\u00ec il generale Yang Feng (\u694a\u5949) nella campagna militare contro l'Insurrezione dei Turbanti Gialli e fu nominato comandante della cavalleria (\u9a0e\u90fd\u5c09).\nNel 196, dopo la morte del tirannico signore della guerra Dong Zhuo, Xu Huang e Yang Fen scortarono l'imperatore Xian da Chang'an a Luoyang, il quale da allora in poi cadde in rovina. Nello stesso anno, Cao Cao and\u00f2 personalmente a Louyang per costringere l'imperatore a muovere verso Xuchang\nXu Huang allora sugger\u00ec a Yang Feng di entrare nelle forze armate di Cao Cao, ma Yang Feng non gli diede retta e invi\u00f2 una truppa nel futile tentativo di respingere l'imperatore Xian. Cao Cao presto si vendic\u00f2 e sconfisse Yang Feng, dopo di che Xu Huang si arrese a Cao Cao.\nIn seguito Xu Huang partecip\u00f2 in ogni campagna maggiore di Cao Cao, incluse le offensive contro L\u00fc Bu, Yuan Shao, Ma Chao, e Ta Dun (\u8e4b\u9813). Xu Huang combatt\u00e9 bene in tutte, facendosi notare specialmente per la sua ingegnosit\u00e0.\nDurante la campagna contro l'erede di Yuan Shao nel 203, il difensore della citt\u00e0 di Yiyang (\u6613\u967d) inizialmente si arrese ma presto cambi\u00f2 idea. Vedendo come si comportava, Xu Huang riconobbe i dubbi che turbavano il suo nemico e gli scrisse una lettera per persuaderlo ed incendi\u00f2 la citt\u00e0. Il difensore fu sconfitto e Xu Huang conquist\u00f2 la citt\u00e0 senza spargimento di sangue.\nNel 215, Xu Huang si appost\u00f2 nel Passo Yangping (\u967d\u5e73\u95dc) per difendere Hanzhong contro l'avanzata dell'esercito di Liu Bei, che tentava di troncare le rotte commerciali della citt\u00e0. Xu Huang si mosse in modo da colpire frontalmente l'esercito nemico. Molti soldati nemici caddero dal dirupo su sui combattevano di fronte al furioso attacco di Xu Huang e la citt\u00e0 fu messa in sicurezza.\nIl momento di maggior gloria nella carriera militare di Xu Huang avvenne nella Battaglia di Fangcheng, nel 219. Quando la citt\u00e0 di Fangcheng (\u6a0a\u57ce), al giorno d'oggi un distretto di Xiangfan, Hubei, fu assediata dal generale nemico Guan Yu e i primi rinforzi inviati da Yu Jin furono sconfitti, Xu Huang fu inviato come un secondo rinforzo per aiutare e proteggere la citt\u00e0.\nSapendo che la maggior parte dei suoi soldati non avevano ricevuto un adeguato addestramento, Xu Huang non entr\u00f2 direttamente nella battaglia ma si accamp\u00f2 dietro il nemico avendo cos\u00ec un effetto deterrente. Intanto, ordin\u00f2 ai suoi uomini di scavare trincee intorno alla citt\u00e0 nemica di Yancheng (\u5043\u57ce) con l'idea di bloccare i rifornimenti alla citt\u00e0. I nemici furono cos\u00ec ingannati ed abbandonarono le loro posizioni. Xu Huang stabil\u00ec a Yan il suo punto d'appoggio.\nIn questo periodo arrivarono altri rinforzi coi quali l'esercito di Xu Huang attacc\u00f2 l'accampamento di Guan Yu. Guan Yu invi\u00f2 5000 uomini a cavallo incontro all'esercito, ma furono sconfitte. Molti di questi soldati furono spinti nel vicino Fiume Han e annegati. L'assedio di Fangcheng fu rotto. Quando Cao Cao venne a conoscenza della vittoria, lod\u00f2 Xu Huang e lo paragon\u00f2 a Sun Tzu and Tian Rangju(\u7530\u7a70\u82f4).\nQuando Xu Huang fece ritorno, Cao Cao invi\u00f2 sette li fuori dalla citt\u00e0 per accoglierlo, dandogli pieno merito per la vittoria conseguita. Durante il ricevimento, i soldati di altri comandanti si spostarono in modo da dare modo a Cao Cao di vedere nel migliore dei modi, ma gli uomini di Xu Huang si fermarono ordinatamente in coda. Vedendo questo, Cao Cao lod\u00f2: \"Il generale Xu ha veramente ereditato la classe di Zhou Yafu\".\nDopo la morte di Cao Cao nel 220, Xu Huang continu\u00f2 ad essere un uomo di fiducia del suo successore, Cao Pi. Divenne Generale del Diritto (\u53f3\u5c07\u8ecd) e marchese di Yangping (\u967d\u5e73\u4faf). Quando Cao Rui subentr\u00f2 a Cao Pi nel 227, invi\u00f2 Xu Huang a difendere Xiangyang contro l'invasione del Regno di Wu. Xu Huang mor\u00ec lo stesso anno di malattia, domandando una sepoltura in abiti non ufficiali. Gli fu dato il titolo postumo di marchese di Zhuang (\u58ef\u4faf), letteralmente \"marchese robusto\". Gli successo Xu Gai (\u5f90\u8a72), che insieme ai discendenti di Xu Huang eredit\u00f2 il titolo di marchese.\n\"Romanzo dei Tre Regni\".\nIl \"Romanzo dei Tre Regni\" \u00e8 un romanzo storico scritto da Luo Guanzhong basato sui fatti avvenuti prima e durante il periodo dei Tre Regni. Xu Huang appare per la prima volta nel tredicesimo capitolo, dove presta servizio a Yang Feng, un ufficiale militare nella capitale Chang'an. Insieme scortano l'imperatore Xian a Luoyang dopo la morte di Dong Zhuo, che teneva l'imperatore in ostaggio.\nQuando Cao Cao arriva a Louyang per andare a prendere l'imperatore a Xuchang, Yang Feng manda Xu Huang a dissuaderlo. Vedendo il formidabile Xu Huang sul suo cavallo, Cao Cao conosce quest'uomo straordinario. Il signore della guerra mand\u00f2 la sua guardia del corpo ed uno dei pi\u00f9 fieri guerrieri, Xu Chu, a duellare col nemico.\nNessuno dei due pot\u00e9 avere un vantaggio sull'altro anche dopo cinquanta attacchi, e Cao Cao fu sorpreso dell'abilit\u00e0 di Xu Huang. Non volendo che nessuno dei due si facesse del male, Cao Cao chiam\u00f2 Xu Chu alla ritirata. Venuto a conoscenza che il suo signore voleva reclutare Xu Huang, Man Chong, un suddito di Cao Cao e concittadino di Xu Huang, si offr\u00ec volontario per convincere Xu Huang a disertare.\nQuella notte, Man Chong si travest\u00ec come un soldato comune e spi\u00f2 nella tenda di Xu Huang. Dopo qualche tentativo di persuasione, Xu Huang cedette. Man Chong gli propose di uccidere Yang Feng per suggellare la diserzione. Comunque, Xu Huang fu onesto e rifiut\u00f2 di uccidere il suo ex superiore.\nNel libro Xu Huang incontra la sua fine fuori Xincheng (\u65b0\u57ce), dove viene colpito in fronte da Meng Da dalle mura della citt\u00e0. I suoi uomini lo riportano immediatamente al campo, dove il medico rimuove la freccia e tenta di curarlo, ma alla fine il generale muore a notte fonda. Nel romanzo muore a cinquantanove anni, ma questo dato non \u00e8 supportato da fonti storiche. Xu Huang \u00e8 anche popolarmente considerato come uno dei pi\u00f9 grandi generali di Cao Cao, al fianco di Zhang Liao, Yue Jin, Xiahou Dun.\nRiferimenti attuali.\nUna serie televisiva in 84 episodi mandata in onda dalla Mantdarin TV e molti anime basati sul \"Romanzo dei Tre Regni\" vennero messi in onda nello stesso periodo, e Xu Huang fu spesso ritratto come un coraggioso, leale e affidabile servo di Wei.\nDistante da questa visione, Koei, la casa produttrice di videogiochi giapponese, ha utilizzato la figura di Xu Huang in alcuni videogiochi di strategia come \"Romance of the Three Kingdoms\" e la serie \"Dynasty Warriors\"."}
{"id": "1462823", "revid": "767487", "url": "https://it.wikipedia.org/wiki?curid=1462823", "title": "Pang De", "text": "Ufficiale Wei, serviva inizialmente il generale Ma Chao, ma viene catturato durante l'attacco di Cao Cao ad Han Zhong e cambi\u00f2 fronte. Al servizio del Ministro, diviene famoso per la sua lealt\u00e0 ed integrit\u00e0. Durante la battaglia di Fancheng, combattuta nella primavera del 219 tra il Regno Wei, guidato da Cao Cao, ed il regno di Shu, rifiut\u00f2 di arrendersi al comandante avversario Guan Yu, andando cos\u00ec incontro alla morte.\nSi dice che prima della battaglia Pang De, certo di morire, avrebbe fatto allestire la sua stessa bara prima di scendere in campo.\nNel romanzo storico del XIV secolo Romanzo dei Tre Regni di Luo Guanzhong si narra che Pang De avrebbe impartito alla moglie istruzioni per occuparsi nel migliore dei modi del figlio Pang Hui, e che avrebbe predetto che Pang Hui l'avrebbe vendicato, come in effetti successe quando Pang Hui massacr\u00f2 l'intera famiglia del gi\u00e0 defunto Guan Yu."}
{"id": "1462825", "revid": "1788047", "url": "https://it.wikipedia.org/wiki?curid=1462825", "title": "Cruz das Almas", "text": "Cruz das Almas \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus.\nA Cruz das Almas ha sede l'universit\u00e0 federale di Rec\u00f4ncavo da Bahia."}
{"id": "1462826", "revid": "1428919", "url": "https://it.wikipedia.org/wiki?curid=1462826", "title": "Zhang He", "text": ""}
{"id": "1462828", "revid": "72396", "url": "https://it.wikipedia.org/wiki?curid=1462828", "title": "Bellino di Padova", "text": "Vescovo di Padova dal 1128 al 1145, \u00e8 venerato come santo dalla Chiesa cattolica\nBiografia.\nIncerte le notizie sulla sua vita. Secondo un'ipotesi sarebbe originario del mar Baltico dove sei citt\u00e0 se ne contendono i natali. Consacrato vescovo in Germania, nel 1144 avrebbe intrapreso un pellegrinaggio a Roma per incontrare papa Celestino II al quale fece una buona impressione tanto che lo nomin\u00f2 vescovo di Padova.\nA Padova Bellino trov\u00f2 una citt\u00e0 in preda alle turbolenze e con la sua azione pastorale si fece nemica soprattutto la famiglia dei Capodivacca.\nSarebbe stato ucciso nei pressi di Fratta Polesine da alcuni sicari della famiglia dei Capodivacca nel 1145 durante un secondo pellegrinaggio a Roma.\nSecondo un'altra ipotesi, Bellino sarebbe stato un padovano della famiglia dei Bertaldi, nato nel 1077 ed assassinato nel 1147 da sicari della famiglia padovana dei Capinero il 26 novembre mentre si recava a Badia Polesine per risolvere alcune controversie con l'abate dell'abbazia della Vangadizza.\nCulto.\n\u00c8 patrono della diocesi di Adria-Rovigo (subentrando a sant'Apollinare), di Adria, Rovigo e di San Bellino. La memoria liturgia ricorre il 26 novembre. Nel comune di San Bellino \u00e8 dedicata al santo una basilica che ha la dignit\u00e0 di basilica minore, realizzata sotto la direzione del monaco architetto Nicola Pietro Balsibri."}
{"id": "1462830", "revid": "1788047", "url": "https://it.wikipedia.org/wiki?curid=1462830", "title": "Cura\u00e7\u00e1", "text": "Cura\u00e7\u00e1 \u00e8 un comune del Brasile nello Stato di Bahia, parte della mesoregione di Vale S\u00e3o-Franciscano da Bahia e della microregione di Juazeiro."}
{"id": "1462832", "revid": "287204", "url": "https://it.wikipedia.org/wiki?curid=1462832", "title": "Bailo", "text": ""}
{"id": "1462835", "revid": "287204", "url": "https://it.wikipedia.org/wiki?curid=1462835", "title": "Balboa Fun*Zone", "text": "Balboa Fun*Zone \u00e8 un album del gruppo hardcore punk californiano Adolescents, pubblicato nel 1988 dalla Triple X Records."}
{"id": "1462837", "revid": "1788047", "url": "https://it.wikipedia.org/wiki?curid=1462837", "title": "Dias d'\u00c1vila", "text": "Dias d'\u00c1vila \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Salvador.\nFa parte della Regione Metropolitana di Salvador."}
{"id": "1462839", "revid": "1788047", "url": "https://it.wikipedia.org/wiki?curid=1462839", "title": "Dom Bas\u00edlio", "text": "Dom Bas\u00edlio \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Livramento do Brumado."}
{"id": "1462841", "revid": "161374", "url": "https://it.wikipedia.org/wiki?curid=1462841", "title": "San Bellino di Padova", "text": ""}
{"id": "1462844", "revid": "1788047", "url": "https://it.wikipedia.org/wiki?curid=1462844", "title": "Dom Macedo Costa", "text": "Dom Macedo Costa \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus."}
{"id": "1462852", "revid": "729019", "url": "https://it.wikipedia.org/wiki?curid=1462852", "title": "Stazione di Conza-Andretta-Cairano", "text": "La stazione di Conza-Andretta-Cairano, sulla linea Avellino-Rocchetta Sant'Antonio, \u00e8 la stazione che serve principalmente il comune di Conza della Campania, che si trova a circa 9 km dalla ferrovia: la stazione per\u00f2 serve anche altri due paesi, Andretta e Cairano, dei quali porta il nome, che si trovano a notevole distanza.\nStoria.\nLa stazione venne inaugurata nel 1982 ed \u00e8 la stazione pi\u00f9 giovane dell'intera linea. Quando si decise la costruzione di una diga per la produzione di corrente elettrica, il livello del fiume Ofanto sarebbe salito a tal punto da innalzare il livello del lago di Conza, il quale avrebbe sommerso la linea ferroviaria: si decise quindi di spostare la sede ferroviaria pi\u00f9 a monte e con essa spostare la stazione di Conza-Andretta e quella di Sanzano-Occhino. \u00c8 una delle primissime stazioni italiane ad avere ricevuto i nuovi cartelli indicatori blu rifrangenti a scritta bianca. Della vecchia stazione non rimane alcuna traccia poich\u00e9 crollata durante il terremoto dell'Irpinia del 1980.\nLa nuova stazione, nel periodo tra il terremoto e l'attivazione, fu utilizzata come magazzino degli alimentari donati alle popolazioni terremotate, mentre nell'area della vecchia stazione alcuni carri merci fungevano da dormitorio.\nIn principio la nuova stazione si chiamava solo \"Conza-Andretta\", mentre nel 1983, a causa della soppressione della stazione di Cairano (a due chilometri dalla nuova), venne aggiunta anche quest'ultima denominazione.\nL'esercizio ferroviario sulla linea \u00e8 sospeso dal 12 dicembre 2010.\nStrutture e impianti.\nLa stazione risulta essere molto pi\u00f9 grande rispetto alle reali esigenze: dispone di un fabbricato viaggiatori su due livelli che oggi risulta essere chiuso e quindi non ospita alcun servizio viaggiatori. \u00c8 presente inoltre un altro fabbricato costruito per ospitare i ferrovieri ma che non \u00e8 stato mai utilizzato.\nLa stazione ha 3 binari passanti per il servizio passeggeri serviti da due banchine: non vi \u00e8 alcun sottopassaggio. Vi sono altri due binari tronchi per un servizio merci inesistente.\nLa stazione \u00e8 dotata di una rimessa locomotive inutilizzata.\nMovimento.\nIl traffico passeggeri \u00e8 sospeso come nel resto della linea."}
{"id": "1462853", "revid": "1788047", "url": "https://it.wikipedia.org/wiki?curid=1462853", "title": "D\u00e1rio Meira", "text": "D\u00e1rio Meira \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1462857", "revid": "729019", "url": "https://it.wikipedia.org/wiki?curid=1462857", "title": "Gateway GPRS Support Node", "text": "Il Gateway GPRS Support Node o GGSN \u00e8 un nodo che funge da gateway tra una rete wireless GPRS e una rete Internet o altre reti private (per esempio lan o X25).\nIl GGSN \u00e8 il punto di collegamento che abilita la mobilit\u00e0 dell'utente di una rete GPRS/UMTS.\nL'apparato di rete con funzione di GGSN ha le seguenti funzionalit\u00e0:\nIl diagramma mostra la struttura semplificata di un GGSN insieme ai nomi di alcuni dei punti di interfacce tra sistemi. "}
{"id": "1462861", "revid": "1543377", "url": "https://it.wikipedia.org/wiki?curid=1462861", "title": "Indometacina", "text": "L'indometacina \u00e8 una molecola appartenente alla classe dei farmaci antinfiammatori non steroidei (FANS). Il farmaco \u00e8 dotato di propriet\u00e0 di tipo analgesico, antipiretico, e si caratterizza per un notevole effetto antinfiammatorio. Viene infatti prevalentemente utilizzato per ridurre la flogosi nelle patologie infiammatorie croniche dolorose, come l'artrosi e l'artrite reumatoide. In Italia indometacina \u00e8 venduta dalla societ\u00e0 farmaceutica Sigma-Tau con il nome commerciale di Indoxen e da Promedica con il nome commerciale di Liometacen. \u00c8 disponibile nella forma farmaceutica di fiale da 25\u00a0mg o da 50\u00a0mg, e di capsule rigide da 25 o 50\u00a0mg. Sono anche commercializzate supposte da 100\u00a0mg.\nFarmacodinamica.\nIl meccanismo d'azione dell'indometacina \u00e8 da mettere in relazione alle propriet\u00e0 inibitorie della biosintesi delle prostaglandine. Il blocco impedisce la produzione di mediatori dell'infiammazione (e del dolore) come le prostacicline e le prostaglandine. La ridotta sintesi di prostaglandine \u00e8 secondaria alla inibizione da parte del farmaco dell'enzima prostaglandina-endoperossido sintasi conosciuta anche come ciclossigenasi. L'inibizione determinata dal farmaco non \u00e8 specifica e pertanto coinvolge sia la ciclossigenasi 1 (COX-1) che la ciclossigenasi 2 (COX-2).\nFarmacocinetica.\nIndometacina dopo assunzione per via orale viene assorbita dal tratto gastrointestinale in modo rapido e completo.\nLa concentrazione plasmatica massima (Cmax) \u00e8 raggiunta entro 3 ore (Tmax) dalla assunzione. Se il farmaco viene assunto con un pasto l'assorbimento pu\u00f2 essere decisamente pi\u00f9 ritardato. Il legame con le proteine plasmatiche raggiunge il 90%. Il farmaco si lega pure ampiamente ai tessuti biologici. L'emivita plasmatica del farmaco immodificato si aggira intorno alle 2-3 ore. Nell'organismo l'indometacina viene in gran parte trasformata in metaboliti inattivi. Le principali reazioni metaboliche comprendono la demetilazione e la glucuronazione (circa il 10% di una dose) ad opera degli enzimi microsomiali epatici. L'eliminazione del farmaco avviene per via urinaria (dal 10 al 20% del farmaco in forma immodificata) e con le feci.\nUsi clinici.\nIndometacina \u00e8 indicata nella terapia di molte patologie infiammatorie dell'apparato muscoloscheletrico, tra cui: l'artrite reumatoide, l'artrosi, le osteoartriti, la spondilite anchilosante e la gotta.\n Viene inoltre utilizzata nella cefalea a grappolo e nell'emicrania. \u00c8 impiegata inoltre nella terapia della Emicrania cronica parossistica e della emicrania continua; la risposta completa all'indometacina \u00e8 dirimente nella diagnosi differenziale di quest'ultima cefalea.\nIndometacina e parto pretermine.\nIn quanto Fans, indometacina inibisce la sintesi di prostaglandine a livello cellulare, bloccando sia la COX-1 che la COX-2. Poich\u00e9 le prostaglandine (PG), ed in particolare la PGE2, svolgono un ruolo fondamentale nell'inizio del travaglio di parto, indometacina \u00e8 stata utilizzata per decenni nella prevenzione del parto pretermine.\nSfortunatamente il farmaco pu\u00f2 determinare gravi effetti avversi sia a carico del feto (chiusura del dotto arterioso di Botallo, disfunzione renale ed oligoidramnios) che nella madre (gastrite, vertigini e disfunzioni piastriniche).\nEffetti collaterali ed indesiderati.\nIn corso di trattamento con indometacina gli effetti avversi pi\u00f9 spesso evidenziati sono di natura gastrointestinale e comprendono: dispepsia, nausea, vomito, flatulenza, diarrea o costipazione, dolore addominale, melena, ematemesi, esacerbazione di colite e malattia di Crohn. Possono verificarsi gastrite acuta, ulcera peptica, emorragia gastrointestinale o perforazione, a volte fatale, in particolare nei soggetti pi\u00f9 anziani.\nAltri effetti avversi segnalati sono cefalea, capogiro e vertigine, confusione mentale, sonnolenza, tinnito, palpitazioni, vampate di calore, convulsioni, sincope. Debbono essere tenute presenti eventuali reazioni ematologiche quali leucopenia, porpora, anemia aplastica, anemia emolitica e trombocitopenia.\nDosi terapeutiche.\nNei soggetti adulti il dosaggio iniziale consigliato \u00e8 di 25\u00a0mg, 3 volte al giorno. Il dosaggio deve essere adattato ad ogni singolo paziente, a seconda della risposta terapeutica individuale ed alla tolleranza al farmaco. Se la risposta terapeutica iniziale \u00e8 insufficiente il dosaggio va gradualmente aumentato. Una dose compresa tra i 100\u00a0mg ed i 150\u00a0mg al giorno in genere assicura una adeguata risposta terapeutica. Nei rari casi in cui si deve ricorrere a dosi superiori ai 200\u00a0mg al giorno \u00e8 necessario tenere presente che \u00e8 molto probabile il verificarsi di un aumento dell'incidenza di effetti collaterali.\nSovradosaggio.\nIn caso di assunzione eccessiva di indometacina, accidentale o volontaria, \u00e8 necessario intraprendere quanto prima una adeguata terapia di supporto. Se l'assunzione \u00e8 recente \u00e8 possibile ricorrere alla lavanda gastrica ed alla somministrazione di carbone attivato. \u00c8 opportuno il monotoraggio clinico del paziente, delle sue funzioni vitali e dell'elettrocardiogramma. L'indometacina pu\u00f2 essere eliminata dall'organismo ricorrendo all'emodialisi."}
{"id": "1462866", "revid": "125788406", "url": "https://it.wikipedia.org/wiki?curid=1462866", "title": "Klu\u0161ino", "text": "Klu\u0161ino (, in polacco: K\u0142uszyn) \u00e8 un villaggio nell'Oblast' di Smolensk. \u00c8 situato sulla vecchia strada tra Vjaz'ma e Mo\u017eajsk, non lontano da Gagarin.\n\u00c8 stata sede di una grande battaglia durante la Guerra polacco-moscovita: la Battaglia di Klu\u0161ino (1610). Il paese \u00e8 conosciuto anche come il luogo di nascita di Jurij Gagarin, il primo uomo ad effettuare un'orbita intorno alla Terra e ad iniziare cos\u00ec l'esplorazione del Cosmo. Vi \u00e8 il museo Gagarin dedicato a Jurij Gagarin e alla sua famiglia.\nStoria.\nFino al XVIII secolo il villaggio apparteneva al distretto di Mo\u017eajsku del territorio di Mosca; dalla met\u00e0 del XVIII secolo fu trasferito al distretto di G\u017eatsk dell'Oblast' di Smolensk.\nNel periodo dei disordini dal 23 giugno al 24 giugno 1610, vicino al villaggio ci fu uno scontro, in seguito chiamato dagli storici Battaglia di Klu\u0161ino (1610), tra truppe polacche (6800 uomini) guidate da Stanis\u0142aw \u017b\u00f3\u0142kiewski e truppe russe (30.000 uomini) sotto il comando del principe Dmitrij \u0160ujskij; i russi potevano contare anche su 5000 mercenari. Nonostante la superiorit\u00e0 numerica, le truppe russe persero la battaglia e il villaggio fu saccheggiato e bruciato.\nNel 1812 il paese fu distrutto dall'esercito napoleonico. A met\u00e0 del XIX secolo contava 901 abitanti. Nel 1904 contava 795 abitanti.\nNel 1941, il 12 ottobre il villaggio fu occupato e Jurij Gagarin, di appena sette anni, fu costretto a lasciare la sua casa, requisita da un ufficiale tedesco, e a interrompere gli studi. La sua famiglia fu costretta a ricavarsi un'abitazione costruendo una piccola capanna di fango e ricoprendola con la torba. Il villaggio di Klu\u0161ino rimase sotto occupazione nazista sino a che l'Armata Rossa non lo liber\u00f2, il 9 aprile 1943. La famiglia Gagarin visse nel villaggio sino al 24 maggio 1945, quando si trasfer\u00ec nella vicina cittadina di G\u017eatsk."}
{"id": "1462867", "revid": "287204", "url": "https://it.wikipedia.org/wiki?curid=1462867", "title": "Luis de Le\u00f2n", "text": ""}
{"id": "1462871", "revid": "123867278", "url": "https://it.wikipedia.org/wiki?curid=1462871", "title": "Stazione di Lioni", "text": "La stazione di Lioni \u00e8 una stazione ferroviaria, sulla linea Avellino-Rocchetta Sant'Antonio, a servizio della citt\u00e0 di Lioni, situata in pieno centro cittadino.\nStoria.\nInaugurata insieme alla linea Avellino-Rocchetta Sant'Antonio nel 1895, la stazione di Lioni ha avuto in passato un ottimo movimento sia passeggeri che merci. A causa del terremoto dell'Irpinia del 1980 la stazione fu completamente rasa al suolo ed \u00e8 una delle poche che dopo il sisma fu ricostruita.\nL'esercizio ferroviario sulla linea \u00e8 rimasto sospeso dal 12 dicembre. Occasionalmente vi passano treni turistici. 2010 al 30 novembre 2014.\nServizi.\n Servizi igienici\nInterscambi.\nDalla stazione era possibile l'interscambio con le autolinee della zona."}
{"id": "1462876", "revid": "1305772", "url": "https://it.wikipedia.org/wiki?curid=1462876", "title": "System Shock", "text": "System Shock \u00e8 un videogioco di tipo action RPG sviluppato dalla Looking Glass Technologies e pubblicato dalla Origin Systems il 26 marzo 1994.\nHa avuto un sequel, System Shock 2, pubblicato nel 1999. Un ulteriore sequel, System Shock 3, \u00e8 in lavorazione.\nInoltre il team di sviluppo Nightdive Studios, che detiene i diritti del franchise, ha in progetto un remake, in uscita nell'estate del 2021.\nModalit\u00e0 di gioco.\nSystem Shock combina un'interfaccia simile a quella di \"\", e presenta caratteristiche tipiche di un gioco di ruolo; con un cursore libero da obblighi, in grado di manipolare oggetti ed utilizzare l'HUD di cui \u00e8 provvisto il protagonista. Quest'interfaccia \u00e8 utilizzata anche per saltare, attaccare, chinarsi, girare lo sguardo fluidamente a destra e a sinistra e per guardare su e gi\u00f9. Il gioco contiene varie armi, che spaziano da una sbarra di ferro alle pistole laser, senza dimenticare le classiche armi da fuoco tradizionali.\nIl giocatore pu\u00f2 temporaneamente entrare in un Cyberspazio, utilizzando appositi terminali rintracciabili nel gioco, per raccogliere software di aggiornamento per la propria interfaccia neurale, e per disattivare i pi\u00f9 complessi sistemi di sicurezza (nel gioco, normalmente, basta distruggere le telecamere per diminuire il livello di sicurezza).\nTrama.\nNel 2072: il protagonista impersonato dal giocatore - un hacker senza nome - cerca di accedere al complesso dati primario concernente la \"Cittadella\", una stazione spaziale di propriet\u00e0 della TriOptimum. L'hacker viene scovato dalle guardie di sicurezza TriOptimum e viene condotto da Edward Diego, CEO della TriOptimum, presso la stazione.\nEdward Diego promette di rilasciare l'hacker, se riuscir\u00e0 ad eseguire un'operazione segreta di hacking su SHODAN, una intelligenza artificiale che controlla la stazione, per i non meglio precisati scopi di Diego, in cambio dell'impianto chirurgico di una interfaccia neurale.\nDopo che l'hacker ha operato, viene fornito dell'impianto e posto sotto sonno criogenico.\nAl suo risveglio, per\u00f2, la situazione \u00e8 precipitata e SHODAN ha attuato un vero e proprio massacro; star\u00e0 all'hacker cercare di riparare la situazione."}
{"id": "1462883", "revid": "1543377", "url": "https://it.wikipedia.org/wiki?curid=1462883", "title": "Sulindac", "text": "Sulindac \u00e8 una molecola appartenente alla classe dei farmaci antinfiammatori non steroidei (FANS). Sulindac \u00e8 un composto cristallino giallo, un acido organico debole praticamente insolubile in acqua a pH inferiore a 4,5. Il farmaco \u00e8 dotato di propriet\u00e0 di tipo antinfiammatorio, analgesico, antipiretico e di antiaggregazione piastrinica. Il farmaco ha attivit\u00e0 analgesica comparabile a quella dell'indometacina e molti autori ne consigliano l'uso rispetto a quest'ultima. In Italia il farmaco \u00e8 disponibile in compresse da 200\u00a0mg per somministrazione orale.\nFarmacodinamica.\nSulindac \u00e8 un inibitore della sintesi delle prostaglandine, appartenente alla classe dei derivati arilacetici anche noti come Acidi ari/eteroarilacetici. L'inibizione avviene attraverso il blocco dell'enzima prostaglandina-endoperossido sintasi, noto anche come cicloossigenasi. Il farmaco agisce su entrambe le isoforme della ciclo-ossigenasi (COX-1 e COX-2). Sulindac \u00e8 un profarmaco, derivato da sulfinilindene, e nell'organismo viene convertito nella forma attiva. Sulindac subisce due importanti biotrasformazioni della porzione solfossida della molecola: una prima ossidazione al metabolita solfone inattivo e una successiva riduzione al solfuro farmacologicamente attivo. Tali biotrasformazioni avvengono grazie agli enzimi epatici. Il metabolita solfuro attivo che si viene a formare viene escreto nella bile e quindi riassorbito dall'intestino.\nFarmacocinetica.\nDopo somministrazione per via orale sulindac nell'uomo viene ampiamente assorbito (circa il 90% della dose somministrata) dal tratto gastrointestinale. Quando il farmaco \u00e8 somministrato a digiuno la concentrazione plasmatica massima (Cmax) del metabolita solfuro biologicamente attivo viene raggiunta in circa 2 ore. Quando somministrato con il cibo la Cmax viene raggiunta con leggero ritardo, in circa 3-4 ore.&lt;br&gt; L'emivita plasmatica media \u00e8 di circa 7-8 ore, mentre quella del metabolita solfuro \u00e8 di circa 16 ore. Sulindac e metaboliti vanno incontro a una importante ricircolazione enteroepatica, la quale contribuisce in modo decisivo, alla considerevole persistenza dei livelli ematici della sostanza in forma attiva.&lt;br&gt;\nNell'uomo la principale via di escrezione per il farmaco e i metaboliti \u00e8 quella urinaria. Circa il 50% di una dose orale \u00e8 infatti eliminata nelle urine e un ulteriore 25% viene trovato nelle feci soprattutto come metabolita solfone e solfuro.\nUsi clinici.\nSulindac \u00e8 indicato per il sollievo di segni e sintomi associati alla artrosi, alla artrite reumatoide, alla spondilite anchilosante, alla spalla dolorosa acuta (vale a dire la borsite acuta subacromiale e/o tendinite del sovraspinato), alla artrite gottosa acuta. \u00c8 inoltre utilizzato nel trattamento delle periartriti, delle borsiti e tendiniti, delle tenosinoviti e di diverse malattie muscolo-scheletriche fra cui le dorsalgie e lombalgie acute.\nEffetti collaterali.\nIn corso di trattamento con sulindac gli effetti avversi pi\u00f9 spesso segnalati sono stati di natura gastrointestinale: dispepsia, perdita dell'appetito, nausea, vomito, flatulenza, costipazione, epigastralgia, melena, ulcera peptica, perforazione ed emorragia gastrointestinale, esacerbazione di colite e malattia di Crohn. Raramente alcuni di questi effetti si sono dimostrati fatali, in particolare negli anziani&lt;br&gt;\nIn alcuni pazienti possono comparire vertigini, cefalea, nervosismo, tinnito, rash cutaneo, prurito, fotosensibilit\u00e0, eritema multiforme, dermatite esfoliativa, reazioni bollose tra cui, molto raramente, la sindrome di Stevens-Johnson e la necrolisi tossica epidermica.\nControindicazioni.\nIl farmaco \u00e8 controindicato nei pazienti con ipersensibilit\u00e0 nota al principio attivo oppure a uno qualsiasi degli eccipienti.&lt;br&gt;\nSulindac non deve essere somministrato a soggetti con storia di accessi asmatici, orticaria o altre reazioni di tipo allergico a seguito dell'assunzione di aspirina o altri FANS. In questa popolazione di pazienti sono infatti state riportate gravi reazioni anafilattiche/anafilattoidi, qualche volta (sia pure raramente) fatali.\nDosi terapeutiche.\nNel paziente adulto il dosaggio consigliato di sulindac \u00e8 di 200\u00a0mg, due volte al giorno. Il dosaggio pu\u00f2 essere variato a seconda della risposta clinica. In linea di massima \u00e8 opportuno non superare i 400\u00a0mg/die. Nell'artrite gottosa acuta generalmente \u00e8 indicato un periodo di trattamento di 7 giorni. Una attenta valutazione del rapporto rischio/beneficio dovr\u00e0 essere effettuata nel trattamento del paziente anziano per il quale \u00e8 spesso opportuna una prudenziale riduzione dei dosaggi sopraindicati.\nGravidanza e allattamento.\nL'inibizione della sintesi delle prostaglandine pu\u00f2 interessare negativamente la gravidanza e lo sviluppo embriofetale. I risultati di alcuni studi epidemiologici suggeriscono infatti un aumentato rischio di aborto spontaneo, di malformazione cardiaca e di gastroschisi dopo l'uso di un inibitore della sintesi delle prostaglandine nelle prime fasi della gravidanza.\nIl rischio assoluto di malformazioni cardiache aumenta da meno dell'1% fino a circa l'1,5%. Si ritiene che il rischio aumenti con la dose e la durata della terapia. Negli animali, la somministrazione di inibitori della sintesi di prostaglandine ha mostrato di provocare un aumento della perdita di pre e post-impianto e di mortalit\u00e0 embrio-fetale. Inoltre si verifica un aumento dell'incidenza di varie malformazioni, inclusa quella cardiovascolare (somministrazione di FANS durante il periodo organogenetico).\nDurante il terzo trimestre di gravidanza, tutti gli inibitori della sintesi di prostaglandine possono esporre il feto a tossicit\u00e0 cardiopolmonare (con chiusura prematura del dotto arterioso e ipertensione polmonare) e a disfunzione renale, che pu\u00f2 progredire in insufficienza renale con oligo-idroamnios. Essi possono esporre la madre e il neonato, alla fine della gravidanza, a un possibile prolungamento del tempo di sanguinamento, a un effetto antiaggregante che pu\u00f2 occorrere anche a dosi molto basse e all'inibizione delle contrazioni uterine, risultanti in ritardo, o a un prolungamento del travaglio.\n\u00c8 necessario evitare di somministrare sulindac alle donne che allattano in quanto la sua innocuit\u00e0 non \u00e8 stata ancora determinata.\nEffetti sulla proliferazione cellulare.\nStudi recenti hanno messo in luce che sulindac oppure i suoi analoghi strutturali avrebbero una buona azione antitumorale su alcune linee celluari umane maligne.\nIl farmaco sembrerebbe poter ridurre la crescita di polipi e lesioni precancerose nel colon, specialmente di quelle lesioni che sono in associazione con la poliposi adenomatosa familiare. Analoga azione inibitoria, tramite diversi e complessi meccanismi, pare potersi esercitare anche a carico di alcuni tipi di tumore del tratto gastrointestinale superiore, nel cancro delle ghiandole salivari, nel cancro colon-rettale ereditario non poliposo, nel glioblastoma, e nelle neoplasie papillari mucinose intraduttali, variante \u201cbrunch duct\u201d (BD IPMN).\nQueste sue azioni molecolari sembrerebbero essere indipendenti dalla inibizione della via delle prostaglandine.\nSecondo alcuni studiosi sarebbero piuttosto correlate con un'azione interferente su alcune protein-chinasi della trasduzione del segnale, come c-Raf e la c-jun chinasi (JNK1) e proteine regolatrici delle cicline. \u00c8 stato messo in evidenza come sulindac possa indurre apoptosi delle cellule tumorali legandosi al recettore retinoide X-alfa (RXRalpha) delle stesse e come nel contempo possa inibire la proliferazione cellulare, per esempio attraverso la soppressione di beta-catenina in cellule tumorali umane oppure attraverso la modulazione dell'asse Csk/Src.\nAlcuni trials con sulindac a basso dosaggio, da solo o in combinazione con altri farmaci, sono stati intrapresi per provare definitivamente che sulindac pu\u00f2 prevenire la degenerazione neoplastica di pazienti portatori di polipi intestinali con familiarit\u00e0 tumorale."}
{"id": "1462887", "revid": "599013", "url": "https://it.wikipedia.org/wiki?curid=1462887", "title": "Lab", "text": ""}
{"id": "1462888", "revid": "1718925", "url": "https://it.wikipedia.org/wiki?curid=1462888", "title": "Access Point Name", "text": "Access Point Name (APN) \u00e8 un \"access point\" per le rete di telecomunicazioni che permettono il trasferimento dati, utilizzando varie tecnologie come ad esempio la GPRS o UMTS.\nDescrizione.\nGli APN possono essere vari ed essere usati sia in reti pubbliche sia in reti private. Una volta che il dispositivo \u00e8 connesso, user\u00e0 il servizio DNS per risolvere il processo di chiamata dell'APN, che restituir\u00e0 l'indirizzo IP reale dell'access point. A questo punto un PDP Context pu\u00f2 essere attivato.\nIl PDP Context viene attivato indicando un Access Point Name, che identifica verso quale GGSN il PDP sar\u00e0 instradato. Ogni GGSN, infatti, ha una lista di APN assegnata, che traduce in indirizzi IP.\nI tratti principali sono:\nPrecisazione: l'APN (a parte i casi di impiego professionale avanzato) non \u00e8 un apparecchio (cio\u00e8 non \u00e8 una tipologia di access point) ma \u00e8 una funzione di un servizio (sistema operativo o applicazione specifica) presente su un dispositivo che si connette alla linea dati di una rete cellulare (che non significa, strettamente, solo \"per navigare\"). In pratica l'APN \u00e8 il campo fondamentale del set di parametri del profilo dati di un operatore (tipicamente configurato tramite SMS automatico).\nTipologia.\nIn una maschera di imputazione dei parametri (settings) di un APN c'\u00e8 quello relativo al \"tipo\" (APN type). Si tratta di un campo fondamentale: molti problemi lamentati dagli utenti, erroneamente attribuiti al dispositivo o al gestore o alla USIM, sono dovuti al fatto che non si \u00e8 impostato correttamente questo parametro. Anche perch\u00e9 non \u00e8 detto che l'autoconfigurazione assegnata dalla USIM sia quella desiderata da un utente per utilizzare tutti i servizi possibili (in alcuni casi sono volutamente non attivati MMS, SUPL, ecc.).\nNel campo \"tipo\" si inserisce il tipo di servizio (default, MMS, WAP, supl.) Infatti, sono due le possibilit\u00e0:\nIn generale, i servizi sono:\nIn un passato recente c'era anche il servizio DUN (oggi ricompreso nella voce generica \"altri\") ovvero il \"dial-up networking\", la vecchia modalit\u00e0 per utilizzare il cellulare come modem. In alcuni casi, si deve esplicitamente selezionare DUN se si utilizza lo smartphone come modem (funzione \"tethering\"). Solitamente \u00e8 un servizio ricompreso nel profilo default.\nAlcuni gestori prevedono anche un APN in cui il campo \"type\" deve essere lasciato vuoto."}
{"id": "1462890", "revid": "1943614", "url": "https://it.wikipedia.org/wiki?curid=1462890", "title": "Aeroporto di Frosinone", "text": "LAeroporto di Frosinone (ICAO: LIRH) \u00e8 un aeroporto militare italiano situato a 5\u00a0km dalla citt\u00e0 di Frosinone intitolato alla memoria del capitano pilota \"Girolamo Moscardini\", sede del 72\u00ba Stormo dell'Aeronautica Militare Italiana.\nStoria.\nL'Aeroporto di Frosinone o Aeroporto di Roma-Frosinone, nacque il 1\u00ba gennaio 1939 su un preesistente campo di fortuna di Frosinone ed il 5 marzo 1939 ne fu disposta la classificazione di Aeroporto Armato di 3\u00aa Classe. Nella Seconda Guerra mondiale ospit\u00f2 durante la Campagna d'Italia l'unit\u00e0 di ricognizione della Luftwaffe \"Wettererkundungsstaffel 26\" (Westa 26) in ripiegamento dal Mar Mediterraneo ed in particolare da Trapani. La permanenza della squadriglia dur\u00f2 relativamente poco, ovvero dal mese di giugno fino a settembre 1943 dove nel giorno 11 l'aeroporto fu pesantemente bombardato insieme al resto della citt\u00e0 e il gruppo venne trasferito nell'Aeroporto di Perugia.. Dal 1944 al 1946 ospit\u00f2 la Scuola di Addestramento Bombardamento e Caccia della neonata Aeronautica Cobelligerante Italiana.\nNell'aprile 1955 il Reparto Addestramento Elicotteri si trasfer\u00ec all'aeroporto \"Girolamo Moscardini\" di Frosinone dove assunse la denominazione di Centro Elicotteri. Il 15 febbraio 1960 fu costituita la Scuola Volo Elicotteri. Il 1\u00ba novembre 1985 la Scuola Volo Elicotteri di Frosinone assume la denominazione di 72\u00ba Stormo. Nel maggio 1990 entrarono in linea i nuovi elicotteri NH-500E realizzati dalla societ\u00e0 Agusta.\nDal 1999 elicotteri e personale del 72\u00ba Stormo sono stati rischierati in Albania e in Kosovo, sull'aeroporto di Giacovizza, a supporto dei contingenti italiani e NATO della KFOR (Kosovo FORces) e, dal 2000, in Eritrea nell'ambito della missione UNMEE.\nIl 20 marzo 2005 lo stormo \u00e8 stato intitolato alla Medaglia d'oro al valor militare Sergente Pilota Marcello De Salvia, prima ed unica medaglia d'oro ad aver conseguito il brevetto di volo a Frosinone.\nAlle dipendenze del 72\u00ba Stormo, operano il 208\u00ba Gruppo su NH-500E, il GIP (Gruppo Istruzione a Terra), il 472\u00ba Gruppo STO, il 572\u00ba Gruppo SLO, il GEA (Gruppo Efficienza Aeromobili) e la Compagnia Protezione della Forze.\nIl 208\u00ba Gruppo provvede alla formazione iniziale dei piloti d'elicottero delle Forze Armate e degli altri Corpi dello Stato e, limitatamente ai piloti dell'Aeronautica Militare, al rilascio dell'abilitazione su elicottero. A Frosinone inoltre si provvede all'istruzione degli specialisti che, gi\u00e0 qualificati per il lavoro sugli elicotteri, svolgono dei corsi d'addestramento pratico. Lo Stormo \u00e8 in grado, infine, di svolgere concorso a operazioni SAR e addestramento al Combat SAR.\nDa anni si discute sulla realizzazione di un nuovo aeroporto di Frosinone, destinato ad uso civile collegato in tempi rapidi con il centro di Roma utilizzando la linea ferroviaria del Treno ad alta velocit\u00e0 che attraversa il territorio di Frosinone. Nel 2013 \u00e8 stato aperto sullo scalo aeroportuale l'Aeroclub di Frosinone. L\u2019associazione, federata con l\u2019Aero Club d\u2019Italia, ha siglato un\u2019intesa con l\u2019aeroporto militare \u201cMoscardini\u201d di Frosinone. L\u2019accordo \u00e8 finalizzato a diffondere la cultura aeronautica ma anche uno sviluppo del territorio.\nAd Agosto 2019 \u00e8 stata istituita presso la Camera di Commercio di Roma l'APARF, (Associazione Progetto Aeroporto di Roma Frosinone). L'associazione ha come scopo lo sviluppo del territorio e la realizzazione progettuale sullo stesso, del terzo aeroporto civile di Roma.\nCuriosit\u00e0.\nIl 22 maggio 2005, il 72\u00ba Stormo \u00e8 entrato nel Guinness dei primati per aver dato vita ad una \"formazione costituita con il pi\u00f9 elevato numero di elicotteri (19) contemporaneamente in volo\". Nel settembre del 2006, durante una manifestazione sui cieli di Pratica di Mare il 72\u00ba stormo ha ulteriormente migliorato il record con 19 elicotteri in volo a comporre la sigla AM. Il record \u00e8 stato successivamente battuto dalla US Army nel 2016."}
{"id": "1462897", "revid": "1305772", "url": "https://it.wikipedia.org/wiki?curid=1462897", "title": "Marc", "text": ""}
{"id": "1462898", "revid": "1543377", "url": "https://it.wikipedia.org/wiki?curid=1462898", "title": "Lago di San Domenico", "text": "Il lago di San Domenico \u00e8 un lago artificiale sito nel comune di Villalago in provincia dell'Aquila, nei pressi dell'eremo di San Domenico.\nL'immissario principale \u00e8 il Sagittario, che \u00e8 anche l'emissario sgorgante dalla diga. Vi sono anche immissari minori, come le cascatelle della sorgente Sega ed il fiumiciattolo di Prato Cardoso che si immette carsicamente nel lago: quest'ultimo \u00e8 un corso d'acqua occasionale spesso a regime torrentizio creato dalle piogge o dallo scioglimento delle nevi.\nFa parte delle Gole del Sagittario e della Riserva naturale guidata Gole del Sagittario.\nStoria.\nPrende origine da una diga completata nel 1929 per conto delle Ferrovie dello Stato per convertire la linea Roma-Sulmona alla trazione elettrica. Le acque del lago, mediante una condotta forzata lunga 6 chilometri prevalentemente scavata nella roccia, alimentano la centrale idroelettrica del Sagittario, situata a valle di Anversa.\nLa costruzione della diga ha comportato la necessit\u00e0 di realizzare una variante della strada che attualmente costeggia il lago, il cui tracciato originario \u00e8 stato sommerso dalle acque e riemerge parzialmente nei periodi di magra. Inoltre \u00e8 stato costruito un ponte per l'accesso all'eremo di San Domenico in sostituzione del preesistente, i cui resti sono visibili nei periodi di magra al di sotto del ponte attuale.\nAmbiente.\nFlora.\nLa flora \u00e8 la stessa del Parco Nazionale d'Abruzzo.\nFauna.\nL'avifauna \u00e8 composta da germani reali, aquile ed uccelli presenti nel Parco nazionale d'Abruzzo, Lazio e Molise. L'ittiofauna \u00e8 composta da persici, persici trota, coregoni e trote anche della variet\u00e0 salmonata. I mammiferi presenti nei dintorni sono:\nSul lato di Prato Cardoso vi \u00e8 l'unica spiaggetta, ove vige il divieto di balneazione e di pesca: dalla spiaggetta si diramano dei sentieri adatti agli amanti del trekking estremo, vista la difficile praticabilit\u00e0 dei sentieri stessi.\nLuoghi di interesse.\nEremo di San Domenico.\nL'eremo di San Domenico \u00e8 una piccola chiesa, situata nel territorio del comune di Villalago (AQ), nella valle del Sagittario, sulla riva dell'omonimo Lago di San Domenico."}
{"id": "1462899", "revid": "767487", "url": "https://it.wikipedia.org/wiki?curid=1462899", "title": "Jim Cashman", "text": "Nella sua carriera professionistica ha giocato per i Bakersfield Fog e i Russian Red Army della West Coast Hockey League e per i Tulsa Oilers della Central Hockey League. Ha anche giocato da semi-pro presso i Bakersfield Oilers della Pacific Southwest Hockey League.\nInoltre fu il fondatore della semi-pro Gulf Coast Hockey League e della North Eastern Hockey League. Fu presidente di entrambe le leghe, e fu giocatore e allenatore degli York IceCats e degli Mohawk Valley IceCats nella NEHL. Fu capocannoniere di questa lega nella stagione 2003-04 con 36 goal, 47 assist, 83 point e 26 minuti di penalit\u00e0 in 25 partite. Ha giocato 47 partite nella North Eastern Hockey League, segnando 59 goal e siglando 91 assist totalizzando 150 punti."}
{"id": "1462900", "revid": "287204", "url": "https://it.wikipedia.org/wiki?curid=1462900", "title": "Peter Vetsch", "text": "\u00c8 noto in primo luogo per le sue costruzioni di case di terra.\nBiografia.\nDal 1950 al 1956 frequenta la scuola elementare a Sax, frazione del Comune di Sennwald; successivamente, fino al 1959, la scuola media a Fr\u00fcmsen. Fino al 1962 segue i corsi della Scuola agraria di Cernier nel (Cantone di Neuch\u00e2tel) presso la quale ottiene il diploma. Fino al 1965, fa un tirocinio in qualit\u00e0 di disegnatore edile a Winterthur. Dal 1965 al 1966 lavora presso uno studio di architetti a San Gallo.\nNegli anni seguenti s'iscrive all'Accademia statale di arte a D\u00fcsseldorf presso cui consegue la laurea nel 1970. Dal 1971 al 1974 \u00e8 attivo presso gli studi degli architetti Krass (D\u00fcsseldorf) e Hasler (Zurigo).\nAttivit\u00e0 professionale.\nDal 1974 gestisce un proprio studio di architetto a Zumikon (Zurigo) e dal 1978, a Dietikon (Zurigo), dove lavora come architetto.\nDal 1974, \u00e8 pioniere nel campo delle case di terra. In tutto il mondo, egli \u00e8 l'unico architetto ad aver realizzato oltre 47 case di terra. Oltre alle case di terra, costruisce anche strutture tradizionali. Il suo interesse principale \u00e8 l'architettura ecologica e rispettosa dell'ambiente.\nDalla fine degli anni settanta ha fatto parlare di s\u00e9 grazie alle case di terra. Per mezzo di costruzioni in calcestruzzo a proiezione, egli crea involucri di edifici che racchiudono il massimo volume nel minimo spazio, costituendo cos\u00ec una forma ideale di risparmio energetico. Le strutture rifiutano gli angoli retti e superano, con la molteplicit\u00e0 dello spazio, la monotonia delle tradizionali e normali costruzioni. Esse ricordano le forme organiche di Antoni Gaud\u00ed e le strutture dello stile liberty."}
{"id": "1462902", "revid": "12523032", "url": "https://it.wikipedia.org/wiki?curid=1462902", "title": "GGSN", "text": ""}
{"id": "1462903", "revid": "729019", "url": "https://it.wikipedia.org/wiki?curid=1462903", "title": "Luna - Kosmos 300", "text": "Luna - Kosmos 300 fu il quarto tentativo da parte dell'URSS di mandare una sonda sulla Luna e farla tornare in parte sulla Terra.\nLa missione.\nLuna - Kosmos 300 fu lanciata il 23 settembre del 1969 e probabilmente era simile a Luna 16. La missione fu un insuccesso: lanciata da un razzo Proton non raggiunse mai lo spazio a causa di un malfunzionamento dell'ultimo stadio del vettore."}
{"id": "1462905", "revid": "729019", "url": "https://it.wikipedia.org/wiki?curid=1462905", "title": "Luna - Kosmos 305", "text": "Luna - Kosmos 305 fu il quinto tentativo da parte dell'URSS di mandare una sonda sulla Luna e farla tornare in parte sulla Terra.\nLa missione.\nLuna - Kosmos 305 fu lanciata il 22 ottobre del 1969 e probabilmente era simile a Luna 16. La missione fu un insuccesso: lanciata da un razzo Proton non raggiunse mai lo spazio a causa di un malfunzionamento dell'ultimo stadio del vettore."}
{"id": "1462907", "revid": "729019", "url": "https://it.wikipedia.org/wiki?curid=1462907", "title": "Luna 1970A", "text": "Luna 1970A fu il sesto tentativo da parte dell'URSS di mandare una sonda sulla Luna e farla tornare in parte sulla Terra.\nLa missione.\nLuna 1970A fu lanciata il 6 febbraio del 1970 e probabilmente era simile a Luna 16. La missione fu un insuccesso: lanciata da un razzo Proton non raggiunse mai lo spazio."}
{"id": "1462909", "revid": "144796", "url": "https://it.wikipedia.org/wiki?curid=1462909", "title": "Carlo I di Brunswick-L\u00fcneburg", "text": ""}
{"id": "1462910", "revid": "123830742", "url": "https://it.wikipedia.org/wiki?curid=1462910", "title": "Naprossene", "text": "Il naprossene o naproxene \u00e8 un farmaco anti infiammatorio non steroideo (FANS) avente propriet\u00e0 antinfiammatoria, analgesica e antipiretica. Appartiene alla famiglia degli arilpropionici o \"profeni\" quali ibuprofene, ketoprofene, fenoprofene, flurbiprofene.\nCome tutti i FANS non selettivi, presenta tossicit\u00e0 gastro-intestinale, che pu\u00f2 essere limitata dall'assunzione in contemporanea di inibitori di pompa protonica."}
{"id": "1462912", "revid": "144796", "url": "https://it.wikipedia.org/wiki?curid=1462912", "title": "Carlo Guglielmo Ferdinando di Brunswick-L\u00fcneburg", "text": ""}
{"id": "1462916", "revid": "729019", "url": "https://it.wikipedia.org/wiki?curid=1462916", "title": "Luna 1970B", "text": "Luna 1970B fu un tentativo da parte dell'URSS di lanciare un satellite lunare artificiale. Il progetto esatto della sonda non \u00e8 noto, ma probabilmente era simile alle successive Luna 19 e Luna 22.\nLa missione.\nLuna 1970B fu lanciata il 19 febbraio 1970. La missione fu un insuccesso, la sonda precipit\u00f2 nell'oceano Pacifico."}
{"id": "1462921", "revid": "287204", "url": "https://it.wikipedia.org/wiki?curid=1462921", "title": "Mohawk Valley IceCats", "text": "I Mohawk Valley IceCats sono una squadra della North Eastern Hockey League (NEHL) con sede ad Utica (New York).\nPer la stagione 2008 della NEHL si sono trasferiti a Norfolk assumendo la denominazione di Norfolk IceCats."}
{"id": "1462924", "revid": "785863", "url": "https://it.wikipedia.org/wiki?curid=1462924", "title": "Crystal Peak", "text": ""}
{"id": "1462925", "revid": "2184720", "url": "https://it.wikipedia.org/wiki?curid=1462925", "title": "Stazione di Calitri-Pescopagano", "text": "La stazione di Calitri-Pescopagano \u00e8 una stazione ferroviaria posta sulla linea Avellino\u2013Rocchetta Sant'Antonio, a servizio dei comuni di Calitri (in provincia di Avellino) e Pescopagano (in provincia di Potenza). Entrambi i centri abitati sono ubicati a notevole distanza dalla stazione.\nStoria.\nLa stazione di Calitri-Pescopagano, inaugurata insieme alla linea nel 1895, ebbe fin dall'inizio una discreta importanza per movimento passeggeri non tanto per la vicinanza con i paesi ma perch\u00e9 situata in un punto nel quale vi era l'incrocio di diverse strade con il tempo diventate statali e quindi di grossa importanza. La stazione godeva anche di un buon flusso di traffico merci, visto la presenza di diverse industrie che utilizzavano il treno per il movimento dei prodotti. A causa del terremoto dell'Irpinia del 1980 la stazione venne rasa al suolo e al posto del fabbricato viaggiatori vennero installati alcuni prefabbricati, ancora in uso.\nL'esercizio ferroviario sulla linea \u00e8 sospeso dal 12 dicembre 2010. \nStrutture e impianti.\nLa stazione di Calitri-Pescopagano non dispone di un fabbricato viaggiatori ma di alcuni moduli prefabbricati: questi comunque non ospitano alcun servizio per i viaggiatori e sono chiusi.\nAll'interno della stazione si contano 2 binari passanti per il servizio passeggeri, serviti da due banchine e collegati tramite una passerella sui binari.\nLa stazione \u00e8 dotata anche di un piccolo scalo merci, con annesso edificio sempre prefabbricato: il traffico merci per\u00f2 non \u00e8 pi\u00f9 attivo.\nServizi.\nLa stazione dispone di:"}
{"id": "1462928", "revid": "1652635", "url": "https://it.wikipedia.org/wiki?curid=1462928", "title": "Argyroneta aquatica", "text": "Il ragno palombaro (Argyroneta aquatica ) \u00e8 un ragno della famiglia Cybaeidae, che vive sott'acqua.\nDescrizione.\nLa colorazione del ragno nell'acqua \u00e8 argentata, dato che \u00e8 ricoperto da uno strato d'aria, in superficie \u00e8 grigio-velluto. I ragni palombari possono raggiungere i 0,5-1,5\u00a0cm di lunghezza, i maschi di solito sono pi\u00f9 grandi delle femmine.\nBiologia.\nComportamento.\nDovendo comunque respirare aria, il ragno palombaro crea la sua tela subacquea a forma di campana e la fissa ad una o pi\u00f9 piante. Poi, utilizzando i peli dell'addome e le zampe posteriori, trasporta dalla superficie delle piccole quantit\u00e0 di aria che rilascia nella tela in modo da crearsi una tana dove vivere.\nNon sono necessarie frequenti aggiunte di aria perch\u00e9 la struttura della tela permette, grazie alla pressione osmotica, uno scambio di gas con l'acqua circostante.\nQuesta riserva d'aria gli permette di rimanere a lungo sott'acqua dove attende il passaggio delle sue prede.\nL'aspettativa di vita dell\"'Argyroneta aquatica\" \u00e8 di circa due anni.\nAlimentazione.\nSi nutre di piccoli invertebrati acquatici, fra cui larve di moscerini, acari acquatici ed efemere allo stadio ninfale.\nRiproduzione.\nLa maturit\u00e0 sessuale viene raggiunta a circa 6 mesi. Per riprodursi il maschio crea una piccola tela adiacente a quella della femmina e poi le unisce con un tunnel. La femmina dar\u00e0 alla luce nella parte superiore della campana dalle 30 alle 70 uova. Queste uova si schiuderanno dopo 3 settimane dalla deposizione.\nDistribuzione e habitat.\nSi pu\u00f2 trovare in Europa, nel nord dell'Asia e nel Nordafrica. In Giappone \u00e8 presente la sottospecie \"Argyroneta aquatica japonica\". Vive in acque ferme con piante acquatiche.\nStato di conservazione.\nSensibile ai pesticidi, \u00e8 una specie a rischio, in drastico calo numerico."}
{"id": "1462932", "revid": "486946", "url": "https://it.wikipedia.org/wiki?curid=1462932", "title": "Borgata gay", "text": ""}
{"id": "1462935", "revid": "732240", "url": "https://it.wikipedia.org/wiki?curid=1462935", "title": "Packet Data Protocol", "text": ""}
{"id": "1462936", "revid": "599013", "url": "https://it.wikipedia.org/wiki?curid=1462936", "title": "Ram\u00f3n Morales", "text": "Ha un fratello minore, Carlos Morales, anch'egli calciatore nel suo stesso ruolo.\nCarriera.\nClub.\nMorales debutta nella Primera Divisi\u00f3n messicana nel 1995, nei Rayados de Monterrey in uno 0-0 contro gli UAG Tecos. Ramon diventa poi una figura importante della squadra composta da soli calciatori messicani, il Chivas de Guadalajara, di cui diventa capitano, dal 27 dicembre 2006. Nella stagione 2010-2011 passa ai UAG Tecos, con cui conclude la carriera agonistica.\nNazionale.\nDebutta il 12 luglio 2001, contro il Brasile. Morales gioca i Mondiali 2002 e 2006, e la FIFA Confederations Cup 2005, oltre alla Copa Am\u00e9rica 2007."}
{"id": "1462942", "revid": "121560205", "url": "https://it.wikipedia.org/wiki?curid=1462942", "title": "Andrea Branzi", "text": "Biografia.\nFondatore, assieme a Paolo Deganello, Massimo Morozzi e Gilberto Corretti del collettivo Archizoom Associati, \u00e8 considerato tra i maggiori esponenti del design neomoderno. \u00c8 tra i fondatori di Domus Academy, scuola di design di Milano. Ha vinto numerosi premi tra i quali il Compasso d'oro alla carriera nel 1987.\nSuoi oggetti sono stati prodotti da Alessi, Cassina, Qeeboo, Vitra e Zanotta.\nIl 16 maggio 2008 ha ricevuto la Laurea Honoris Causa in Disegno Industriale dalla Facolt\u00e0 di Architettura Ludovico Quaroni dell'Universit\u00e0 di Roma La Sapienza.\nIl 15 ottobre 2018 gli \u00e8 stato conferito a Stoccolma il premio \"The Rolf Schock Prizes\" assegnato dalla The Royal Academy of Fine Arts. \n\u00c8 professore ordinario alla Facolt\u00e0 di Design del Politecnico di Milano, dove attualmente insegna.\n\u00c8 padre di Orsola Branzi, in arte La Pina, rapper e conduttrice radiofonica."}
{"id": "1462944", "revid": "80565", "url": "https://it.wikipedia.org/wiki?curid=1462944", "title": "Poste mobile", "text": ""}
{"id": "1462948", "revid": "2108263", "url": "https://it.wikipedia.org/wiki?curid=1462948", "title": "Carlo II di Brunswick", "text": "Biografia.\nI primi anni e la tutela del principe reggente del Regno Unito.\nCarlo era il figlio maggiore di Federico Guglielmo di Brunswick e della moglie Maria, figlia del duca Carlo Luigi di Baden.\nCarlo eredit\u00f2 il ducato ed i domini della sua casata nel 1815, alla morte improvvisa del padre nella battaglia di Quatre Bras, ma, dal momento che non aveva ancora raggiunto la maggiore et\u00e0, venne posto sotto la tutela dello zio Giorgio, principe reggente del Regno Unito e dell'Hannover, il quale gli assegn\u00f2 come tutore personale Friedrich Wilhelm Alexander von Linsingen. Quando Carlo comp\u00ec diciotto anni, nacque una disputa sulla data da definirsi \"maggiore et\u00e0\"; Carlo pretendeva corrispondesse a 18 anni, mentre Giorgio considerava pi\u00f9 prudentemente 21. Fu firmato un compromesso e Carlo ottenne la maggiore et\u00e0 a 19 anni, prendendo possesso del ducato il 30 ottobre 1823.\nIl governo del ducato e la caduta.\nNel 1827 Carlo dichiar\u00f2 nulle alcune leggi che erano state emanate nel periodo di reggenza dello zio, durante la sua minore et\u00e0, il che caus\u00f2 l'ennesima disputa con l'Hannover. La Confederazione germanica, infine, dovette intervenire in questo conflitto, ordinando a Carlo di accettare tutte le leggi promulgate nel periodo di reggenza dello zio, cosa che il duca fece.\nL'amministrazione del ducato da parte di Carlo fu percepita come corrotta, ancor pi\u00f9 per la pomposit\u00e0 del duca che veniva chiamato popolarmente \"Diamantenherzog\" (\"il duca di diamante\") per la sua passione per le pietre preziose. Quando nel 1830 scoppi\u00f2 la Rivoluzione di Luglio, Carlo era a Parigi; fece immediatamente ritorno a Brunswick, dove dichiar\u00f2 la sua intenzione di reprimere anche il minimo tumulto rivoluzionario nel sangue. Ma il 6 settembre, mentre si trovava a teatro, fu attaccato dalla folla, che lo bersagli\u00f2 di pietre usando delle fionde; il giorno successivo una gran folla tent\u00f2 di entrare a palazzo. Carlo riusc\u00ec a fuggire, ma il palazzo fu completamente distrutto da un incendio provocato dai rivoltosi. Quando il fratello di Carlo, Guglielmo, giunse a Brunswick, il 10 settembre, fu ricevuto con tutti gli onori dalla popolazione. All'inizio fu considerato come reggente per conto del fratello, ma l'anno successivo venne riconosciuto come duca dalla Confederazione germanica. Carlo tent\u00f2 numerose volte di deporre il fratello con la diplomazia e con la forza, ma questi tentativi furono inutili: nessun monarca europeo intendeva aiutarlo.\nGli anni dell'esilio.\nCarlo trascorse il resto della sua vita fuori dai confini della Germania, dapprima in Spagna, poi in Inghilterra e in Francia, trascorrendo per\u00f2 gran parte dei suoi ultimi anni tra Parigi e Londra. Appassionatosi negli anni al gioco degli scacchi, divenne un giocatore di buona fama e nel 1858 sfid\u00f2 (perdendo) il famoso campione americano Paul Morphy.\nDopo lo scoppio della guerra franco-prussiana, si spost\u00f2 a Ginevra, dove mor\u00ec nel 1873. Lasci\u00f2 gran parte del proprio patrimonio alla citt\u00e0 di Ginevra, che ancora oggi lo ricorda con un monumento commemorativo presso l\"'Hotel de la Paix\". Carlo non prese mai moglie e non ebbe quindi eredi."}
{"id": "1462953", "revid": "113731416", "url": "https://it.wikipedia.org/wiki?curid=1462953", "title": "Memphis (design)", "text": "Memphis, noto anche come Gruppo Memphis, Memphis Design o Memphis Milano, \u00e8 stato un collettivo italiano di design e architettura fondato da Ettore Sottsass, attivo tra il 1981 e il 1987.\nIl gruppo emerse come uno dei massimi esponenti della scena postmodernista degli anni 1980, grazie a progetti audaci che traevano spunto dal design passato e presente; suoi tratti distintivi furono il ricorso a colori vivaci e forme geometriche, con un sapiente recupero del kitsch.\nStoria.\nOrigine.\nLa genesi di Memphis affond\u00f2 le sue radici nell'approccio sperimentale al disegno industriale che Ettore Sottsass e Michele De Lucchi avevano portato avanti, alla fine degli anni 1970, durante la loro esperienza all'interno dello Studio Alchimia e la contemporanea vicinanza ai concetti del design radicale. Il collettivo vero e proprio nacque da un incontro informale organizzato da Sottsass nella sua casa milanese l'11 dicembre 1980, per discutere generalmente di nuove forme espressive legate al design; assieme a De Lucchi, parteciparono all'invito i colleghi Aldo Cibic, Matteo Thun, Marco Zanini e Martine Bedin. Insieme, decisero di creare un gruppo di lavoro come reazione allo stile che aveva caratterizzato il design degli anni 1970, molto minimalista, ritenuto senza personalit\u00e0 e contraddistinto da un aspetto patinato nonch\u00e9 da colori poco brillanti, nero \"in primis\".\nIl nome del gruppo venne ispirato da una canzone di Bob Dylan, \"Stuck Inside of Mobile with the Memphis Blues Again\", pi\u00f9 volte ascoltata nella serata, e che durante la riproduzione si era inceppata proprio sulla frase \u00abwith the Memphis Blues Again\u00bb; questo venne scelto per le sue diverse implicazioni, dato che era s\u00ec il nome della citt\u00e0 natale di Elvis Presley (Memphis) ma anche della capitale dell'Antico Egitto (Menfi), evocando cos\u00ec delle ironiche suggestioni tra alta e bassa cultura.\nSuccesso e impatto.\nAl successivo incontro, avvenuto nel febbraio 1981, i membri del gruppo si presentarono con un centinaio di proposte inerenti mobili e altri oggetti, tutti con linee audaci e molto colorati. L'ispirazione venne da movimenti come l'art d\u00e9co e la pop art, il kitsch degli anni 1950 e da temi futuristi, oltrech\u00e9 dalla societ\u00e0 di massa e dalla vita quotidiana: i loro concetti erano in netto contrasto con il cosiddetto \"good design\". Del gruppo facevano parte, tra gli altri, architetti e designer quali Alessandro Mendini, Andrea Branzi, Nathalie du Pasquier, Michael Graves, Hans Hollein, Arata Isozaki, Shir\u014d Kuramata, Javier Mariscal e George Sowden, oltre alla giornalista Barbara Radice.\nMemphis, che intanto aveva eletto Ernesto Gismondi suo presidente, entr\u00f2 quindi in contatto con aziende produttrici di mobili e ceramiche e, il 18 settembre 1981, tenne la sua prima mostra alla galleria Arc '74 di Milano, in cui vennero esposti orologi, mobili, lampade e oggetti in ceramica; tra i pi\u00f9 noti, le librerie \"Carlton\" e \"Casablanca\" nonch\u00e9 l'armadio \"Beverly\" dello stesso Sottsass, le sedie \"Oberoi\" di Sowden e la lampada \"Super lamp\" di Bedin. Nello stesso anno il gruppo pubblic\u00f2 anche un libro, \"Memphis, The New International Style\", che ne illustrava l'attivit\u00e0 e la filosofia, e contestualmente inizi\u00f2 a esporre in mostre organizzate in tutto il mondo da Radice, nel frattempo divenuta direttore artistico del gruppo.\nMolti degli oggetti erano rivestiti in laminato plastico, materiale considerato povero e scelto appositamente per la sua \"mancanza di cultura\"; il collettivo faceva anche ampio uso di vetro, e combinava il tutto con colori accesi e vivaci, texture e decorazioni volte a generare ottimismo. I suoi oggetti erano volutamente \"non intellettuali\", ma una celebrazione invece della normalit\u00e0 e della banalit\u00e0 in una societ\u00e0 di massa.\nTra gli addetti ai lavori, il percorso intrapreso da Memphis produsse reazioni contrastanti, mentre il pubblico accolse positivamente le sue manifestazioni postmoderniste, in perfetta sintonia con la cultura post-punk dei primi anni 1980 che trov\u00f2 germinazione anche nell'arte e nell'architettura di quel decennio. A differenza del freddo \"buon gusto\" fin l\u00ec imperante con il modernismo, il nuovo e vivace linguaggio di Memphis colp\u00ec l'opinione pubblica, guadagnandosi l'attenzione e le copertine delle maggiori riviste del pianeta.\nEredit\u00e0.\nNonostante il successo, il movimento era stato concepito fin dal principio come un qualcosa di fugace e senza futuro. Sottsass lasci\u00f2 il collettivo da lui fondato gi\u00e0 nel 1985 e, una volta esaurito il suo scopo \u2014 ovvero quello di contrastare con uno stile molto aggressivo il design minimale dell'epoca, influenzando lo sviluppo di quello moderno \u2014, il gruppo si sciolse definitivamente nel 1988.\nLa breve esperienza di Memphis rimane comunque una tappa importante nel processo d'internazionalizzazione del \"postmodern\", avendo dato il \"la\" a un'intera generazione di designer poi rimasta alla ribalta nei decenni successivi. Gli oggetti prodotti dal collettivo sono tuttora ambiti dai collezionisti, tra cui vi era lo stilista Karl Lagerfeld, e il disegno dei suoi oggetti continua a essere fonte d'ispirazione nei pi\u00f9 svariati campi, in particolare nel design della moda \u2014 come accaduto per le collezioni di Christian Dior (2011), Missoni (2015) e Valentino (2017)."}
{"id": "1462954", "revid": "767487", "url": "https://it.wikipedia.org/wiki?curid=1462954", "title": "Z - L'orgia del potere", "text": "Z - L'orgia del potere (\"Z\") \u00e8 un film del 1969 diretto da Costa-Gavras, vincitore dell'Oscar al miglior film straniero e del Premio della giuria al 22\u00ba Festival di Cannes. \u00c8 un thriller politico la cui sceneggiatura, opera dello stesso Costa-Gavras e di Jorge Sempr\u00fan, si basa sull'omonimo romanzo del 1966 dello scrittore Vasil\u012bs Vasilikos, ispirato all'assassinio di Grigoris Lambrakis.\nTrama.\nIl Generale, nuovo comandante della Gendarmeria nel nord di una nazione non precisata dell'Europa mediterranea, partecipa a un convegno d'agricoltura; in realt\u00e0 parla della peronospora da estirpare per alludere al socialismo e al comunismo. Annuncia ai presenti che un importante esponente dell'opposizione parlamentare \u00e8 atteso per la sera stessa in citt\u00e0, dove deve tenere un comizio pubblico. Gli organizzatori del meeting politico nel frattempo ricevono la disdetta dal proprietario della sala, che \u00e8 stato evidentemente intimidito; inoltre una telefonata anonima li avverte che \u00e8 in progetto di assassinare \u201cil Dottore\u201d, cio\u00e8 il deputato atteso in citt\u00e0.\nIl Deputato arriva e, avvertito dei contrattempi, si reca immediatamente dal Colonnello, capo della polizia cittadina, il quale conferma la revoca dell'autorizzazione al locale, anche se fino a poco prima vi si sono tenuti spettacoli aperti al pubblico. Consiglia l'utilizzo di una sala di propriet\u00e0 dei sindacati degli impiegati, situata proprio di fronte all'albergo del Deputato. Gli organizzatori inviano simpatizzanti a distribuire volantini davanti alla sala disdettata, ma un gruppo di picchiatori armati di manganelli interviene e li disperde violentemente.\nLa sera stessa, la piazza tra l'albergo e la sala del comizio \u00e8 presidiata da ingenti forze di polizia, che dovrebbero trattenere i numerosi provocatori che insultano i partecipanti al pacifico convegno; in realt\u00e0 le forze dell'ordine non intervengono neppure quando gli scalmanati aggrediscono fisicamente i giovani che si recano all'appuntamento politico. Il Deputato esce dall'albergo e si avvia attraverso due ali di folla ostile; un giovane esce dalla massa e lo colpisce alla testa con un oggetto, lui riesce a raggiungere la sala del comizio. Malgrado sia dolorante alla testa, parla al pubblico pigiato nella sala. Gli altoparlanti diffondono il suo discorso anche all'esterno, dove nel frattempo \u00e8 arrivato il capo della polizia. Un altro parlamentare dell'opposizione uscito dalla sala, Pirou, viene aggredito e manganellato; caricato su un'ambulanza in attesa, appena lasciata la piazza viene aggredito da diversi uomini su un tre-ruote. Viene colpito violentemente al capo finch\u00e9 uno degli aggressori si rende conto che non \u00e8 il Deputato.\nIl comizio \u00e8 finito, il Deputato esce alla testa dei sostenitori. Per garantire l'incolumit\u00e0 agli spettatori chiama il capo della polizia, che per\u00f2 si nasconde tra gli agenti senza rispondergli. Il Deputato attraversa la piazza dove la polizia finge di contenere i provocatori, due dei quali escono dalle fila per aggredirlo; ma basta un'occhiata del parlamentare per farli indietreggiare. Improvvisamente il tre-ruote irrompe nello spazio libero e sfreccia vicino al Deputato, un uomo di nome Vigo dal retro del veicolo gli sferra un violento colpo di bastone al cranio. Il Deputato si accascia, sostenuto dai seguaci che riescono a caricarlo su un'auto e portarlo in ospedale. Uno dei suoi sostenitori \u00e8 salito di corsa sul tre-ruote che si allontana in fretta. Ingaggiata una colluttazione con il manganellatore, riesce a gettarlo fuori ma il conducente, che si chiama Yago, scende a picchiarlo. Per fortuna ci sono testimoni, interviene un poliziotto che blocca Yago e chiama un cellulare della gendarmeria.\nAppena termina il contemporaneo spettacolo delle ballerine del Teatro Bol'\u0161oj, il Procuratore viene avvertito del grave incidente. Irritato perch\u00e9 teme che il governo addebiti a lui la responsabilit\u00e0, si reca in ospedale dove il Deputato viene operato al cervello da un'\u00e9quipe medica, poi chiede spiegazioni al capo della polizia. Il Colonnello gli mostra il colpevole, Yago, condotto alla centrale di polizia dopo il fermo. Il generale dell'esercito sostiene che guidava il tre-ruote in stato di ebbrezza e quindi si tratta di un incidente stradale. Il Procuratore incarica del caso il suo giovane sostituto.\nI sostenitori dell'opposizione intanto si radunano fuori dall'ospedale dove \u00e8 ricoverato il Deputato; giunge anche sua moglie H\u00e9l\u00e8ne in aereo. Lo stato maggiore dell'opposizione \u00e8 incerto su cosa fare, qualcuno propende per la moderazione, altri vorrebbero lasciare che i sostenitori si scatenino. Il chirurgo dice a H\u00e9l\u00e8ne che ci sono buone speranze di successo per la terza operazione chirurgica che \u00e8 in corso. Ma il parlamentare muore sotto i ferri, le manifestazioni di protesta dei giovani oppositori vengono brutalmente disperse dalla polizia. Il Sostituto Procuratore chiede l'autopsia di prassi, i medici rivelano che il decesso non \u00e8 provocato da un trauma da caduta in terra bens\u00ec da un violento colpo di bastone o manganello sul cranio. Contemporaneamente un testimone chiama in Procura per rivelare che Yago aveva tutta l'intenzione di uccidere, ma viene manganellato da un uomo su un furgone e finisce in ospedale. Il Generale tenta di dimostrare che \u00e8 stato sobillato dai sovversivi, ma il testimone rivela al Vice Procuratore che il mattino dell'incidente Yago gli confess\u00f2 che avrebbe ucciso un uomo in cambio dell'estinzione del debito per il suo autoveicolo.\nUn reporter sorprende Vigo mentre cerca di entrare nella stanza d'ospedale del testimone, il giudice gli fa confessare con l'astuzia di essere membro di un'organizzazione di estrema destra denominata C.R.O.C. (Combattenti Realisti dell'Occidente Cristiano). Lo stesso reporter contatta un altro membro dell'organizzazione di nome Dumas che lo porta in giro a fotografare di nascosto i compagni del C.R.O.C., poi consegna le foto al magistrato, che li convoca uno per uno. Adesso il giudice comincia a credere all'ipotesi di omicidio. Il deputato Pirou riconosce dalle foto il picchiatore che l'ha colpito mandandolo all'ospedale, il giudice lo torchia costringendolo a confessare. Gli avvocati dell'opposizione accompagnano dal giudice un testimone di nome Elia Kostas, che riferisce una conversazione con Yago il giorno dell'omicidio, e riconosce nel Colonnello comandante della polizia l'uomo con cui si \u00e8 incontrato il picchiatore. Si scopre inoltre che il guidatore dell'auto che ha portato il Deputato all'ospedale, si pensa perch\u00e9 transitasse per caso, \u00e8 l'autista del Generale della gendarmeria.\nDalla capitale arriva il Procuratore Generale dello Stato per invitare il magistrato inquirente a non mettere in pericolo la sicurezza del paese con la sua indagine, ma il Vice Procuratore non si fa intimorire: oltre ai due esecutori materiali, incrimina due alti ufficiali della polizia, il Colonnello comandante e anche il Generale della gendarmeria. Malgrado questa mole schiacciante di prove, dopo un processo in cui ben sette testimoni muoiono in incidenti sospetti, gli imputati vengono condannati a pene lievi; il Governo si dimette travolto dallo scandalo, le opposizioni si organizzano per affrontare le elezioni nelle quali sono favorite; ma una settimana prima delle votazioni, un colpo di Stato militare porta alla dittatura. Sullo schermo scorre come epilogo una scritta:\nCritica.\n\u201cZ\u201d \u00e8 l'iniziale del verbo greco \u03b6\u03c9 (\u201cvivere\u201d) e ha la stessa pronuncia di \u03b6\u03b5\u03b9 \u201c(lui) vive\u201d; a seguito dell'omicidio Lambrakis la lettera veniva scritta per protesta sui muri per ricordare il deputato ucciso. Il film si \u00e8 trovata appiccicata un'etichetta di \u00abcinema politico\u00bb anche se il regista ha dichiarato che \"Z\" \u00e8 l'omaggio alle idee e al comportamento esemplare di due uomini, il Deputato e il giudice che istruisce l'indagine sulla sua morte.\nIl film nacque dall'incontro tra Costa-Gavras e lo scrittore Vasil\u012bs Vasilikos. Il regista contatt\u00f2 Vassilikos e gli propose una resa cinematografica del romanzo; quest'ultimo ne fu entusiasta. Una volta uscito, il film divenne un successo e pass\u00f2 alla storia come una delle opere pi\u00f9 emblematiche dell'epoca. \u00c8 ispirato agli avvenimenti che vanno dall'assassinio del deputato socialista greco Gregoris Lambrakis nel 1963 sino al colpo di Stato nel 1967 da parte dell'esercito. Con la sua visione satirica sulla politica greca, con il suo umorismo nero e con il suo agghiacciante finale, il film cattura il senso di indignazione per la Dittatura dei colonnelli che governava la Grecia al momento in cui furono girate le riprese.\nProtagonista di \"Z\" \u00e8 Jean-Louis Trintignant, che interpreta il ruolo del magistrato incaricato di indagare sull'omicidio del deputato del partito di sinistra EDA; la sua figura si ispira a Chr\u012bstos Sartzetak\u012bs; inviato nel 1965 a Parigi per approfondire gli studi di legge, ma fu richiamato in Grecia dopo il golpe del 1967, dimesso dalla magistratura, perseguitato, torturato e imprigionato. Fu rilasciato nel 1971 a seguito di pressioni dell'opinione pubblica internazionale. Diverr\u00e0 dopo la caduta del regime Presidente della Grecia dal 1985 al 1990.\nGli altri attori di fama internazionale sono Yves Montand, Irene Papas, Renato Salvatori e Jacques Perrin, che ha anche co-prodotto il film; \u00e8 proprio Perrin tra l'altro a assicurarsi il contributo del compositore Mik\u012bs Theod\u014drak\u012bs, che al tempo si trovava al confino per ragioni politiche. Theodorakis riusc\u00ec a far uscire clandestinamente dalla Grecia due nastri registrati con la colonna sonora scritta per l'occasione, e la sua condizione di perseguitato politico aument\u00f2 l'attenzione sul film concorrendo al suo straordinario successo internazionale.\nLe riprese vengono effettuate in Algeria, dal momento che sarebbe stato impossibile lavorare nel 1968 nella Grecia dei Colonnelli. A differenza del romanzo da cui \u00e8 tratto, non \u00e8 un film di ricostruzione storica in senso stretto, ma una ricostruzione drammatizzata di un fatto storico. Costa-Gavras, greco di nascita ma residente a Parigi dal 1952, si preoccupa di non trascurare le esigenze spettacolari e costruisce un film serrato e dinamico, che sfrutta le convenzioni del cinema di genere: in particolare, il thriller e il film d'azione, per non rinunciare alle possibilit\u00e0 dei circuiti commerciali di distribuzione.\nDal punto di vista drammatico, \u00e8 possibile dividere il film in due parti, seguite da un epilogo:\n\u00c8 da questa struttura che nasce la significazione tematica del film.\nLa prima parte inizia individuando chiaramente i \u201cbuoni\u201d e i \u201ccattivi\u201d, i democratici nonviolenti e il potere prevaricatore con i suoi fiancheggiatori. La denuncia della deriva antidemocratica \u00e8 infatti affidata a una struttura filmica che soddisfa le esigenze della suspense narrativa, che richiede una identificazione didascalica dei \u201cbuoni\u201d e dei loro avversari. Questa sezione iniziale \u00e8 decisamente spettacolare, giocata sulla tensione e sull'angoscia, rafforzata in quella che potrebbe essere la seconda sezione della prima parte dall'arrivo di H\u00e9l\u00e8ne, la moglie del Deputato, e dalla conseguente commozione affettiva.\nLa seconda parte, che racconta l'indagine, presenta un aumento progressivo della tensione spettacolare provocato dai tentativi di depistaggio; a ogni pressione sul giudice istruttore, l'identificazione dello spettatore aumenta. Il film fa leva sull'emozione, sul giusto sdegno, e sfoggia un meccanismo poliziesco dal ritmo incalzante e molto preciso negli incastri; sollecita la reazione psicologica dello spettatore che non pu\u00f2 fare a meno di avvertire disagio per la realt\u00e0 che gli viene presentata: la reazione agli eventi \u00e8 pi\u00f9 emotiva che razionale e quindi indipendente dal fatto che l'ideologia in gioco sia condivisa dallo spettatore.\nNell'epilogo il Potere vince, bench\u00e9 sconfitto dalla verit\u00e0 nella seconda parte, a dimostrazione che ha in s\u00e9 la forza di vincere sempre contro la giustizia. \u00c8 la struttura del film, il fatto che gli episodi appaiano emblematici di ogni situazione analoga, a dare alla storia questo carattere di universalit\u00e0. Ovvero, questo \u00e8 ci\u00f2 che percepisce lo spettatore che si abbandona solo all'aspetto emotivo del racconto: \u00ab\u00e8 triste che sia cos\u00ec, ma il Potere vince sempre.\u00bb Ma a leggere meglio il film, ci si accorge che la vera domanda \u00e8 \u00ab\"perch\u00e9\" il potere vince sempre?\u00bb; dopotutto al termine della seconda parte era risultato sconfitto. Quali le cause del trionfo della giustizia? La forza d'animo di un individuo, il Vice Procuratore, che arriva a pagare di persona; la collaborazione fra la stampa e la magistratura; l'amore per la verit\u00e0 di alcuni individui isolati che si prestano a fare da testimoni malgrado le intimidazioni. Il Potere vince, dunque, quando lo si lascia vincere, quando si rimane passivi. Nell'epilogo \u00e8 vittorioso, ma un giorno qualcuno sollever\u00e0 le bandiere della verit\u00e0, della giustizia e della libert\u00e0, perch\u00e9 se vince non \u00e8 per la propria forza intrinseca, ma per la debolezza dei suoi avversari. In questo senso il film assume un forte valore positivo e anche educativo."}
{"id": "1462956", "revid": "466539", "url": "https://it.wikipedia.org/wiki?curid=1462956", "title": "Nikolai Tolstoy", "text": "Biografia.\nDiscende da Ivan Andreevi\u010d Tolstoj (1644-1713) che \u00e8 il fratello maggiore di P\u00ebtr Andreevi\u010d Tolstoj e da cui discende invece il pi\u00f9 celebre Lev Tolstoj."}
{"id": "1462958", "revid": "38120", "url": "https://it.wikipedia.org/wiki?curid=1462958", "title": "Ballsportgemeinschaft Wismut Gera", "text": "Il Ballsportgemeinschaft Wismut Gera e.V. o BSG Wismut Gera \u00e8 una societ\u00e0 calcistica tedesca di Gera, Turingia. Attualmente milita in \"Fu\u00dfball-Th\u00fcringenliga\".\nIl club \u00e8 nato nel 2007 dalla fusione tra \"FC Blau-Weiss Gera\" e \"Geraer KFC Dynamos\". La nuova squadra successivamente, ha inglobato la storia e i risultati dello storico \"1. SV Gera\", fallito nel 2003.\nStoria.\nInizi.\nL\"SpVgg Gera\" nacque nel 1922 dall'unione tra \"Allgemeinen Turngemeinde Gera\" e \"1. VfR Gera\". Nel 1936 l\"SpVgg Gera\" si un\u00ec allo \"Sport Club Concordia Gera-Reu\u00df\" per formare l\"SV Gera 04\". L\"SV Gera 04\" fece la sua prima apparizione in massima divisione nel 1939 in \"Gauliga Mitte\", una delle sedici massime divisioni nate nel 1933 dalla riorganizzazione del calcio tedesco sotto il Terzo Reich. Ma la permanenza del club in massima divisione fu breve perch\u00e9, dopo aver evitato la retrocessione per due volte, nel 1943 fu relegato.\nDal dopoguerra alla riunificazione.\nNell'immediato dopoguerra, come molte altre associazioni, i club calcistici furono sciolti dalle autorit\u00e0 alleate. Il club fu ricostituito nel 1945 con il nome di \"SG Gera-Pforten\" e nel 1949 venne rinominato \"BSG Gera-S\u00fcd\". Nell'ottobre 1950 la squadra si un\u00ec con il \"BSG RFT Gera\" per creare il \"BSG Mechanik Gera\" che cambi\u00f2 nome nel maggio 1951 (\"SG Motor Gera\") e nel marzo 1953 (\"BSG Wismut Gera\").\nIl club partecip\u00f2 come \"BSG Gera-S\u00fcd\" alla prima stagione di DDR-Oberliga nel 1949-1950 e la termin\u00f2 all'undicesimo posto, scampando per appena due punti alla retrocessione. Il cammino in FDGB Pokal fu assai pi\u00f9 gratificante dato che la squadra venne sconfitta in finale (0-1) dal Waggonbau Dessau.\nIl Gera retrocesse in DDR-Liga alla fine della stagione 1952-1953. Fece altre due apparizioni in massima serie nel 1966-1967 e nel 1977-1978 terminando entrambe le volte all'ultimo posto.\nDalla riunificazione ad oggi.\nSubito dopo la riunificazione tedesca la societ\u00e0 cambi\u00f2 nome in \"FSV Wismut Gera\" e nel 1992 fu relegata in \"NOFV-Oberliga Staffel S\u00fcd\" (III). Nel 1993 assunse la denominazione di \"1. SV Gera\" e nel 1996 retrocesse per la prima volta in \"Landesliga Th\u00fcringen\" (V); nel 1999 ritorn\u00f2 in NOFV-Oberliga (IV) per restarci per una sola stagione.\nNel 2003, dopo qualche anno passato in Landesliga, la societ\u00e0 fall\u00ec per insolvenze finanziarie e fu relegata in \"Bezirksliga Th\u00fcringen-4\" (VII) fino al 2007, anno in cui prese la denominazione attuale. Attualmente, dopo aver preso il posto del \"Blau-Wei\u00df\" milita in \"Landesklasse Th\u00fcringen-Ost\" (VI)."}
{"id": "1462959", "revid": "486946", "url": "https://it.wikipedia.org/wiki?curid=1462959", "title": "1. SV Gera", "text": ""}
{"id": "1462960", "revid": "184755", "url": "https://it.wikipedia.org/wiki?curid=1462960", "title": "FV Gera Sud", "text": ""}
{"id": "1462967", "revid": "200568", "url": "https://it.wikipedia.org/wiki?curid=1462967", "title": "Nikolai Dmitrievich Tolstoy-Miloslavsky", "text": ""}
{"id": "1462972", "revid": "729019", "url": "https://it.wikipedia.org/wiki?curid=1462972", "title": "Luna 16", "text": "Luna 16 fu la prima sonda robotica ad atterrare sulla Luna, fu lanciata dall'URSS nel 1970.\nLa missione.\nLuna 16 fu lanciata il 12 settembre del 1970 alle 13:25:53 UTC, dopo una correzione di rotta eseguita il 13 settembre, si immise in un'orbita circolare lunare il 17 settembre. Il 20 settembre, dopo che i tecnici avevano studiato i parametri orbitali ed eseguito due manovre di correzione, la sonda accese il razzo per iniziare la discesa e sei minuti dopo, alle 05:18 UT, la sonda effettu\u00f2 un perfetto atterraggio sulla Luna. Luna 16 esegu\u00ec il primo allunaggio nell'emisfero notturno del nostro satellite essendo il sole tramontato 60 ore prima.\nMeno di 60 minuti dopo, alle 06:03 UT, Luna 16 attiv\u00f2 un trapano automatico che perfor\u00f2 la superficie della Luna allo scopo di raccogliere rocce lunari. Raggiunta la profondit\u00e0 di 35 centimetri, la carota fu trasferita in cima alla sonda, dentro un contenitore sferico ermetico.\nDopo 26 ore e 25 minuti dall'allunaggio, alle 07:43 UT del 21 settembre, furono accesi i motori e l'ultimo stadio di Luna 16 decoll\u00f2 dalla Luna, mentre il resto della sonda rimase sulla superficie continuando a inviare dati su temperatura, radiazioni e immagini stereografiche del sito di allunaggio.&lt;BR&gt;\nTre giorni dopo, il 24 settembre, la capsula con 105 grammi di materiale lunare raggiunse la Terra e inizi\u00f2 la discesa nell'atmosfera. Atterr\u00f2 80 km a sud di Dzhezkazgan, in Kazakistan.\nLe analisi sul campione lunare dimostrarono che si trattava di un tipo di basalto simile a quello raccolto dalla missione Apollo 12.&lt;BR&gt;\nLa missione fu un grande successo per l'URSS, in quanto si trattava della prima sonda completamente automatizzata che invi\u00f2 sulla terra dei campioni extraterrestri."}
{"id": "1462973", "revid": "174925", "url": "https://it.wikipedia.org/wiki?curid=1462973", "title": "Riflessologia Plantare", "text": ""}
{"id": "1462976", "revid": "838137", "url": "https://it.wikipedia.org/wiki?curid=1462976", "title": "Carrie Steinseifer", "text": "Specializzata nello stile libero, ha vinto due medaglie d'oro ai Giochi olimpici di Los Angeles 1984, nei 100\u00a0m sl e nella staffetta 4x100\u00a0m sl. \u00c8 diventata una dei Membri dell'International Swimming Hall of Fame."}
{"id": "1462978", "revid": "2108263", "url": "https://it.wikipedia.org/wiki?curid=1462978", "title": "Guglielmo VIII di Brunswick", "text": "Biografia.\nI primi anni e la carriera militare.\nGuglielmo Augusto Luigi Massimiliano Federico era il figlio secondogenito di Federico Guglielmo di Brunswick e di sua moglie Maria e, dopo la morte del padre, nel 1815, fu, con il fratello, sottoposto alla tutela di suo zio, il principe reggente Giorgio.\nNel 1823 Guglielmo venne inviato a studiare all'Universit\u00e0 Georg-August di Gottinga, mentre gi\u00e0 dall'autunno del 1821 era entrato a far parte dell'esercito prussiano, dando cos\u00ec inizio al proprio addestramento militare. Pi\u00f9 tardi Guglielmo stesso definir\u00e0 questo periodo come uno dei pi\u00f9 belli della sua vita. Il 30 ottobre 1821 Guglielmo era stato nominato \"rittermeister\" dell'Hannover e dal 17 febbraio 1826 capitano nel 2\u00ba reggimento della guardia a cavallo prussiana. Alla promozione a maggiore, il 22 ottobre 1827, fecero presto seguito quelle a maggiore generale (6 marzo 1843) e a tenente generale. Dal 30 marzo 1844 divenne generale di cavalleria ed infine il 27 giugno 1848 fu nominato feldmaresciallo, diventando nel contempo titolare del 7\u00ba reggimento di dragoni dell'esercito austriaco.\nLa reggenza del ducato.\nQuando il fratello Carlo fu deposto dal governo del ducato a seguito della rivolta del 1830, Guglielmo prese le redini del governo provvisoriamente, mentre il fratello part\u00ec per un esilio forzato. Nel 1831 una legge stabilita dalla Casa dei Guelfi ne fece, in modo definitivo, il nuovo duca regnante, anche se il fratello dall'estero prov\u00f2 pi\u00f9 volte a riprendere il trono che riteneva gli spettasse.\nCome governante, ad ogni modo, Guglielmo fu piuttosto disinteressato e lasci\u00f2 gran parte delle attivit\u00e0 amministrative ai propri ministri, preferendo spendere gran parte del proprio tempo libero nella tenuta di Ole\u015bnica.\nPur avendo aderito alla Confederazione Tedesca del Nord nel 1866, le relazioni di Guglielmo con la Prussia furono contrastate, dal momento che questa si era rifiutata di riconoscere Ernesto Augusto, duca di Cumberland, il suo parente pi\u00f9 vicino, come suo erede, essendo il duca di Cumberland gi\u00e0 pretendente al trono del regno dell'Hannover, annesso dalla Prussia. Guglielmo mor\u00ec nel 1884; egli cedette i propri possedimenti privati al duca di Cumberland. La sua morte caus\u00f2 la crisi costituzionale del Brunswick, che si concluse con l'ascesa di Ernesto Augusto III, figlio del duca di Cumberland, nel 1913.\nGuglielmo mor\u00ec senza prendere mai moglie, ma ebbe un numero considerevole di figli illegittimi."}
{"id": "1462980", "revid": "200568", "url": "https://it.wikipedia.org/wiki?curid=1462980", "title": "Dmitrievi\u010d Nikolaj Tolstoj-Miloslavskij", "text": ""}
{"id": "1462984", "revid": "599013", "url": "https://it.wikipedia.org/wiki?curid=1462984", "title": "Alexandre da Silva Mariano", "text": "Carriera.\nAcquistato dal Parma nel 1996 per 6 miliardi di lire, torna in Brasile poich\u00e9 la societ\u00e0 scelse di tesserare l'altro extracomunitario Mario Stani\u0107."}
{"id": "1462987", "revid": "228587", "url": "https://it.wikipedia.org/wiki?curid=1462987", "title": "Tender", "text": ""}
{"id": "1462991", "revid": "110157", "url": "https://it.wikipedia.org/wiki?curid=1462991", "title": "Novor\u017eev", "text": "Novor\u017eev (anche traslitterata come \"Novorzhev\") \u00e8 una cittadina della Russia occidentale (oblast' di Pskov), situata sul fiume Sorot', 144 km a sudest del capoluogo. \u00c8 capoluogo del distretto omonimo.\nFondata nel 1777, ottenne da Caterina II lo \"status\" di citt\u00e0 nello stesso anno.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1462992", "revid": "287204", "url": "https://it.wikipedia.org/wiki?curid=1462992", "title": "Novorzev", "text": ""}
{"id": "1462993", "revid": "80339", "url": "https://it.wikipedia.org/wiki?curid=1462993", "title": "Novorzhev", "text": ""}
{"id": "1462998", "revid": "23117", "url": "https://it.wikipedia.org/wiki?curid=1462998", "title": "Copa Guanabara", "text": ""}
{"id": "1463000", "revid": "80565", "url": "https://it.wikipedia.org/wiki?curid=1463000", "title": "Poste Mobile", "text": ""}
{"id": "1463002", "revid": "599013", "url": "https://it.wikipedia.org/wiki?curid=1463002", "title": "Annemarie Verstappen", "text": "Specializzata nello stile libero ha vinto tre medaglie alle Olimpiadi di Los Angeles 1984: un argento nella staffetta 4x100\u00a0m sl, e due bronzo nei 100\u00a0m e 200\u00a0m sl.\n\u00c8 stata primatista mondiale nei 50\u00a0m sl."}
{"id": "1463003", "revid": "287204", "url": "https://it.wikipedia.org/wiki?curid=1463003", "title": "Tour della Nazionale di rugby a 15 della Nuova Zelanda 1929", "text": "Gli All Blacks si recano nel 1929 in tour in Australia, nell'anno in cui anche il Queensland torna ad avere una rappresentanza nel Rugby Union Australiano."}
{"id": "1463005", "revid": "174925", "url": "https://it.wikipedia.org/wiki?curid=1463005", "title": "XXXIII Super Bowl", "text": ""}
{"id": "1463008", "revid": "642594", "url": "https://it.wikipedia.org/wiki?curid=1463008", "title": "FSGC", "text": ""}
{"id": "1463009", "revid": "640277", "url": "https://it.wikipedia.org/wiki?curid=1463009", "title": "Stella Ae/Be di Herbig", "text": "Una stella Ae/Be di Herbig \u00e8 una stella di classe spettrale A e B estremamente giovane (&lt;10 milioni di anni) che si trova in uno stadio avanzato di formazione, ma non ha ancora raggiunto la sequenza principale (non si \u00e8 ancora innescata completamente la fusione dell'idrogeno nel suo nucleo). Nel diagramma HR sono collocate a destra della sequenza principale.\nQueste giovani stelle sono ancora avvolte nelle nubi da cui sono nate e sono molto probabilmente circondate da dischi protoplanetari. Nel loro spettro dominano le linee di emissione dell'idrogeno e del calcio. La loro massa \u00e8 compresa tra le 2 e le 8 masse solari.\nDevono il loro nome all'astronomo statunitense George Herbig che nei primi anni sessanta li distinse dalle altre stelle secondo questi criteri:\nTuttavia sono state scoperte anche molte stelle Ae/Be di Herbig che non presentano collegamenti con la regione in cui si sono formate. Ci\u00f2 ha comportato una modifica dei criteri, che ora sono:\nTalvolta le stelle Ae/Be di Herbig mostrano significative variazioni nella luminosit\u00e0, dovute probabilmente ad addensamenti nel disco circumstellare (protopianeti e planetesimi). Quando la luminosit\u00e0 raggiunge il minimo la radiazione proveniente dalla stella subisce uno spostamento verso il blu e diviene polarizzata. \nLe stelle T Tauri sono considerate gli omologhi delle stelle Ae/Be di Herbig, ma hanno una massa inferiore (&lt;2 masse solari) e un tipo spettrale F, G, K, M. Nella fase pre-sequenza principale non \u00e8 possibile trovare stelle pi\u00f9 massicce (&gt;8 masse solari), poich\u00e9 si evolvono molto velocemente: quando diventano visibili (ovvero quando il loro vento ha disperso la nube di gas e polveri circostante), queste si trovano gi\u00e0 nella sequenza principale."}
{"id": "1463015", "revid": "12524486", "url": "https://it.wikipedia.org/wiki?curid=1463015", "title": "Alla genovese", "text": ""}
{"id": "1463018", "revid": "1543377", "url": "https://it.wikipedia.org/wiki?curid=1463018", "title": "Cecilia (opera)", "text": "Cecilia \u00e8 un'azione sacra in 3 episodi e 4 quadri musicata da Licinio Refice su libretto di Emidio Mucci. Tratta della vita di Santa Cecilia. L'opera \u00e8 stata rappresentata la prima volta al Teatro dell'Opera di Roma il 15 febbraio 1934, con la regia di Marcello Govoni."}
{"id": "1463019", "revid": "767487", "url": "https://it.wikipedia.org/wiki?curid=1463019", "title": "Irena I\u0142\u0142akowicz", "text": "Fu anche una poliglotta: parlava polacco, francese, inglese, persiano, finlandese, tedesco e russo. Fu la figlia di Boles\u0142aw Morzycki e W\u0142adys\u0142awa Zakrzewska; sorella di Jerzy.\nNacque a Berlino. Si spost\u00f2 in Finlandia con la famiglia quando ebbe inizio la Rivoluzione d'Ottobre nel 1917. Dopo il suo ritorno in Polonia, studi\u00f2 alla scuola delle monache della Congregazione del Santissimo Cuore di Ges\u00f9 a Zbylitowska G\u00f3ra, poi studi\u00f2 nell'Universit\u00e0 di Grenoble in Francia.\nA Parigi spos\u00f2 Azis Zangenah \u2013 figlio del duca di Kurdistan. Abitarono insieme nel suo palazzo in Persia. Irena piacque nei frequenti appuntamenti con la famiglia e gli amici del marito; per questo, il soggiorno in Kurdistan divent\u00f2 sempre pi\u00f9 pesante per lei. Due anni dopo, con l'accordo di suo marito, in segreto part\u00ec per Teheran. L\u00e0 i diplomatici polacchi le permisero il ritorno in Polonia. Dopo un soggiorno nel paese, part\u00ec per Parigi e fece conoscenza con Jerzy Olgierd I\u0142\u0142akowicz. Si sposarono il 23 ottobre 1934 a Varsavia. Il 25 giugno 1936 nacque la sua unica figlia, di nome Ligia.\nNell'ottobre 1939 Irena I\u0142\u0142akowiczowa diede inizio alla sua attivit\u00e0 nella resistenza polacca al nazismo, cooperando soprattutto con l'organizzazione militare (Organizacja Wojskowa Zwi\u0105zek Jaszczurczy). Durante l'occupazione tedesca accett\u00f2 il nome fittizio di Barbara Zawisza. Irena e il suo marito Jerzy si nascondevano sotto altri falsi nomi. Irena cominci\u00f2 il suo servizio come un'agente di servizio segreto nella sottocentrale \"Zach\u00f3d\" (\"Ovest\"). I suoi obblighi in questa centrale furono: la valutazione delle forze del nemico, la valutazione della sua potenza economica e le comunicazioni. Il reparto II di OWJZ, in accordo con il Reparto di Zwi\u0105zek Walki Zbrojnej (Unione per la Lotta Armata) \u2013 Armia Krajowa, controllavano congiuntamente la sottocentrale \"Zach\u00f3d\". Irena parlava bene tedesco quindi and\u00f2 qualche volte in trasferta a Berlino, dove si trovava il punto di contatto della sottocentrale \"Zach\u00f3d\".\nNel 1941/1942 i funzionari tedeschi distrussero l'agenzia \"Zach\u00f3d\" e arrestarono i cospiratori che lavoravano per la resistenza. Il 7 ottobre 1942 la Gestapo arrest\u00f2 Irena e la trasfer\u00ec a \"Pawiak\" come prigioniera politica. Cominciarono i pesanti interrogatori, ma lei non trad\u00ec i suoi complici. I cospiratori polacchi cercarono il modo di liberare Irena dalla prigione. Il 16 gennaio 1943 un guardiano corrotto la inser\u00ec in un gruppo di prigionieri che i Nazisti trasportavano dal campo di concentramento di Majdanek. Nel marzo 1943, quando Irena fu nel campo, un gruppo di soldati di Narodowe Si\u0142y Zbrojne della Pomerania riuscirono a liberarla. Questi soldati si vestirono con l'uniforme della Gestapo, andarono al campo e presentarono un falso documento con l'ordine di trasmettere Irena per interrogarla a Varsavia. Questo avvenimento fu documentato nel suo rapporto.\nIrena abit\u00f2 a Lublino, poi a Klarysew-Jan\u00f3wek. Torn\u00f2 a Varsavia, dove risiedette nell'alloggio del dottor Mi\u0142odroska accanto a via Filtrowa. Cominci\u00f2 il servizio per NSZ contro il regime sovietico. Il 4 ottobre 1943 qualcuno la chiam\u00f2 al telefono per una faccenda importante. Lei sospett\u00f2 la provocazione ma consider\u00f2 questa chiamata troppo importante, quindi si rec\u00f2 al posto concordato; all'appuntamento Irena fu uccisa da anonimi assassini. I polacchi sospettarono l'NKVD e il PPR.\nIrena \u00e8 sepolta nel Cimitero Pow\u0105zki a Varsavia sotto il cognome Barbara Zawisza. La Gestapo spesso mandava i suoi funzionari (o collaborazionisti) per celebrazioni familiari e per questo il marito di Irena e sua madre, per sicurezza, parteciparono al funerale vestiti come lavoratori del cimitero. Nel 1948 la madre di Irena aggiunse una lapide con il vero cognome della morta."}
{"id": "1463020", "revid": "2014155", "url": "https://it.wikipedia.org/wiki?curid=1463020", "title": "Enrico il Pacifico di Brunswick-L\u00fcneburg", "text": "Biografia.\nEgli era figlio di Enrico di Brunswick-L\u00fcneburg. Alla morte del padre nel 1416, Enrico e suo fratello Guglielmo ereditarono il Principato di L\u00fcneburg, sotto la tutela del Consiglio Cittadino di L\u00fcneburg. Quando il Ducato di Brunswick-L\u00fcneburg venne riconosciuto nel 1428, Enrico e suo fratello divisero L\u00fcneburg dal Principato di Brunswick, includendovi Calenberg.\nDopo che Enrico ebbe raggiunto la maggiore et\u00e0, tent\u00f2 di separare il proprio governo da quello del fratello. Nel 1432 occup\u00f2 il castello di Wolfenb\u00fcttel, e i fratelli si accordarono sulla divisione del territorio: Enrico ricevette il Brunswick e Guglielmo il Calenberg, Everstein e Homburg.\nNel 1436 si spos\u00f2 con Elena di Kleve (1423-1471), figlia di Adolfo I. Dall'unione nacque una sola figlia femmina, Margherita.\nEnrico mor\u00ec senza eredi legittimi nel 1473, i suoi territori vennero ereditati dal fratello Guglielmo."}
{"id": "1463024", "revid": "547034", "url": "https://it.wikipedia.org/wiki?curid=1463024", "title": "Mazara", "text": "Mazara o Mazzara pu\u00f2 riferirsi ai seguenti termini:"}
{"id": "1463025", "revid": "287204", "url": "https://it.wikipedia.org/wiki?curid=1463025", "title": "Renato D\u2019Aiello", "text": ""}
{"id": "1463027", "revid": "899609", "url": "https://it.wikipedia.org/wiki?curid=1463027", "title": "Willem de Sitter", "text": "Biografia.\nNato in Frisia, de Sitter studi\u00f2 matematica all'Universit\u00e0 di Groningen, lavorando poi al laboratorio astronomico locale. Divenne professore all'Universit\u00e0 di Leida nel 1908 e poi direttore dell'Osservatorio di Leida dal 1918 fino alla sua morte.\nStudi.\nNotevoli e numerosi sono stati i contributi di de Sitter alla cosmologia. Nel 1932, insieme ad Albert Einstein, scrisse un articolo su dati cosmologici e curvatura dell'universo.\nNotevoli gli studi sulla teoria della relativit\u00e0 generale e sulle applicazioni all'espansione dell'universo e alle sue origini. Introdusse un modello di universo, definito quindi Universo di de Sitter, sferico nello spazio-tempo avente una superficie limite a distanza finita.\nSvolse importanti studi sulle orbite dei satelliti di Giove e diede contributi nello studio della velocit\u00e0 della luce. De Sitter mostr\u00f2 che la velocit\u00e0 della luce proveniente da due stelle, di cui una in allontanamento ed una in avvicinamento al punto di osservazione, rimane costante (Paradosso di De Sitter) evidenziando che la velocit\u00e0 della luce \u00e8 una costante universale e non dipende dal moto della sorgente emettente. Lo studio avvenne con l'osservazione di un sistema stellare binario nel quale la velocit\u00e0 di propagazione della luce rimane invariato.\nRiconoscimenti.\nIn suo onore sono stati nominati:"}
{"id": "1463028", "revid": "287204", "url": "https://it.wikipedia.org/wiki?curid=1463028", "title": "Marcos Assuncao", "text": ""}
{"id": "1463032", "revid": "287204", "url": "https://it.wikipedia.org/wiki?curid=1463032", "title": "Irena Illakowicz", "text": ""}
{"id": "1463033", "revid": "23117", "url": "https://it.wikipedia.org/wiki?curid=1463033", "title": "Jenilson de Souza", "text": ""}
{"id": "1463052", "revid": "1573940", "url": "https://it.wikipedia.org/wiki?curid=1463052", "title": "Laterale approssimante palatale", "text": "La laterale palatale \u00e8 una consonante, rappresentata con il simbolo [\u028e] nell'alfabeto fonetico internazionale (IPA).\nNell'ortografia dell'italiano tale fono \u00e8 rappresentato dal trigramma .\nCaratteristiche.\nLa consonante laterale palatale sonora presenta le seguenti caratteristiche:\nIn italiano.\nIn italiano il suono viene rappresentato da davanti a \"i\", e davanti alle altre vocali. Il semplice digramma vale sempre /\u0261l/, come scritto, davanti ad \"a\", \"e\", \"o\", \"u\"; pu\u00f2 valere sia /\u028e/ che (molto raramente) /\u0261l/ davanti a \"i\", seppur con qualche limitazione: vale sempre /\u014b\u0261l/, dal momento che sono impossibili in italiano le combinazioni /n\u028e/ e /\u014b\u028e/.\nIl suono \u00e8 autogeminante in posizione intervocalica (anche in fonosintassi), ed \u00e8 relativamente recente: deriva dal nesso latino /lj/ (non da /\u0261l/ che di solito si conserva). La grafia si stabilizz\u00f2 durante il Rinascimento per analogia con la nasale palatale, grafia a sua volta mutuata direttamente dalla grafia latina, dal momento che , in epoca classica /\u014bn/, dette esito /\u0272/ gi\u00e0 intorno al III/IV secolo, e cos\u00ec si pronuncia nel latino ecclesiastico.\nAltre lingue.\nGreco.\nNella lingua greca tale fono \u00e8 reso + /i/ (come palatalizzante) seguiti da vocale (facente parte della stessa sillaba) nell'alfabeto greco:\nCroato.\nNella lingua croata tale fono \u00e8 reso con la grafia .\nSpagnolo.\nNella lingua spagnola tale suono \u00e8 reso con il digramma (sebbene questo suono in molte variet\u00e0 dell'idioma sia confluito con quello di , la fricativa palatale sonora).\nGaliziano.\nNella lingua galiziana tale suono \u00e8 reso con il digramma :"}
{"id": "1463062", "revid": "1714743", "url": "https://it.wikipedia.org/wiki?curid=1463062", "title": "Bernardo I di Brunswick-L\u00fcneburg", "text": "Nella genealogia della Casata dei Guelfi, \u00e8 considerato il primo membro della Seconda Casata di L\u00fcneburg.\nBiografia.\nBernardo era il secondo figlio del duca Magnus II di Brunswick-L\u00fcneburg e sua moglie Caterina di Anhalt-Bernburg. Alla morte del padre nel 1373, egli ed il fratello si accordarono con la casata degli Ascanidi, duchi di Sassonia-Wittenberg per alternarsi nel governo del Principato di L\u00fcneburg. Dal 1375 in poi, Bernardo prese parte al governo \"de jure\", e dal 1385 \"de facto\".\nDopo che il fratello maggiore Federico fu assassinato nel 1400, Bernardo e suo fratello Enrico iniziarono una campagna di vendetta contro l'Arcivescovo di Magonza e il Conte di Waldeck, dal momento che lo stesso arcivescovo era stato reputato uno dei mandanti dell'assassinio, e il Conte di Waldeck il suo esecutore.\nDopo la morte di Federico, Bernardo ed Enrico governarono il Principato di Brunswick assieme; in un trattato del 1409, Bernardo ricevette il solo governo su Brunswick. Dopo un secondo trattato del 1428, Bernardo ottenne invece il Principato di L\u00fcneburg.\nMatrimonio e discendenza.\nBernardo spos\u00f2 Margherita, figlia di Venceslao di Sassonia, nel 1386, da cui ebbe tre figli:"}
{"id": "1463064", "revid": "45927", "url": "https://it.wikipedia.org/wiki?curid=1463064", "title": "/\u028e/", "text": ""}
{"id": "1463067", "revid": "1305772", "url": "https://it.wikipedia.org/wiki?curid=1463067", "title": "Continental Professional Hockey League", "text": "La Continental Professional Hockey League era una lega dell'hockey su ghiaccio nordamericana.\nNasce nel 2005 dalle ceneri della North Eastern Hockey League: nella prima stagione prese avvio nel mese di novembre ma fu sospesa dopo sole 6 partite giocate. Si \u00e8 ripreso l'anno successivo con i New England Stars a chiudere con un record di 20-0 e vincere facilmente il titolo contro i Mohawk Valley Icecats 2 partite a 0 (8-5 e 9-2).\nLa lega ha cessato la sua attivit\u00e0 nel 2008.\nSquadre defunte.\n2005-2006\n2006-2007"}
{"id": "1463075", "revid": "1492679", "url": "https://it.wikipedia.org/wiki?curid=1463075", "title": "Game show", "text": "Il game show, traducibile letteralmente come \"spettacolo di giochi\", \u00e8 un genere di programmi televisivi, radiofonici o diffusi via web in cui degli sfidanti, singolarmente o in squadre, devono superare delle prove per conseguire un premio. In lingua italiana \u00e8 chiamato generalmente anche gioco a premi o (nel caso di programmi TV) gioco televisivo. Tali programmi possono ricadere anche in altri generi, come il variet\u00e0 o il reality show. Quando basati su quiz, sono spesso detti telequiz.\nI partecipanti possono essere persone comuni o anche celebrit\u00e0, mentre il premio pu\u00f2 assumere forme di varia natura, da una quantit\u00e0 di denaro a un viaggio pagato, o altri tipi di beni o servizi eventualmente forniti da uno sponsor, costituendo nel caso pubblicit\u00e0 indiretta.\nStoria.\nIl primo game show \u00e8 considerato \"Spelling Bee\", trasmesso nell'area londinese da Alexandra Palace nel 1938 via radio e televisione dalla BBC; si tratta di una gara di spelling. Negli Stati Uniti, nel 1940, la NBC trasmette per la prima volta \"Truth or Consequences\". Dal 1\u00ba luglio 1941 il programma va in onda anche come trasmissione televisiva sperimentale sempre sulla NBC (la cui stazione televisiva di punta \u00e8 la WNBT di New York), diventando cos\u00ec il primo game show trasmesso da una televisione commerciale. Nel 1950 inizia ad andare in onda regolarmente sulla CBS prima di approdare sulla NBC. \nIn particolare negli Stati Uniti, il genere inizia a spopolare durante gli anni cinquanta, assumendo prevalentemente la forma di telequiz (o \"quiz show\") che mettono alla prova la preparazione culturale dei concorrenti e sono contraddistinti da premi sempre pi\u00f9 elevati. Particolare risonanza ha nel 1955 la vincita della signora Joyce Brothers a \"The $64,000 Question\", la prima trasmissione televisiva che mette in palio una cos\u00ec consistente quantit\u00e0 di denaro (64\u00a0000 dollari). Nel 1959 viene tuttavia svelato come molti di questi telequiz, \"The $64,000 Question\" compreso, sono spesso truccati almeno in qualche misura. Lo scandalo, ritratto nel film \"Quiz Show\" degli anni novanta, porta il Congresso ad emendare la legislazione sulle trasmissioni radiotelevisive nel 1960, vietando espressamente di condizionare l'esito di questi spettacoli, intervento che causa nell'immediato la cancellazione di diversi programmi esistenti e quindi una loro drastica riduzione nei palinsesti delle emittenti statunitensi.\nNegli anni sessanta, in particolare nel Regno Unito, iniziano ad affermarsi i \"panel show\", contraddistinti da un \"panel\" di celebrit\u00e0 a mettere alla prova i concorrenti o partecipare loro stessi al gioco come sfidanti, spesso dando loro occasione di esibire le loro qualit\u00e0 artistiche. Questi programmi vedono un'importanza ridotta della competizione, che a volte assume una struttura molto semplificata, concentrandosi di pi\u00f9 sulle performance di noti attori comici; l'unione di game show e commedia ha un forte gradimento nel pubblico, e considerati i bassi costi di produzione richiesti rende i programmi molti redditizi per le emittenti. Tra i programmi pi\u00f9 noti del periodo: \"Have I Got News for You\", \"Would I Lie to You?\", \"Mock the Week\", \"QI\" e \"8 Out of 10 Cats\".\nNegli Stati Uniti intanto nascono altri programmi come \"Jeopardy!\" e \"Let's Make a Deal\", che avranno un successo abbastanza discreto, mentre negli anni settanta vedono la luce \"Family Feud\", \"Wheel of Fortune\" e \"The New Price Is Right\" (revival di \"The Price Is Right\", molto popolare negli anni cinquanta). Anche se molti di questi programmi dureranno a lungo, il genere nei decenni successivi andr\u00e0 calando di popolarit\u00e0, arrivando al punto pi\u00f9 basso a met\u00e0 degli anni novanta, quando \"The Price Is Right\" risulter\u00e0 essere l'unico game show in onda nella programmazione statunitense del daytime. Nuovo impulso al genere viene dato nel 1998 dalla nascita del quiz inglese \"Who Wants to Be a Millionaire?\", che registrer\u00e0 un grande successo a livello internazionale e far\u00e0 da apripista a una serie di programmi contraddistinti da premi di alto valore (\"Winning Lines\", \"The Chair\", \"Greed\", \"Shafted\") e reality show che vedono concorrenti contendersi una consistente quantit\u00e0 di denaro (\"Survivor\", \"Big Brother\").\nIn Italia.\nIl primo \"quiz\" radiofonico italiano \u00e8 considerato \"Botta e risposta\" di Silvio Gigli del 1944: il prescelto tra i presenti, per alzata di mano, vinceva qualche cofanetto dei prodotti reclamizzati. Seguir\u00e0 nel 1954 il gioco musicale \"Il motivo in maschera\" di Mike Bongiorno. Anche il variet\u00e0 radiofonico \"Rosso e nero\" (1951-1957) conteneva al suo interno un \"quiz\" fra il pubblico. I premi di questi giochi erano offerti dalle aziende che finanziavano i programmi.\nIn Italia, alcuni telequiz d'importazione americana sono strettamente legati alla nascita e diffusione della televisione nella penisola; negli anni Cinquanta guadagnano grande popolarit\u00e0 \"Lascia o raddoppia?\" (una derivazione di \"The $64,000 Question\") e \"Il Musichiere\" (ispirato a \"Name That Tune\", un format della NBC). Altri quiz erano di origine francese, come \"Ventimila al secondo\" e \"Telematch\" (ricalcato su \"Vous \u00eates formidable\"). \"Lascia o raddoppia?\", in particolare, ebbe un tale successo che dovette essere spostato dal sabato al gioved\u00ec sera, su richiesta dei gestori dei locali pubblici che avevano visto assottigliarsi gli incassi, proprio per la serata considerata pi\u00f9 lucrativa della settimana; il programma veniva inoltre proiettato nelle sale cinematografiche e teatrali prima dell'inizio dello spettacolo e persino in Parlamento durante le sedute notturne. \nDa allora il gioved\u00ec \u00e8 rimasto per tre decenni il giorno dei \"quiz\" in prima serata nei palinsesti italiani, in particolare di quelli condotti da Mike Bongiorno, che dopo il successo di \"Lascia o raddoppia?\" present\u00f2 vari altri \"quiz\" del gioved\u00ec sera, sempre con successo, come \"Rischiatutto\" (1970), \"Scommettiamo?\" (1976), \"Flash\" (1980) e \"Superflash\" (1982).\nTra i primi quiz musicali alla radio si ricordano \"Ferma la musica!\" (1967-'70) di Bongiorno; \"Caccia alla voce\" (1968-'70) di Pippo Baudo; \"Le piace il classico?\" (1968-'69), prima presentato da Enza Samp\u00f2 poi da Enrico Simonetti, era una sorta di tombola con numeri di musica lirica e sinfonica. Ma il radioquiz pi\u00f9 longevo \u00e8 \"Il gambero\", in onda per vari cicli su Rai Radio 2 a partire dal 1966 fino al 2000."}
{"id": "1463078", "revid": "23117", "url": "https://it.wikipedia.org/wiki?curid=1463078", "title": "\u00c9lber", "text": ""}
{"id": "1463079", "revid": "23117", "url": "https://it.wikipedia.org/wiki?curid=1463079", "title": "Elber", "text": ""}
{"id": "1463082", "revid": "205250", "url": "https://it.wikipedia.org/wiki?curid=1463082", "title": "Gaetano De Pasquali", "text": "Comp\u00ec i suoi primi studi letterari a Licata, nel convento di S. Francesco in un'ala del quale, molti anni dopo fu istituita la scuola media che porta il suo nome. Continu\u00f2 gli studi superiori e universitari a Palermo, dove nel 1839 consegu\u00ec la laurea in legge. Fu deputato dal 1867 al 1874 della Camera del Regno d'Italia nella X e XI legislatura.\nCarriera.\nAttivit\u00e0 letteraria.\nLa sua attivit\u00e0 letteraria inizi\u00f2 nel 1837, con la composizione di un elogio funebre indirizzato all'amico Pietro Urso. Nello stesso periodo collabor\u00f2 con diversi giornali: \"L'Imparziale\", il \"Giornale di Scienze, Lettere ed Arti\"; \"L'Occhio\". In quest'ultimo giornale pubblic\u00f2 la novella storica \"Piccarda\", dedicata alla madre, alcune biografie e varie critiche teatrali.&lt;br&gt;\nNel 1840, oltre alla raccolta dei \"Primi canti\", pubblic\u00f2 il \"Ristretto della storia di Sicilia\" un'opera rivolta ai giovani siciliani con l'intento di educarli alle nuove idee liberali e ai sentimenti di italianit\u00e0.&lt;br&gt;\nNel 1843 lo troviamo a Napoli, probabilmente per dedicarsi all'attivit\u00e0 forense. Qui frequent\u00f2 la famiglia Galluzzi e proprio a Pietro Galluzzi dedic\u00f2 la sua novella in versi \"Il profugo\". Di quest'anno \u00e8 anche il libro \"Le versioni bibliche\" comprendenti traduzioni gi\u00e0 pubblicate sui giornali ed in appendice ai \"Primi Canti\".&lt;br&gt;\nNell'autunno del 1847, in seguito ai torbidi politici scoppiati a Palermo, pubblic\u00f2, conservando l'anonimato, sul numero del 24 gennaio dell'anno successivo de \"Il cittadino\", un inno dal titolo \"Il 27 novembre 1847\" che porta anche il sottotitolo \"L'invito\". Ha tradotto \"La signora delle camelie\" di Dumas pubblicato nel 1850.\nAttivit\u00e0 come magistrato.\nDopo i moti del 1847, si insedi\u00f2 a Palermo un governo rivoluzionario. Il comune di Grotte nomin\u00f2 il De Pasquali membro della Camera dei comuni e deputato al Parlamento siciliano. Come membro della Camera dei comuni, nel 1848 firm\u00f2 l'atto di decadenza dei Borboni. \nNello stesso anno fu nominato giudice circondariale di Grotte. De Pasquali non interruppe mai la sua attivit\u00e0 di scrittore-giornalista.\nQuando i Borboni ritornarono in Sicilia, il De Pasquali fu invitato a ritirare la propria firma nell'atto di decadenza ma, essendosi egli rifiutato, gli fu imposto il confino a Grotte. De Pasquali non grad\u00ec tale imposizione e chiese di potere emigrare in America. Ottenuto il permesso, egli non and\u00f2 in America. And\u00f2, invece, in Francia da dove rientr\u00f2 in Italia e si stabil\u00ec a Torino. Ebbe cos\u00ec inizio il suo esilio che dur\u00f2 un decennio. A Torino continu\u00f2 con la sua vita di patriota, di giornalista e di scrittore. Fu sorvegliato dalla polizia piemontese, al pari di altri patrioti siciliani .\nAttivit\u00e0 giornalistica.\nCollabor\u00f2 con Giacinto Scelsi (1825-1902), nel giornale genovese \"L'Espero\".&lt;br&gt;\nDal 1851 al 1852, collabor\u00f2 anche con i giornali \"L'uguaglianza\" di Torino, e \"Il lavoro\" di Genova, dove pubblic\u00f2 alcuni suoi racconti ispirati a temi popolari, secondo l'indirizzo delle due testate. In questo periodo il De Pasquali pubblic\u00f2 diverse opere letterarie: \"Il cuore dell'operaio\" su \"L'Uguaglianza\" di Torino e quella de \"Il battelliere messinese\" e di \"Luciano il carrettiere\" su \"Il lavoro\" di Genova.&lt;br&gt;\nNel 1852 pubblic\u00f2 un volume di liriche intitolato \"Le ore malinconiche\" e, nello stesso periodo, collabor\u00f2 con il messinese Carlo Gemelli alla stesura di un volume in cui venivano illustrati i rapporti diplomatici tra la Sicilia e la Toscana negli anni 1848-49.&lt;br&gt;\nContinu\u00f2 la sua attivit\u00e0 giornalistica, offrendo la sua collaborazione a diversi giornali e pubblic\u00f2 altre opere tra le quali un certo rilievo ebbe la tragedia \"Maione\", ambientata in Sicilia ai tempi di Guglielmo I, che fu premiata dal governo piemontese ed ebbe due ristampe: una a Catania nel 1863, l'altra a Firenze, nel 1887.&lt;br&gt;\nCon Francesco Crispi, che si era trasferito a Torino nel 1861, collabor\u00f2 alla raccolta di biografie politiche intitolate \"Pantheon dei martiri della libert\u00e0 italiana\"."}
{"id": "1463084", "revid": "28406", "url": "https://it.wikipedia.org/wiki?curid=1463084", "title": "Dinastia Teodosiana", "text": ""}
{"id": "1463085", "revid": "599013", "url": "https://it.wikipedia.org/wiki?curid=1463085", "title": "Marcel Ndjeng", "text": "Anche suo fratello maggiore Dominique Ndjeng \u00e8 un calciatore.\nCarriera.\nCresciuto nel Colonia, con la cui maglia ha esordito fra i professionisti, ha poi cambiato una squadra all'anno prima di approdare nel 2007 al Borussia M\u00f6nchengladbach. Con il Borussia ha disputato una stagione e mezza, scendendo in campo 39 volte e realizzando 4 reti, finch\u00e9 nel gennaio 2009 \u00e8 stato acquistato dall'Amburgo. Dopo aver giocato con l'Augusta decide di seguire il suo allenatore Luhukay, accasandosi all' a partire dalla stagione 2012-2013. Dopo aver lasciato il club della capitale, il 22 giugno 2015 torna dopo 10 anni al Paderborn 07, con cui firma un contratto annuale."}
{"id": "1463088", "revid": "1714743", "url": "https://it.wikipedia.org/wiki?curid=1463088", "title": "Enrico di Brunswick-L\u00fcneburg", "text": "Biografia.\nEra il quarto figlio di Magnus II di Brunswick-L\u00fcneburg. \nPartecip\u00f2 alla persecuzione degli uccisori del fratello Federico, eletto re dei Romani e ucciso nel 1400, rivendicando l'Eichsfeld, possesso dell'arcivescovo di Magonza, che era stato sospettato di essere stato la mente dell'uccisione. Solo nel 1405, venne ratificata una pace tra il ducato di Brunswick-L\u00fcneburg e l'arcivescovato.\nNel 1404, venne rapito dal conte Bernardo di Lippe; dopo aver pagato un riscatto, venne liberato e, successivamente, col supporto del re Rupert di Germania, si vendic\u00f2 di Bernardo.\nAlla morte del conte Gerardo di Schleswig, marito di sua sorella, difese strenuamente lo Schleswig insieme all'Holstein dall'invasione danese voluta dalla regina Margherita I.\nSpos\u00f2 Sofia, figlia di Vratislavo VI di Pomerania, da cui ebbe due figli. Alla morte della prima moglie, nel 1406, si rispos\u00f2 con Margherita (c. 1389 \u2013 1471), figlia del langravio Ermanno d'Assia, nel 1409, da cui ebbe un solo erede di cui ci sia rimasta memoria.\nDiscendenza.\nEnrico spos\u00f2 Sofia di Pomerania, figlia di Vratislavo VI di Pomerania, da cui ebbe due figli:\nTre anni dopo la morte della prima moglie, avvenuta nel 1406, si rispos\u00f2 con Margherita d'Assia (c. 1389 \u2013 1471), figlia del langravio Ermanno d'Assia, da cui ebbe un solo erede di cui ci sia rimasta memoria:"}
{"id": "1463090", "revid": "125972559", "url": "https://it.wikipedia.org/wiki?curid=1463090", "title": "Campionato Sammarinese", "text": "Il Campionato Sammarinese, anche noto in passato come Campionato Dilettanti, \u00e8 l'unico livello del campionato di calcio di San Marino.\nIstituito nel 1985, \u00e8 organizzato sin dalla prima edizione dalla Federazione Sammarinese Giuoco Calcio. Situato al 55\u00ba e ultimo posto del ranking UEFA per campionati nazionali, il torneo d\u00e0 alla squadra vincitrice il diritto alla partecipazione al primo turno preliminare di UEFA Champions League e alla seconda classificata l'accesso al primo turno preliminare di UEFA Europa Conference League.\nLa squadra campione ottiene il diritto alla disputa della Supercoppa sammarinese contro la vincente della Coppa Titano, la coppa nazionale.\nFormula.\nDal 2018-2019 il campionato si articola in tre fasi. Le 15 squadre partecipanti vengono suddivise in due gironi all'italiana, A e B, con partite di sola andata. Le prime quattro classificate di ciascun girone vanno a formare il gruppo Q1 della seconda fase, le rimanenti il gruppo Q2: entrambi i gruppi della seconda fase prevedono partite di andata e ritorno.\nAl termine della seconda fase, accedono ai play-off le prime 6 classificate del Q1, la prima classificata del Q2 e la vincente dello spareggio tra la seconda e la terza classificata del Q2, a condizione che la terza non abbia un distacco superiore ai 5 punti, in caso contrario, acceder\u00e0 ai play-off direttamente la seconda classificata del Q2.\nI play-off si disputano con un tabellone ad eliminazione diretta, con la prima del Q1 che sfida la vincente dello spareggio del Q2, la seconda del Q1 gioca contro la prima del Q2, e poi la terza contro la sesta e la quarta contro la quinta del Q1. I quarti di finale e le semifinali si svolgono in gare di andata e ritorno senza tempi supplementari o rigori: nel caso in cui la somma delle reti delle due squadre risulti identico, sar\u00e0 la squadra meglio classificata durante le fasi precedenti ad accedere al turno successivo. La finale che decreter\u00e0 il campione di San Marino si giocher\u00e0 in gara unica con la possibilit\u00e0 di supplementari e calci di rigore.\nLa vincitrice del campionato accede al primo turno preliminare di UEFA Champions League e la seconda e la terza classificate al primo turno preliminare di UEFA Europa League. Mentre la vincitrice della Coppa Titano andr\u00e0 ai preliminari di UEFA Conference League.\nIl campionato si svolge tra le suddette 15 squadre, ma il terreno di gioco per ogni partita viene sorteggiato tra quelli disponibili nei territori della Repubblica:\nLa finale del torneo si gioca nel San Marino Stadium di Serravalle, dotato di 4.877 posti a sedere.\nStoria.\nI primi tornei estivi.\nGi\u00e0 a partire dagli anni Venti il calcio fu presente nella Repubblica di San Marino e nel 1928 nacque la prima squadra, la Libertas, seguita dall'Unione Sportiva Titania.\nLa Federazione Sammarinese Giuoco Calcio nacque nel 1931 e il primo antenato del Campionato Sammarinese, sorto sotto il patrocinio dell\"Ente Sammarinese per le Attivit\u00e0 Sportive\", si svolse nel 1937 e parteciparono quattro squadre: la Libertas di Borgo Maggiore, la Castellana di Serravalle, La Fiorita di Montegiardino e La Serenissima di Citt\u00e0 di San Marino. La prima giornata si gioc\u00f2 il 21 aprile ed il torneo si concluse con la vittoria della Libertas, che si ripeter\u00e0 anche nella seconda edizione l'anno successivo.\nCi fu per\u00f2 una pausa fino al 1945, dovuta alla Seconda Guerra Mondiale e alle sue conseguenze. Si riprese nel 1950 e le squadre iscritte al torneo furono sempre quattro, ma con due novit\u00e0: La Fiorita e de La Serenissima vennero sostituite dal Kursaal e da La Guaita, entrambe di San Marino Citt\u00e0. Come nel 1937, si gioc\u00f2 solo sul campo di Borgo Maggiore e al termine del torneo di una settimana trionf\u00f2 ancora una volta la formazione di casa. Successivamente nel 1954, nel 1958, nel 1959 e nel 1961, vennero organizzate altre quattro edizioni di questo torneo estivo, tutte vinte dalla Libertas. Questi tornei verranno anni dopo non inseriti come edizioni del Campionato ma equiparati alla Coppa Titano, manifestazione che nascer\u00e0 soltanto nel 1965.\nNel mentre, oltre a questi tornei, nel 1959 la federazione allest\u00ec la Serenissima, che poi prender\u00e0 il nome di San Marino Calcio, con l'obiettivo di partecipare esclusivamente al campionato italiano di calcio dopo che, nella stagione precedente, era stata la Libertas/Tre Penne a giocare nelle divisioni italiane.\nLa nascita negli anni ottanta.\nNel 1980 ci fu il primo abbozzo di un vero e proprio campionato sammarinese, necessario perch\u00e9 la Federazione fosse riconosciuta dagli Organi Internazionali del calcio (UEFA e FIFA), e dopo cinque edizioni di prova, nel 1985 part\u00ec il primo campionato ufficiale, affiliato provvisoriamente alla FIFA. \nIl Campionato sammarinese di calcio 1985-1986 venne presentato alla stampa il 2 ottobre 1985, e fu giocato in un'unica serie, con un girone all'italiana unico di 17 squadre e gare di sola andata. Le prime 9 classificate formeranno la stagione successiva la prima divisione, Serie A1, mentre le ultime 8 la seconda, Serie A2. Il 27 aprile 1986 la stagione si concluse con la vittoria del Faetano.\nNel 1986 si pass\u00f2 quindi a due divisioni ed il campionato di Serie A1 1986-1987 fu organizzato come girone all'italiana, con gare di andata e ritorno. Le prime quattro classificate ebbero accesso ai play-off, mentre le ultime due retrocessero nella Serie A2. La finale del campionato disputata tra La Fiorita di Montegiardino ed il Faetano dell'omonimo castello, venne vinta 2-0 da La Fiorita, che si aggiudic\u00f2 il titolo.\nL'edizione 1987-1988 vede una modificazione dei due campionati, con la A1 che passa da nove a dieci squadre e la A2 che viene ridotta da otto a sei. La formula rimane invariata, con play-off per le prime quattro e retrocessione per le ultime due classificate. La finale viene vinta dalla Tre Fiori sulla Virtus ai tiri di rigore per 6-5.\nNelle prime sette edizioni ci fu tanto equilibrio, con un vincitore diverso rispetto alla stagione precedente, ma dal 1992-1993, il Tre Fiori conquist\u00f2 tre titoli consecutivi. Il ciclo venne interrotto dalla Libertas, mattatrice dei tornei estivi di inizio secolo, che vinse il suo primo campionato nella stagione 1995-1996.\nDall'edizione 1996-1997 il campionato si svolse nuovamente in un'unica serie divisa in due gironi all'italiana, A e B. Tra il girone di andata e il girone di ritorno, dove le squadre incontrarono le avversarie dei rispettivi gironi, si gioc\u00f2 l\u2019intergirone, con le formazioni del primo gruppo che affrontarono quelle del secondo in gare di sola andata. Le prime tre classificate di ogni girone si qualificavano ai play-off per l'assegnazione del titolo. La Folgore si aggiudic\u00f2 il primo campionato con la nuova formula, battendo in finale La Fiorita per 2-1. Arriveranno tre Scudetti in quattro anni, inframezzati dal Faetano. Nel 2000 avvenne la fusione tra la Societ\u00e0 Sportiva Juvenes ed il Gruppo Sportivo Dogana, e questo fece s\u00ec che il campionato scese a 15 squadre, senza per\u00f2 mutare la formula.\nIl nuovo Millennio con l'accesso all'Europa.\nIl primo Campionato del XXI secolo termin\u00f2 con la vittoria del Cosmos, ma la gioia gialloverde dur\u00f2 solo un anno, perch\u00e9 dalla stagione successiva inizi\u00f2 il dominio del Domagnano, che dura quattro anni ma con una parentesi interna, quella dell\u2019annata 2003-2004, griffata Pennarossa, la quale fa il \"Triplete\". I sei titoli in palio dal 2005 al 2011 vennero spartiti fra due sole squadre, Murata e Tre Fiori, che firmarono una tripletta a testa. La seconda fu quella del Tre Fiori, che in questa maniera ripet\u00e9 la straordinaria performance del triennio 1992-1995.\nLe stagioni 2011-2012 e 2012-2013 premiarono il Tre Penne, che poi si ripet\u00e9 anche nel 2015-2016 dopo i trionfi di La Fiorita e Folgore. Nella stagione 2016-2017 a sollevare il pi\u00f9 ambito trofeo della Repubblica fu di nuovo La Fiorita, nell'anno del suo Cinquantenario, mentre il titolo della stagione 2017-2018 fin\u00ec nella bacheca della societ\u00e0 di Montegiardino.\nIl format rimarr\u00e0 invariato fino alla stagione 2018-2019, quando venne inserita la seconda fase a gironi e il playoff successivo a eliminazione diretta. Formula che fino ad ora si \u00e8 disputata solo una volta in quanto nel 2019-2020 la Pandemia di COVID-19 costrinse la Federazione a interrompere il campionato e nella stagione successiva a modificare il format, optando un girone unico di sola andata, per ridurre il numero di partite e terminare il torneo regolarmente.\nNel 2006 l'UEFA concesse alla federazione sammarinese la partecipazione di una squadra alle competizioni europee, garantendo un posto nella Coppa UEFA. La squadra vincitrice del campionato 2005-2006, il Murata che batt\u00e9 in finale la Pennarossa, ebbe accesso al primo turno preliminare della Coppa UEFA 2006-2007 per la prima volta nella storia di una squadra del Titano. Dall'anno successivo invece, la prima classificata in campionato ebbe accesso al primo turno preliminare della UEFA Champions League, con invece la seconda classificata, ovvero la squadra sconfitta nella finale per lo scudetto, ai preliminari di Europa League. Fu ancora il Murata, che vinse il campionato 2006-2007 battendo la Libertas 5-0, ad avere per la prima volta la possibilit\u00e0 di partecipare alla successiva Champions League. Per via della riforma delle competizioni europee dal 2021 San Marino non qualificher\u00e0 pi\u00f9 una squadra alla UEFA Europa League ma porter\u00e0 due squadre alla UEFA Europa Conference League, la nuova competizione della UEFA, la terza per importanza, aumentando cos\u00ec il numero di partecipanti ogni anno alle competizioni internazionali.\nPartecipazioni al campionato.\nSono 18 le squadre ad aver preso parte ai 36 campionati del Campionato Dilettanti che sono stati disputati a partire dal 1985-1986 fino alla stagione 2020-2021 (della quale si riportano in grassetto le squadre militanti):\nLe squadre.\nNel Campionato Dilettanti giocano tutte le quindici squadre di calcio sammarinesi, suddivise in due gironi, il girone A con otto squadre e il girone B con sette squadre. \nLe squadre presenti in campionato sono:\nAlbo d'oro.\nDi seguito \u00e8 riportato l'albo d'oro del campionato sammarinese di calcio. Dal 1985 a oggi il campionato \u00e8 stato vinto, almeno una volta, da 11 squadre diverse."}
{"id": "1463091", "revid": "287204", "url": "https://it.wikipedia.org/wiki?curid=1463091", "title": "Storia della follia nell\u2019et\u00e0 classica", "text": ""}
{"id": "1463106", "revid": "149726", "url": "https://it.wikipedia.org/wiki?curid=1463106", "title": "Paucitubercolati", "text": ""}
{"id": "1463107", "revid": "287204", "url": "https://it.wikipedia.org/wiki?curid=1463107", "title": "Intrepido", "text": "Intrepido \u00e8 stata una rivista di fumetti periodica pubblicata dagli anni trenta ai novanta dalla Casa Editrice Universo dei fratelli Alceo, Cino e Domenico Del Duca. Venne pubblicata per oltre sessanta anni arrivando a superare i tremila numeri.\nEra solo omonima del settimanale per ragazzi, \"L'Intrepido\", edito dalla casa editrice Picco &amp; Toselli dal 1919 al 1929.\nStoria editoriale.\nLa testata esord\u00ec il 23 febbraio 1935 e prosegu\u00ec la pubblicazione fino al n. 42 del 19 dicembre 1943; dopo un'interruzione dovuta agli eventi bellici, riprese le pubblicazioni con un nuovo n. 1 il 23 agosto del 1945, continuando poi, ininterrottamente, fino al gennaio 1998 quando venne chiusa dopo 3028 numeri pubblicati.\nPrimo ciclo - Intrepido giornale (1935-1951).\nIl periodico esordisce nel formato a giornale il 23 febbraio 1935 e dal n. 15 compare sotto la testata la dicitura \"Periodico settimanale d\u2019avventure\" poi cambiato in \"Settimanale di avventure\". Inizialmente la prima pagina \u00e8 un quadro unico illustrante un avvenimento per poi, dal n. 15 del 1938 ospitare strisce a fumetti. Pubblica avventure di carattere popolare pubblicato dalla Casa Editrice Moderna dei fratelli Alceo, Domenico e Cino del Duca, interessati a valorizzare gli autori italiani e le serie a fumetti ricche di colpi di scena nella migliore tradizione ottocentesca dei feuilleton pubblicando personaggi come Dick L\u2019Intrepido che d\u00e0 il nome alla testata. Il successo della testata costringe l\u2019editore a stampare il giornale presso diverse tipografie. Dal 1936, ai personaggi italiani si affiancano produzioni americane come Diana (Connie) di Frank Godwin che poi scompaiono nel 1939 a seguito delle disposizioni governative che vietarono la pubblicazione di materiale americano e pertanto la testata torna a presentare solo serie di produzione italiana. Nel 1936 Alceo e Domenico fondano l\u2019Editoriale Universo e nel 1939, chiudono la testata \"Il Monello\" facendone confluire le storie rimaste incompiute nell'Intrepido. Prima ancora, nel 1937, era avvenuta la fusione con in'altra testata, La Folgore. Nel dopoguerra Il Monello ritorner\u00e0 a essere pubblicato come testata autonoma indirizzata a bambini e adolescenti.\nDurante la guerra ne viene interrotta la pubblicazione dal dicembre 1943 e riprender\u00e0 nell'aprile 1945 ma distribuito solo nell'Italia meridionale e centrale per 35 numeri mentre una edizione per l'italia settentrionale esordisce ad agosto 1945 e pubblicata per 19 numeri presentando le stesse storie dell\u2019edizione romana; la riunificazione delle due testate avviene nel dicembre 1946.\nSecondo ciclo - Intrepido tascabile (1951-1963).\nCol n. 45 del novembre 1951 si passa dal formato giornale a quello tascabile nel quale verr\u00e0 pubblicato fino all'ottobre 1963. Le scelte editoriali si rivelano vincenti facendo arrivare la tiratura a 300.00 copie. Vengono pubblicate storie di personaggi destinati a lunga fama ideati da Luigi Grecchi: \"Bufalo Bill\" disegnato da Carlo Cossio, \"Roland Eagle\" disegnato da Ferdinando Corbella, \"Chiomadoro\", \"Forza John\" disegnato da Erio Nicol\u00f2, \"Liberty Kid\" disegnato da Gaetano Albanese e Antonio Toldo poi da Lina Buffolente. Pubblicate inoltre le serie \"Arturo e Zoe\" (Nancy) di Ernie Bushmiller, \"Pedrito el Drito\" di Antonio Terenghi. \nNegli anni sessanta aumenta il numero di pagine con l'aggiunta di nuove rubriche e di nuovi personaggi: \"Junior\" sceneggiato da Luigi Grecchi e disegnato da Loredano Ugolini, \"Arriba Gringo!\" e \"Michele Strogoff\" disegnati da Carlo Savi, \"Girano di Bergevac\" disegnato da Clario Onesti, \"El Bandera\" disegnato da Gino Pallotti, \"La dama della spada\" disegnato da Carlo Savi e Sergio Molino, \"Dave Devil\" disegnato da Renzo Restani. Alcune serie, oltre all'avventura, comprendono risvolti sentimentali, particolarmente apprezzati dalle lettrici: \"L'ultima riva, Lo sparviero della sierra del Sole, Luana fiore del sud\", disegnate da Clario Onesti. Compaiono alcune serie a fotoromanzo: \"Le Avventure di Tom Sawyer\", \"La Freccia Nera\" e \"Senza Famiglia\". Si pubblica anche qualche storia senza personaggi fissi. \nDal n. 27 del 1962 la pubblicazione, passa da 144 pagine a 208 complessive, e si sdoppia in due fascicoli di identico formato venduti assieme: \"Intrepido\" contenente i fumetti e \"Intrepido\" \"Variet\u00e0\" che raccoglie gli altri contenuti. Dal n. 51 dello stesso anno si ritorna a unificare fumetti, rubriche e articoli nel solo \"Intrepido\" \"Variet\u00e0\", di 160 pagine.\nTerzo ciclo - Intrepido rivista (1963-1992).\nCon il n. 44 dell'ottobre 1963 la pubblicazione passa al formato rivista, che permette di inserire pi\u00f9 materiale nella pagina e che verr\u00e0 mantenuto con minime variazioni fino al termine delle pubblicazioni. Prendono sempre pi\u00f9 spazio le pagine dedicate allo sport, in particolare al calcio ed \u00e8 da questo periodo che iniziano ad essere pubblicate alcune esilaranti pubblicit\u00e0, peraltro autentiche, la pi\u00f9 nota delle quali \u00e8 quella degli occhiali a raggi X, che avrebbero permesso la visione dei corpi nudi attraverso gli abiti. Dal n. 52 del dicembre 1963 la testata Intrepido Variet\u00e0 ritorna alla denominazione Intrepido.\nDagli anni settanta, comincia sempre pi\u00f9 a rivolgersi a un pubblico giovane, in et\u00e0 adolescenziale o superiore, lasciando la fascia di et\u00e0 preadolescenziale a \"Il Monello\". Nascono personaggi destinati ad avere un breve ma intenso successo, come Billy Bis, creato da Antonino Mancuso e Loredano Ugolini nel 1966, Lone Wolf, creato da Luigi Grecchi e Fernando Fusco nel 1968, personaggi come Ghibli o come la serie Iber o le storie umoristiche disegnate da Claudio Medaglia o da Giorgio Dall'Aglio. \nSono anche gli anni in cui collaborano con la rivista notissimi giornalisti radiotelevisivi (Enzo Tortora, Sandro Ciotti, Alfredo Pigna, pi\u00f9 tardi anche Gianni Vasino, Beppe Viola e Bruno Pizzul) e della carta stampata (Angelo Rovelli, Enrico Crespi), oltre a uomini di spettacolo come Gianni Boncompagni e Franco Nebbia). \nDal gennaio 1982 al marzo 1992 diventa Intrepido Sport, accentuando pi\u00f9 la commistione tra sport e fumetti, \nQuarto ciclo - INTREPIDO Nuova Serie (1992-1998).\nNell'aprile 1992 la testata cambia formula editoriale, torna a chiamarsi Intrepido e pubblica fumetti scritti da Michelangelo La Neve, Giuseppe De Nardo, Paolo Aleandri, Vincenzo Perrone e disegnati da autori come Davide Toffolo e Alessandro Baggi con serie come Sprayliz di Luca Enoch o ESP di La Neve e Arduni dai temi forti che in alcuni casi faranno subire ad alcuni autori un processo per oltraggio alla morale. \nDal 1994 al 1997 la testata diventa mensile e poi bimestrale presentando, accanto a nuovi autori, ristampe di classici, ma sono gli ultimi tentativi di rilanciare le vendite ormai molto basse. La testata chiuder\u00e0 dopo sessantatr\u00e9 anni con il n. 12 del gennaio 1998 dopo aver pubblicato in totale 3.028 numeri. Molti gli autori di fumetti che hanno collaborato alla rivista, come Luca Enoch ed altri, sono poi approdati alla Sergio Bonelli Editore; molti furono anche gli illustratori delle copertine, tra gli altri Walter Molino.\nTra gli artisti principali che lavorarono per la testata: Antonio Salemme, Giuseppe Cappadonia, Ferdinando Vichi, Sergio Montip\u00f2, Carlo e Vittorio Cossio, mentre ad esordire sulle sue pagine furono Walter Molino e Aurelio Galleppini.\nL'Intrepido d'Oro.\nL'Intrepido d'Oro \u00e8 stato un premio annuale, istituito dal settimanale \"L'Intrepido\", assegnato al miglior calciatore del Campionato italiano di calcio di Serie A, Serie B e Serie C1."}
{"id": "1463108", "revid": "121837", "url": "https://it.wikipedia.org/wiki?curid=1463108", "title": "Stelle Ae/Be di Herbig", "text": ""}
{"id": "1463110", "revid": "767487", "url": "https://it.wikipedia.org/wiki?curid=1463110", "title": "Gli spari sopra tour", "text": "Gli spari sopra tour \u00e8 un video di Vasco Rossi uscito nel 1994 in VHS e ristampato nel 2006 in DVD. Contiene registrazioni live tratte dal tour omonimo del 1993. Il video, della durata di circa un'ora e mezzo, \u00e8 stato diretto da Stefano Salvati.La tracklist contiene alcuni pezzi tratti dall'album che d\u00e0 il titolo al tour, \"Gli spari sopra\", con l'aggiunta di alcuni brani precedenti. La novit\u00e0 sono le due versioni acustiche di \"Brava Giulia\" e \"Canzone\" (quest'ultima non cantata da Rossi)."}
{"id": "1463113", "revid": "125542060", "url": "https://it.wikipedia.org/wiki?curid=1463113", "title": "The Seventh Seal (Death SS)", "text": "The Seventh Seal \u00e8 il settimo album studio dei Death SS, pubblicato nel 2006."}
{"id": "1463115", "revid": "23117", "url": "https://it.wikipedia.org/wiki?curid=1463115", "title": "Silvinho", "text": ""}
{"id": "1463116", "revid": "1904508", "url": "https://it.wikipedia.org/wiki?curid=1463116", "title": "Ferdinando Alberto I di Brunswick-L\u00fcneburg", "text": "Biografia.\nInfanzia.\nFerdinando Alberto era il terzo figlio di Augusto di Brunswick-L\u00fcneburg. Alla morte del padre, nel 1666, i tre figli avevano avuto delle questioni circa l'eredit\u00e0, e Ferdinando Alberto aveva ricevutto il palazzo di Bevern, oltre ad alcuni diritti feudali e una parte consistente dell'eredit\u00e0 paterna in cambio del governo di Wolfenb\u00fcttel, che sarebbe stato governato insieme dai suoi fratelli maggiori.\nMatrimonio.\nFerdinando Alberto spos\u00f2 Cristina, figlia di Federico, Langravio d'Assia-Eschwege, nel 1667, ma solo sei dei loro figli raggiunsero la maggiore et\u00e0.\nDuca di Brunswick-Bevern.\nFerdinando Alberto crebbe con una personalit\u00e0 sempre pi\u00f9 eccentrica, e diverse volte erano stati i suoi fratelli a dover intervenire militarmente nel suo palazzo per ristabilire l'ordine. Egli collezion\u00f2 molte opere d'arte che successivamente divennero parte dell'Herzog Anton Ulrich-Museum. \nMorte.\nEgli mor\u00ec nel 1687; suo figlio, Ferdinando Alberto, erediter\u00e0 il Principato diversi anni dopo.\nDiscendenza.\nDal matrimonio con Cristina d'Assia-Eschwege Ferdinando Alberto ebbe:"}
{"id": "1463120", "revid": "2028514", "url": "https://it.wikipedia.org/wiki?curid=1463120", "title": "Commesso", "text": "Il commesso \u00e8 uno degli ausiliari dell'imprenditore, dotato di mansioni meritevoli di disciplina apposita nei codici civili di origine napoleonica. Negli Stati di tradizione giuridica continentale, poi, il termine designa anche una figura professionale interna al Parlamento.\nEtimologia.\nIl termine nasce dal verbo latino \"committere\" (incaricare).\nDiritto privato.\nNell'ordinamento italiano, la disciplina che riguarda i commessi \u00e8 delineata dagli articoli 2210-2212 del codice civile. I commessi rappresentano l'imprenditore commerciale per tutti quegli atti che comporta la specie delle operazioni di cui sono incaricati.\nUna limitazione ai loro poteri \u00e8 prevista dal secondo comma dell'articolo 2210: essi non possono pretendere il prezzo delle merci da essi non direttamente consegnate n\u00e9 applicare sconti e dilazioni che non sono d'uso, salvo che siano a ci\u00f2 espressamente autorizzati.\nPer gli affari da essi conclusi possono ricevere le dichiarazioni che riguardano l'esecuzione del contratto ed i reclami relativi alle inadempienze contrattuali. Al di fuori dei locali dell'impresa non possono esigere il prezzo se non autorizzato o se non presentano quietanza firmata dall'imprenditore.\nDiritto pubblico.\nI Regolamenti parlamentari (articolo 64 Reg. Cam., art. 71 Reg. Sen.) designano con il termine \"commesso\" il personale dipendente di ruolo a tempo indeterminato con mansioni esecutive.\nSu istruzioni dei deputati questori o dei senatori questori, costoro hanno un ruolo esclusivo nella polizia delle sedute, stante il divieto di accesso della forza pubblica nell'aula e negli altri locali dotati di immunit\u00e0 di sede. Ci\u00f2 rende il loro ruolo assai diverso dagli \"errand boys\" dei parlamenti anglosassoni ed assai pi\u00f9 simili al personale ivi alle dipendenze del \"Sergeant at arms\" o al \"Yeoman Usher of the Black Rod\"."}
{"id": "1463129", "revid": "486946", "url": "https://it.wikipedia.org/wiki?curid=1463129", "title": "Cisalpino SA", "text": ""}
{"id": "1463135", "revid": "484362", "url": "https://it.wikipedia.org/wiki?curid=1463135", "title": "Ch (digramma)", "text": ""}
{"id": "1463140", "revid": "298229", "url": "https://it.wikipedia.org/wiki?curid=1463140", "title": "Giovanni Colaone", "text": "Atleta diversamente abile, \u00e8 tesserato per il Gruppo Sportivo Albatros di Trento e fa parte delle squadre di basket in carrozzina e hockey su slittino. Partecipa al campionato italiano di ice sledge hockey tra le file delle South-Tyrol Eagles, la rappresentativa regionale, con cui ha vinto lo scudetto 2007-08. \nIn quest'ultima specialit\u00e0, ha partecipato con la nazionale italiana ai IX Giochi Paralimpici invernali di Torino 2006, classificandosi all'8\u00ba posto.\nPur all'esordio olimpico, questa non \u00e8 stata la sua prima convocazione in nazionale: aveva infatti partecipato anche ai Campionati Europei del 2005, disputatisi a Zl\u00edn in Repubblica Ceca, dove la nazionale aveva ottenuto il 6\u00ba posto.\nHa inoltre partecipato alla nuova edizione dei Campionati Europei, disputatisi a Pinerolo nel novembre 2007 e all'edizione 2009 del mondiale (chiuso al sesto posto, con qualificazione alle olimpiadi di Vancouver 2010)."}
{"id": "1463142", "revid": "110527021", "url": "https://it.wikipedia.org/wiki?curid=1463142", "title": "Procuratore (impresa commerciale)", "text": "Il procuratore \u00e8 quel soggetto che in base ad un rapporto continuativo ha il potere di compiere per l'imprenditore gli atti pertinenti all'esercizio dell'impresa pur non essendo preposti ad esso (esercizio dell'impresa) (art 2209 del codice civile italiano).\nPoteri.\nSono gerarchicamente subordinati all'institore. Il loro potere decisionale \u00e8 circoscritto ad un determinato settore operativo dell'impresa o ad una serie specifica di atti (es: direttore di un settore dell'azienda). Non ha rappresentanza processuale dell'imprenditore e non \u00e8 soggetto agli obblighi dell'institore. Non pu\u00f2 compiere atti che esorbitano dalla gestione dell'impresa, come alienare o ipotecare i beni immobili del preponente. La principale differenza con l'institore \u00e8 nella responsabilit\u00e0 nei confronti dei terzi. Il legislatore, infatti, ha omesso di richiamare la relativa disciplina prevista per l'institore al 2208, escludendo cos\u00ec una responsabilit\u00e0 dell'imprenditore per gli atti compiuti senza spendita del nome."}
{"id": "1463143", "revid": "484362", "url": "https://it.wikipedia.org/wiki?curid=1463143", "title": "Pace dell'Aia", "text": ""}
{"id": "1463149", "revid": "115854639", "url": "https://it.wikipedia.org/wiki?curid=1463149", "title": "Bigodini", "text": "Bigodini (sottotitolato Il gioco che non fa una piega), \u00e8 stato un programma televisivo italiano condotto da Max Novaresi e la partecipazione del duo Gretel &amp; Gretel (Francesca Zanni e Michela Andreozzi); \u00e8 stato trasmesso su Italia 1 dal 3 aprile al 30 dicembre 2000 dalle ore 13:00 alle 13:45, venendo promosso nell'orario dell'access prime time (dalle 20:00 alle 20:40) nel periodo estivo, dal 10 al 29 luglio, in sostituzione di \"Sarabanda\". Si trattava di un quiz a premi, con domande perlopi\u00f9 basate sui pettegolezzi dei VIP tratte da famose riviste di cronaca rosa, quali \"Novella 2000\", \"Gente\", \"Chi\", ed altre.\nStoria.\nIl programma nacque ed and\u00f2 in onda solo nel 2000; la prima puntata, trasmessa il 3 aprile ebbe un ascolto di 1.311.000 spettatori ed uno share del 7,52%. Tuttavia dur\u00f2 pochissimo, e dopo la chiusura della prima stagione il 29 luglio, riprese il 4 settembre con una nuova edizione che termin\u00f2 il 30 dicembre. Vennero in tutto mandate in onda circa 200 puntate.\nIl programma.\nLo studio era mostrato come un salone da parrucchiere. Il quiz si svolgeva con quattro concorrenti ed era suddiviso in tre manches:\nNella seconda edizione era stato introdotto un nuovo gioco, quello del Tabellone, in cui i concorrenti potevano scegliere appunto dal tabellone un tema su cui rispondere.\nIl montepremi partiva dalla cifra di 3 milioni di lire a salire."}
{"id": "1463155", "revid": "767487", "url": "https://it.wikipedia.org/wiki?curid=1463155", "title": "Thrash You!", "text": "Thrash You! \u00e8 il secondo album del gruppo thrash metal tedesco Abandoned, distribuito nel 2007."}
{"id": "1463157", "revid": "98077", "url": "https://it.wikipedia.org/wiki?curid=1463157", "title": "Palliato", "text": ""}
{"id": "1463158", "revid": "12526273", "url": "https://it.wikipedia.org/wiki?curid=1463158", "title": "Identit\u00e0 di bianchi", "text": ""}
{"id": "1463159", "revid": "1372005", "url": "https://it.wikipedia.org/wiki?curid=1463159", "title": "Ludovico IV di Turingia", "text": "Biografia.\nFiglio di Ermanno I, appartenente alla dinastia dei Ludovingi, e di Sofia di Baviera, divenne langravio di Turingia a soli 16 anni. Il giorno di San Chiliano del 1218, all'et\u00e0 di 18 anni, fu armato cavaliere nella chiesa di San Giorgio a Eisenach.\nNel 1221 spos\u00f2 la principessa ungherese Elisabetta, figlia di Andrea II.\nNel 1226 Ludovico fu convocato alla dieta di Cremona, dove promise a Federico II di Svevia di prendere la croce e accompagnarlo in Terra Santa. Part\u00ec per la Sesta Crociata l'anno seguente (1227), ispirato anche dai racconti di suo padre e dello zio, che avevano preso parte alla Terza Crociata. Suoi compagni di viaggio erano cinque conti, Lodovico di Wartburg, Gunther von Kefernberg, Meinrad von M\u00fchlberg, Heinrich von Stolberg e Burkhard von Brandenberg. Ludovico lasci\u00f2 la moglie incinta. Nell'estate dello stesso anno attravers\u00f2 le montagne tra la Turingia e l'Alta Franconia, attravers\u00f2 la Svevia e la Baviera, valic\u00f2 le Alpi Tirolesi e percorse tutta la penisola italiana. Giunto a Brindisi, si ammal\u00f2 di una febbre che stava decimando l'esercito dei crociati giunto nel porto pugliese; ricevette l'estrema unzione dal Patriarca di Gerusalemme e si rec\u00f2 ad Otranto dove mor\u00ec poco dopo. Pochi giorni dopo la sua morte, nacque sua figlia Gertrude. Il corpo di Ludovico fu trasportato a Reinhardsbrunn nel 1228 per essere sepolto e divenne oggetto di devozione popolare. \nLa moglie Elisabetta mor\u00ec qualche anno dopo di lui (1231), all'et\u00e0 di 24 anni, dopo aver trascorso il resto della sua vita come terziaria francescana, dedicandosi alla penitenza e al servizio per i poveri: fu proclamata santa nel 1235. Ludovico non \u00e8 mai stato formalmente canonizzato, ma divenne noto tra il popolo tedesco come \"Ludovico il Santo\" (in tedesco: \"Ludwig der Heilige\"). Altrove \u00e8 conosciuto anche come \"Beato Luigi di Turingia\".\nDiscendenza.\nDalla moglie Elisabetta ebbe un figlio e due figlie:"}
{"id": "1463164", "revid": "116505564", "url": "https://it.wikipedia.org/wiki?curid=1463164", "title": "Decolorante", "text": "Con il nome di decolorante o sbiancante si indicano vari composti chimici che hanno natura chimica ed applicazioni pratiche differenti, ma che hanno in comune la capacit\u00e0 di rendere pi\u00f9 bianca una superficie.\nGli sbiancanti nell'industria cartiera.\nNel 1774 il chimico svedese K.W. Scheele introdusse l'uso del cloro per sbiancare la carta.\nAnche il solfato di sodio \u00e8 stato utilizzato in passato.\nOltre ai composti a base di cloro e al solfato di sodio, anche l'ammoniaca pu\u00f2 essere utilizzata durante l'operazione di sbiancamento della carta.\nNell'operazione di sbiancamento della carta si utilizzano anche enzimi, tra cui la xilanasi. Si parla in questo caso di \"bioleaching\".\nGli sbiancanti nell'industria alimentare.\nGli sbiancanti vengono anche utilizzati nell'industria alimentare. Fino al 1998, ad esempio, era impiegati per lo sbiancamento della farina (tramite ad esempio diossido di cloro) ma tale pratica oggi vietata.\nGli sbiancanti nel campo tessile.\nGli sbiancanti utilizzati nel campo tessile hanno il compito di rendere pi\u00f9 bianchi i tessuti, sia prima della loro colorazione durante il processo produttivo (ad esempio acido glicolico), sia durante il lavaggio del prodotto finito.\nSi dividono in candeggianti (attivi alle temperature pi\u00f9 alte) ed enzimi.\nSono in genere composti a base di ipoclorito di sodio (candeggina), perossido di idrogeno (perossido di idrogeno|acqua ossigenata) o ammoniaca.\nGli sbiancanti vengono commercializzati in diverse forme e concentrazioni: per vestiti e stoffe varie, o con aggiunta di disinfettante o abbinato ad agenti lavanti per poter essere utilizzato direttamente nel cestello della lavatrice.\nSbiancanti ottici.\nGli sbiancanti possono inoltre venire additivati da azzurranti ottici: si tratta di sostanze che, rimanendo depositate sui tessuti, assorbono parte della radiazione incidente nella regione invisibile dell'ultravioletto incidente e la riflettono a lunghezze d'onda pi\u00f9 lunghe, nella parte superiore dello spettro visibile. In questo modo, essi rendono lo spettro riflesso pi\u00f9 ricco di azzurro e quindi il tessuto apparentemente pi\u00f9 bianco. Ma non sono dei veri e propri sbiancanti, in quanto il loro effetto schiarente \u00e8 solo apparente (sbiancamento ottico), a differenza degli sbiancanti veri e propri, che inducono delle trasformazioni chimiche di ossidazione.\nGli sbiancanti per peli e capelli.\nI decoloranti sono utilizzati (a concentrazioni relativamente basse rispetto agli altri utilizzi) per l'applicazione sui capelli, o in forma particolarmente delicata con sostanze emollienti e idratanti per la stesura su peluria di corpo e viso che si voglia rendere quasi invisibile.\nGli sbiancanti per denti.\nLo sbiancamento dentale (in inglese \"bleaching\") ha lo scopo di rendere pi\u00f9 bianchi i denti.\nConsiste nell'applicazione, sugli elementi dentari interessati, di un composto a base di perossido di carbammide (o di perossido di idrogeno) in determinate concentrazioni il quale, dopo un tempo variabile (che normalmente si aggira intorno ai 15-30 minuti), consente lo \"schiarimento\" dei denti.\nIl tempo di applicazione pu\u00f2 essere diminuito amplificando l'effetto del perossido grazie all'ausilio di specifiche lampade a luce calda.\n\u00c8 importante precisare che non sempre lo sbiancamento produce gli effetti desiderati, infatti una serie di variabili pu\u00f2 influire negativamente sul risultato finale, per cui \u00e8 necessario rivolgersi a dentisti seri e qualificati che possano fornire ogni genere di ragguaglio in merito.\nOltre allo sbiancamento professionale (da effettuarsi presso centri medici specializzati) esistono sul mercato anche\nprodotti cosmetici ad uso domiciliare, che possono essere acquistati in farmacia."}
{"id": "1463166", "revid": "767487", "url": "https://it.wikipedia.org/wiki?curid=1463166", "title": "Frumu\u0219ani", "text": "Frumu\u0219ani \u00e8 un comune della Romania di 4.522 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 6 villaggi: Frumu\u0219ani, Or\u0103\u0219ti, Pas\u0103rea, P\u0103duri\u0219u, Pi\u021bigaia, Post\u0103vari."}
{"id": "1463167", "revid": "287204", "url": "https://it.wikipedia.org/wiki?curid=1463167", "title": "Frumusani", "text": ""}
{"id": "1463169", "revid": "73125", "url": "https://it.wikipedia.org/wiki?curid=1463169", "title": "Kosmos 300", "text": ""}
{"id": "1463170", "revid": "1543377", "url": "https://it.wikipedia.org/wiki?curid=1463170", "title": "Campionato mondiale di baseball 1982", "text": "Il XXVII Campionato mondiale di baseball si tenne dal 4 al 14 settembre 1982 in Corea del Sud.\nRisultati.\nG : giocate, V : vinte, P : perse, PF : punti fatti, PS : punti subiti, % : percentuale vittorie."}
{"id": "1463172", "revid": "73125", "url": "https://it.wikipedia.org/wiki?curid=1463172", "title": "Kosmos 305", "text": ""}
{"id": "1463173", "revid": "767487", "url": "https://it.wikipedia.org/wiki?curid=1463173", "title": "Fundeni (C\u0103l\u0103ra\u0219i)", "text": "Fundeni \u00e8 un comune della Romania di 4.881 abitanti, ubicato del distretto di C\u0103l\u0103ra\u0219i, nella regione storica della Muntenia."}
{"id": "1463174", "revid": "298055", "url": "https://it.wikipedia.org/wiki?curid=1463174", "title": "Frederick Keinszig", "text": ""}
{"id": "1463184", "revid": "73125", "url": "https://it.wikipedia.org/wiki?curid=1463184", "title": "Stelle Herbig Ae/Be", "text": ""}
{"id": "1463189", "revid": "110157", "url": "https://it.wikipedia.org/wiki?curid=1463189", "title": "G\u0103lbina\u0219i (C\u0103l\u0103ra\u0219i)", "text": "G\u0103lbina\u0219i \u00e8 un comune della Romania di 3.394 abitanti, ubicato nel distretto di C\u0103l\u0103ra\u0219i, nella regione storica della Muntenia.\nIl comune \u00e8 stato indipendente fino al 1968, quando la localit\u00e0 \u00e8 stata accorpata al comune di Vasila\u021bi, da cui si \u00e8 nuovamente staccato nel 2005, tornando ad essere un'entit\u00e0 amministrativa autonoma."}
{"id": "1463194", "revid": "1632387", "url": "https://it.wikipedia.org/wiki?curid=1463194", "title": "Wolverine Blues", "text": "Wolverine Blues \u00e8 il terzo album della band death metal Entombed, pubblicato nel 1993 dall'etichetta Earache Records.\nDescrizione.\nQuesto album, oltre al ritorno del cantante Lars G\u00f6ran Petrov, vede un cambiamento di sonorit\u00e0 da quelle prettamente death metal degli inizi al death &amp; roll, termine con il quale la band descrive il proprio sound ad indicare una fusione tra death metal e rock and roll.\nEsistono altre tre versioni del disco: la prima contenente i samples di \"Eyemaster\", \"Rotten Soil\" e \"Out of Hand\", la seconda senza samples ma con un fumetto omaggio e la terza con l'aggiunta della canzone \"Out of Hand\".\nLa Earache, senza il consenso della band, ha raggiunto un accordo con la Marvel ed ha pubblicato l'album con, al posto della copertina originale, l'immagine del supereroe Wolverine."}
{"id": "1463196", "revid": "47195", "url": "https://it.wikipedia.org/wiki?curid=1463196", "title": "Palazzo Cassoli-Tirelli", "text": "Il palazzo Cassoli - Tirelli \u00e8 un edificio civile che si trova ai civici 30/A e 32 di via Toschi, nel centro storico di Reggio Emilia.\nStoria.\nFu commissionato nel 1913 dalla contessa Barbara Tirelli come residenza di citt\u00e0 per lei e per il marito conte Giuseppe Cassoli, sul progetto dell'architetto fiorentino Luigi Caldini e fu terminato nel 1915. Si inserisce nella corrente neoeclettica reggiana.\nPrima di trasferirsi nel nuovo palazzo, la coppia Cassoli-Tirelli, all'epoca assai in vista, viveva in una parte del palazzo di famiglia della contessa Barbara. D'estate invece risiedevano nella villa \"Il Pi\u00f9 Bello\", situata a Puianello di Quattro Castella, che fu costruita da Antonio Re, fratello del pi\u00f9 celebre Filippo e che sempre la Tirelli aveva acquistato a fine Ottocento.\nFinch\u00e9 rimasero in vita, i proprietari tenevano nel palazzo una cospicua collezione di opere d'arte. \nEreditato nel 1948 dalla contessa Marianna Tirelli, moglie di Natale Prampolini, fu poi venduto nel 1950 all'Associazione degli Industriali di Reggio Emilia la quale tuttora vi ha la sua sede principale.\nDescrizione.\nDi forte impatto visivo risulta la facciata con la torre che d\u00e0 su via Don Zefirino Jodi, la merlatura e le finestre bifore e trifore."}
{"id": "1463197", "revid": "298055", "url": "https://it.wikipedia.org/wiki?curid=1463197", "title": "Joey Zasa", "text": ""}
{"id": "1463199", "revid": "2227798", "url": "https://it.wikipedia.org/wiki?curid=1463199", "title": "Famiglia Zoldick", "text": "La \u00e8 un gruppo di personaggi immaginari che formano una famiglia di assassini della serie manga e anime \"Hunter \u00d7 Hunter\", scritta e disegnata dal mangaka Yoshihiro Togashi.\nCaratteristiche.\nI membri della famiglia Zoldyck sono i migliori assassini di tutto il mondo e risiedono in un'enorme tenuta sul monte Kukuru. La loro propriet\u00e0 \u00e8 circondata da pareti di pietra ciclopiche e pesantissime e protetta da un gigantesco cane da guardia e da domestici altamente addestrati nel combattimento. Attorno alla famiglia aleggia un grandissimo mistero, tanto che vengono organizzati tour e visite guidate che si spingono fino ai cancelli della loro propriet\u00e0 e una foto della famiglia varrebbe milioni su Internet.\nI membri della famiglia vengono addestrati sin dalla nascita nell'arte dell'assassinio sebbene possano scegliere in che cosa specializzarsi mentre crescono: il figlio maggiore Illumi, per esempio, sembra essere un maestro nel travestimento, mentre l'altro figlio maggiore, Milluki, \u00e8 un espertissimo hacker. In ogni generazione \u00e8 il bambino con pi\u00f9 talento che viene chiamato erede, che attualmente \u00e8 Killua. Sembra che gli eredi abbiano i capelli biondo platino mossi e gli occhi azzurri, mentre gli altri hanno capelli neri lisci e occhi scuri.\nLa famiglia possiede un insieme unico di talenti: resistenza a quasi tutti i tipi di veleni, capacit\u00e0 di tollerare quantit\u00e0 elevate di elettricit\u00e0 e una forza fisica immensa (Killua riesce ad aprire un cancello di sedici tonnellate prima dell'addestramento all'uso del Nen); alcune di esse sono innate, altre vengono ottenute con l'addestramento. \u00c8 interessante notare come i membri che hanno i capelli argentati (Killua, suo padre Silva e suo nonno Zeno) siano del tipo Nen della Trasformazione, mentre gli altri membri con i capelli neri (Kikyo, Illumi, Milluki e Kalluto) siano della Manipolazione. Le uniche eccezioni sono Maha e Alluka.\nMembri della famiglia.\nLa famiglia \u00e8 attualmente composta da dieci membri.\nMaha.\nMaha Zoldyck \u00e8 il nonno di Zeno, anche se il databook lo ha inizialmente indicato come suo padre. Non si conosce molto riguardo a lui, dato che \u00e8 apparso soltanto con Kalluto e Illumi durante la missione di massacro dei dieci Anziani della mafia e viene menzionato nel capitolo 264 assieme agli altri membri della famiglia. \u00c8 del tipo Nen del Potenziamento. Secondo suo nipote l'unica persona a essere sopravvissuta a uno scontro con lui \u00e8 Netero e all'apice della sua forza \u00e8 assai probabile che sia il pi\u00f9 potente Zoldyck tra quelli attualmente in vita, sebbene Killua abbia un talento addirittura superiore al suo.\nZeno.\n \u00e8 il nonno di Killua e padre di Silva.\nUomo anziano e astuto, l'et\u00e0 avanzata non ha diminuito minimamente la sua rapidit\u00e0 di pensiero e la sua velocit\u00e0 in battaglia, infatti viene definito da Quoll Lucilfer in persona un \"nonnetto pericoloso\". Sembra avere qualche aspetto eccentrico, infatti porta una targhetta affissa al vestito che recita in kanji \"Un'uccisione al giorno\". Nutre delle grandi speranze per Killua, osservando che tra tutti i discendenti della famiglia \u00e8 l'allievo pi\u00f9 eccezionale nelle abilit\u00e0 di assassino. Suo padre \u00e8 menzionato una volta nel capitolo 264 ed \u00e8 molto probabilmente morto, perch\u00e9 \u00e8 stato dichiarato che ci sono attualmente nove membri viventi della famiglia Zoldyck (suo padre sarebbe il decimo). Si considera da sempre l'alter ego di Netero, paragonando la loro rivalit\u00e0 alla opposizione tra yin e yang, affermando per\u00f2 che il suo amico/rivale gli \u00e8 sempre stato superiore, definendo infatti Netero \"colui che innumerevoli volte lo ha sconfitto\". Non ama svolgere incarichi non remunerativi in quanto non vuole farsi scambiare per coloro che uccidono per diletto.\nHa affrontato Quoll Lucilfer in combattimento, assieme a suo figlio Silva, riuscendo a sormontarlo; tuttavia lo stesso Zeno ha ammesso che se Quoll avesse combattuto con l'intento di ucciderlo sarebbe stata tutta un'altra storia. Viene poi assoldato da Netero per assaltare il palazzo delle formichimere, ma abbandoner\u00e0 lo scontro dopo avere utilizzato la propria abilit\u00e0 Nen per allontanare Netero e Meruem dalle guardie reali. Nell'attacco contro il Re delle formiche scatena una pioggia di draghi di Nen sul palazzo per distrarre le guardie reali; inavvertitamente uno dei draghi finisce per colpire Komugi, che sar\u00e0 presto soccorsa da Mereuem e curata da Pitou. Zeno ammetter\u00e0 per la prima volta nella sua carriera di assassino di essere dispiaciuto per avere ferito qualcuno di innocente.\nPoteri e abilit\u00e0.\nZeno viene considerato uno dei pi\u00f9 forti combattenti del mondo. Le sue abilit\u00e0 Nen sono:\n\u00c8 inoltre capace di viaggiare e trasportare altre persone materializzando e cavalcando il suo Nen, come dimostrato nella saga delle formichimere. Stando a quanto dice Nobunaga, un esperto di En \u00e8 capace di sondare con l'aura un raggio di cinquanta metri attorno a s\u00e9, ma Zeno afferma di potere arrivare anche a trecento: questo renderebbe il suo En il pi\u00f9 esteso del mondo, superato solo da quello di Neferpitou.\nNonna.\nDecimo membro della famiglia e in teoria moglie di Zeno, \u00e8 stata solamente nominata nel manga. \u00c8 comparsa come silhoutte nel remake dell'anime, assieme agli altri membri della famiglia.\nSilva.\n \u00e8 il padre di Killua. Una figura silenziosa e pensierosa, nonostante possa sembrare pericoloso come gli altri Zoldyck, ha un carattere bonario, sembra basare il suo rapporto con Killua soprattutto sul rispetto e sulla fiducia reciproca. Permette che il figlio vada in viaggio con Gon, considerando che si tratta di un modo grazie al quale Killua guadagner\u00e0 pi\u00f9 esperienza e una volta che sar\u00e0 diventato pi\u00f9 forte torner\u00e0 sicuramente a casa. Durante la saga di York Shin City, Silva e suo padre Zeno sono assunti dalla mafia per assassinare la Brigata Fantasma e affrontano Quoll Lucilfer. Durante l'inizio del combattimento viene ferito al braccio da un coltello avvelenato e, nonostante il veleno sia talmente potente che 0,1 milligrammi basterebbero a immobilizzare una balena, esso non ha il minimo effetto sul killer. Questo deriva sicuramente dagli addestramenti durissimi di resistenza ai veleni e altri metodi di tortura cui ogni membro della famiglia \u00e8 sottoposto sin dalla nascita. I due Zoldyck si ritirano dal lavoro quando i loro clienti sono assassinati da Illumi, da Maha e da Kalluto.\nSilva aiuter\u00e0 il padre e il presidente Netero nell'assalto al palazzo delle formichimere, uccidendo con facilit\u00e0 Cheetu. Tornato a casa rifiuta la richiesta di Killua di usare il potere di Alluka per guarire Gon, temendo l'imprevedibilit\u00e0 del suo potere, ma \u00e8 costretto a cedere sotto la minaccia di Killua. Affiancher\u00e0 ai due alcuni domestici per sorvegliarli ma alla fine ritirer\u00e0 l'ordine. Killua racconta che tre anni fa, suo padre affront\u00f2 e uccise un membro della brigata fantasma per lavoro. Rientrato a missione conclusa, afferm\u00f2 che \"non fu un incarico vantaggioso\" Killua lo definisce come il miglior apprezzamento che un membro della famiglia Zoldyck possa fare al proprio bersaglio. Silva avverte infine la famiglia di non immischiarsi negli affari della brigata.\nLo scontro avvenuto \u00e8 stato probabilmente uno degli incarichi pi\u00f9 difficili che un membro della famiglia Zoldyck potesse avere. Contando soprattutto che Silva \u00e8 capo della famiglia e ritenuto quindi il pi\u00f9 forte. Tuttavia questa missione avvenne tre anni fa, e il tempo passato a rinforzarsi hanno reso probabilmente Silva molto pi\u00f9 forte, cambiando probabilmente ora gli esiti contro i membri della brigata fantasma.\nPoteri e abilit\u00e0.\nL'abilit\u00e0 Nen di Silva \u00e8 stata indicata una sola volta, durante la lotta con Quoll: egli pu\u00f2 generare enormi sfere di Nen dalle mani, che esplodono a contatto con l'obiettivo.\nKikyo.\n \u00e8 la madre di Killua, che \u00e8 stata ferita da quest'ultimo mentre tentava di impedirgli di allontanarsi dalla casa. Si veste con abiti in stile vittoriano e ha una visiera elettronica sugli occhi. Il suo volto \u00e8 coperto da bende (non si sa se per via dell'attacco di Killua). \u00c8 la figura materna della famiglia di Zoldyck ed \u00e8 lei stessa un'assassina. Sembra essere un po' paranoica e tratta con circospezione gli amici di Killua: Gon, Kurapika e Leorio. Kikyo aspetta con ansia che Killua diventi un eccellente assassino, per continuare la tradizione di famiglia. Acquisisce una figura quasi comica quando prima si dispera nel momento in cui Killua fa qualcosa di crudele per poi gioirne poich\u00e9 significa che, in quanto futuro assassino, sta crescendo.\nNel databook della serie viene rivelato che proviene dal Ryuuseigai.\nIllumi.\n \u00e8 il fratello maggiore di Killua. \u00c8 un esperto assassino, che con suo padre era responsabile dell'addestramento e dell'educazione di Killua. Durante l'esame per diventare \"hunter\", Illumi si iscrive con uno pseudonimo, Ghittarackur, e cambia la sua intera struttura facciale attraverso l'utilizzo di speciali spilli, al punto in cui pu\u00f2 essere riconosciuto soltanto dalla voce. \nEmana un'oppressiva aura diabolica, che spaventa Killua al punto di paralizzarlo, ogni volta che gli si avvicina. Ci\u00f2 pu\u00f2 essere dovuto a un ago impiantato nel cervello di Killua da parte dello stesso Illumi.\nIllumi era responsabile dell'innesto dell'ago nella testa di Killua, che lo costringe ad allontanarsi da una battaglia che non \u00e8 sicuro di vincere, anche se ci\u00f2 significa abbandonare Gon. Questo ago serve per accertarsi che Killua possa vivere per continuare la tradizione di famiglia, e anche un mezzo di protezione nei suoi confronti. Questo ago viene estratto dallo stesso Killua nella battaglia contro Rammott.\nIllumi prova uno strano affetto verso Killua. Quando Illumi si scontra con Killua durante l'esame per diventare \"hunter\", accenna che \u00e8 stato in ansia quando il fratellino ha lasciato casa mentre il suo viso non manifestava nessuna emozione. Infatti la faccia di Illumi \u00e8 inespressiva come una maschera, nessuno pu\u00f2 penetrare i suoi pensieri o i suoi sentimenti. Durante l'esame finale, Illumi minaccia di uccidere Gon se Killua non si dichiara sconfitto. Anche se dopo Illumi dice divertito che stava scherzando, Hisoka lo guarda minaccioso, comprendendo che non stava mentendo.\nLa sua mancanza di personalit\u00e0 lo rende perfetto per il lavoro di assassino. Illumi \u00e8 abbastanza spaventoso, sia come persona sia nel combattimento.\nFra Illumi e Hisoka c'\u00e8 una certa amicizia, anche se \u00e8 poco chiara, ma sembra che entrambi capiscono cosa pensano reciprocamente.\nFinito l'esame per diventare Hunter Illumi pensava gi\u00e0 di uccidere Gon alla prima occasione, ritenendolo un ostacolo pericoloso per il futuro. Hisoka interviene definendolo un suo obiettivo, e non permetter\u00e0 che qualcuno lo uccida al posto suo.\nIllumi \u00e8 venuto una volta in aiuto a Hisoka, spacciandosi per lui (usando le sue abilit\u00e0 di trasformista) nel nascondiglio della Brigata Fantasma, mentre Hisoka cercava di affrontare Quoll Lucilfer. Illumi \u00e8 consapevole che Hisoka nutre interesse per Killua, vedendolo come un prezioso giocattolo uguale a Gon con cui potr\u00e0 divertirsi in futuro, ma Illumi non si preoccupa poich\u00e9 sa che la famiglia non gli permetter\u00e0 mai di avvicinarsi a lui. Un altro momento nel quale Illumi mostra per la prima volta delle emozioni \u00e8 quando chiede la collaborazione di Hisoka nell'intento di uccidere sua sorella Alluka, ritenuto un pericolo per la famiglia a causa dello spaventoso potere Nen di cui dispone. Hisoka domanda se in tal caso potesse uccidere anche Killua. Illumi mostra un'espressione di puro odio che gli deformano il viso minacciando Hisoka che lo avrebbe ucciso l\u00ec sul posto. Tuttavia ci\u00f2 \u00e8 stato uno stratagemma del prestigiatore per farsi scoprire da Killua poich\u00e9 Hisoka desidera che Gon possa guarire dalle sue condizioni per poterlo un giorno affrontare. Illumi cambia espressione guardando indispettito Hisoka presumendo che tale gesto lo abbia fatto intenzionalmente, bench\u00e9 Hisoka lo neghi ingenuamente.\nIn seguito Illumi cambier\u00e0 idea e tenter\u00e0 di ottenere il controllo di Alluka dopo avere capito che Killua \u00e8 in grado di esprimere desideri senza subirne le conseguenze, assetato di potere e consapevole che non esistano limiti a quello che potrebbe fare se trasformasse Killua in un suo burattino e potere cos\u00ec fare esaudire ad Alluka tutti i desideri che vuole. In seguito, viene assoldato da Hisoka per unirsi alla Brigata Fantasma con l'obiettivo di uccidere Hisoka stesso. Stando a ci\u00f2 che dice Illumi, Hisoka ha deciso che \u00e8 giunto il momento che uno dei due uccida l'altro.\nPoteri e abilit\u00e0.\nAnche se non dichiarato esplicitamente, Illumi pu\u00f2 usare il suo Nen della manipolazione per i travestimenti. Durante la saga di York Shin City, prende le sembianze di Hisoka per fargli un favore, ma pu\u00f2 mantenere la sua trasformazione soltanto per cinque ore senza l'utilizzo degli spilli. Immettendo uno dei suoi aghi, creati probabilmente con il Nen della materializzazione, pu\u00f2 influenzare a suo piacimento la mentalit\u00e0 di una persona. Oltre a queste abilit\u00e0 ci viene mostrato che pu\u00f2 controllare il cadavere di uno dei dieci Padrini della mafia, sempre attraverso l'utilizzo dei suoi aghi.\nIllumi pu\u00f2 inoltre, infilzando uno dei suoi spilli in una persona, obbligarla a obbedire a qualsiasi suo ordine fino alla morte. Queste persone vengono chiamate \"Persone ago\".\nMilluki.\n \u00e8 il secondo fratello pi\u00f9 anziano di Killua. Milluki \u00e8 una figura obesa che possiede una forte avversione per qualunque genere di attivit\u00e0 fisica. Infatti, prima di partecipare alle aste della citt\u00e0 di York Shin City, Milluki non lasciava l'abitazione da dieci anni. Sembra essere una specie di \"otaku\", poich\u00e9 la sua stanza \u00e8 coperta di statuette femminili di vari videogiochi. Inoltre viene ferito da Killua durante la sua fuga da casa. Milluki \u00e8 soprattutto incaricato di torturare Killua con fruste ed elettrocuzione. L'interesse per il gioco \"Greed Island\" lo accompagna per qualche tempo, durante il quale si reca a York Shin City e partecipa a ogni asta nella speranza di potersene aggiudicare una copia. Tuttavia il miliardario Battera lo batte ogni volta a colpi di rilancio e Milluki ritorna a casa frustrato.\nMilluki \u00e8 molto intelligente e capace con i computer e nella costruzione di ordigni a elevato potenziale. Il suo modo di pensare e la sua personalit\u00e0 lo rendono pi\u00f9 una figura comica che temibile e suo nonno Zeno lo descrive come un uomo di grande intelligenza, ma troppo stupido per saperla sfruttare.\nNon \u00e8 stato mostrato se anche Milluki come gli altri della famiglia, possa usare il Nen.\nKillua.\nKillua \u00e8 il membro della famiglia Zoldyck destinato a ereditare tutto l'impero dei suoi predecessori. Dalle spiccate capacit\u00e0 fische e dalla sua freddezza si rivela fin dalla sua prima apparizione (durante la prima prova di esame per diventare \"hunter\") un abile guerriero e, in pi\u00f9 momenti, come un vero killer. Appartiene alla categoria nen della trasformazione e vivr\u00e0 mille avventure con il suo migliore amico Gon.\nAlluka.\n \u00e8 la sorella minore di Killua. Nel capitolo 229 appare in una foto come uno dei cinque figli Zoldyck. Il suo nome \u00e8 rivelato nel databook ufficiale nell'albero genealogico di famiglia degli Zoldyck, il quale risponde anche alle controversie legate al sesso di appartenenza della piccola Alluka, che viene chiamata \"quarto figlio Zoldyck\" da Illumi ma che Killua chiama e considera sua sorella. Fa la sua prima comparsa durante la saga dell'elezione del presidente degli \"hunter\", dove viene presentata come una bambina dai poteri terribili temuta da tutta la famiglia, e per questo tenuta segregata in una stanza sotterranea e praticamente inaccessibile del castello, piena di giocattoli. Eccezione fatta da Killua, con il quale \u00e8 sempre stata in ottimi rapporti, Alluka non viene trattata neppure come un essere umano, a causa del suo terribile potere Nen. Il potere di Alluka \u00e8 potenzialmente sconfinato e pu\u00f2 generare un'aura di proporzioni incredibili, tanto da fare rabbrividire i migliori Hunter professionisti, come accade mentre cura Gon.\nPoteri e abilit\u00e0.\nIl potere di Alluka \u00e8 probabilmente il pi\u00f9 complesso e articolato mai visto, ma senza dubbio \u00e8 anche uno dei pi\u00f9 potenti. Se una persona soddisfa tre richieste fatte da Alluka, quest'ultima fa comparire un'entit\u00e0 di nome Nanika (che in giapponese significa \"qualcosa\"): si tratta di un'entit\u00e0 che si mostra diversa da Alluka in quanto gli occhi diventano color pece, le membra pallide e un sorriso nero che ricorda uno smile compare sul volto della bambina. Nanika, al momento della sua comparsa, riesce a soddisfare qualunque richiesta venga fatta da colui che \u00e8 riuscito a soddisfare i capricci di Alluka; tuttavia, in base al valore del desiderio esaudito, le sue successive richieste saranno sempre pi\u00f9 esigenti, arrivando anche a chiedere gli organi vitali del malcapitato. Se quattro richieste consecutive non vengono soddisfatte la persona a cui sono state fatte, la persona a lui/lei pi\u00f9 cara e via via un numero di persone con cui il malcapitato ha passato pi\u00f9 tempo, proporzionalmente al valore dell'ultimo desiderio esaudito, moriranno.\nDopo avere curato Gon, tuttavia, Killua, scusandosi per avere trattato male Alluka e Nanika, dice a quest'ultima che si prender\u00e0 sempre cura di lei e che non deve mai pi\u00f9 esaudire i desideri degli altri. Ci\u00f2 fa presumere che al di fuori di Killua nessun altro potr\u00e0 pi\u00f9 usufruire dei poteri di Alluka, sventando definitivamente le minacce esterne.\nCi sono alcune regole che i poteri di Alluka devono rispettare e che sono state scoperte dalla famiglia solo grazie a tentativi ripetuti e al sacrificio di cavie per gli esperimenti:\nLe regole conosciute solo da Killua sono:\nKalluto.\n \u00e8 il fratello pi\u00f9 piccolo di Killua. Viene mostrato per la prima volta insieme con la madre durante il recupero di Killua dalla montagna Kukuru. Nonostante molti lo ritengano una bambina per via dei lineamenti del viso e per il kimono da donna che indossa, in realt\u00e0 Kalluto \u00e8 un bambino.\nKalluto compare ancora durante la saga di York Shin City come aiutante di Illumi nell'assassinio dei dieci capi della mafia che avevano disposto una taglia sui membri della Brigata Fantasma; successivamente ricompare a Greed Island, dove si scopre che \u00e8 diventato un membro della Brigata Fantasma prendendo il posto di Hisoka contravvenendo all'avvertimento del padre Silva di non immischiarsi nelle questioni della brigata. Il motivo per cui Kalluto entra nella Brigata Fantasma \u00e8 che desidera riportare a casa suo fratello Killua. Lo si vede poi combattere assieme agli altri membri della Brigata contro le formichimere che si sono insediate nel Ryusegaai ed \u00e8 proprio durante lo scontro contro una di esse che si nota la capacit\u00e0 nen di controllare la carta. Lo si rivede brevemente in seguito dove si scopre essere geloso della sorella Alluka per via del rapporto che ha con Killua. Ricompare in seguito insieme con la Brigata Fantasma a bordo della nave diretta verso il continente oscuro, insieme con Illumi, per incominciare la caccia verso Hisoka.\nL'autore ha dichiarato di avere basato l'aspetto di Kalluto su quello di Hotaru Tomoe di \"Sailor Moon\".\nServitori.\nPer la famiglia Zoldyck lavorano duecento domestici, che vengono allenati e istruiti all'interno della tenuta. Oltre a servire i membri della famiglia hanno il compito di difendere la propriet\u00e0 da eventuali intrusi o individui pericolosi. \u00c8 proibito loro avere dei partner, sia all'interno sia all'esterno della tenuta (pena la morte) e sono tenuti a servire i membri senza favorire nessuno in particolare e senza mostrare sentimenti (anche se alcuni di loro hanno le loro preferenze). Per tenersi continuamente in esercizio usano oggetti di uso quotidiano (tazze, vestiti, secchi e scopettoni, ecc.) ma con dei pesi eccessivi, tale che a un comune umano \u00e8 impossibile vivere l\u00ec.\nAmane.\n \u00e8 una servitrice fedele a Silva e la nipote di Tsubone. Viene incaricata di scortare Killua e Alluka e in particolare di badare alla bambina. \u00c8 in grado di usare il Nen ma non se ne conosce il tipo.\nGotoh.\n \u00e8 il capo maggiordomo. Tutti i contatti dall'esterno con la famiglia passano attraverso di lui. Sottopone Gon, Leorio e Kurapika a un gioco di lancio della moneta con in palio le loro vite e quelle di Canary, gioco che si conclude con la vittoria di Gon, ma in realt\u00e0 si trattava solo di uno scherzo atto a fare passare il tempo e, nel frattempo, verificare le capacit\u00e0 delle persone con cui Killua sarebbe partito. Nonostante l'estrema seriet\u00e0 con cui affronta i tre e con cui esegue il suo lavoro, Gotoh si rivela affezionato a Killua, che considera come un figlio. Inoltre, come sottolinea Killua, Gotoh detesta le scorrettezze, preferendo sempre la lealt\u00e0 e la correttezza, anche quando gioca. Proviene dal Ryuuseigai.\nViene incaricato successivamente assieme a Tsubone, Canary e Amane di sorvegliare Killua e Alluka in viaggio per curare Gon e di riportarli con la forza a casa se i due si fossero allontanati troppo o avessero infranto il codice di segretezza sui poteri di Alluka. Dopo avere subito l'attacco di Illumi e Hisoka, resta indietro per affrontare quest'ultimo ma viene ucciso quando Hisoka gli taglia la gola con le sue carte.\n\u00c8 un esperto combattente e appartiene al tipo Nen del potenziamento: pu\u00f2 fare roteare delle normali monete su s\u00e9 stesse ad altissima velocit\u00e0 e spararle poi come se fossero dei proiettili, tanto da potere abbattere un albero come se niente fosse.\nCanary.\n \u00e8 un'apprendista servitrice proveniente dal Ryuuseigai nella cittadina Meteor stessa citt\u00e0 natale della Brigata Fantasma. Il suo compito \u00e8 di impedire agli intrusi di arrivare alla residenza della famiglia. A dieci anni (ha la stessa et\u00e0 di Killua) massacr\u00f2 in soli cinque minuti un \"Blacklist Hunter\" e cento uomini che tentarono l'impresa. Allo stesso modo ferma Gon mentre quest'ultimo tenta di avvicinarsi alla villa degli Zoldyck e lo colpisce ripetutamente. La caparbiet\u00e0 del ragazzo per\u00f2 fa presa su Canary, che lascia passare il gruppo. Per questo viene colpita e resa priva di sensi da Kikyo. \u00c8 legata a Killua da un sentimento di amicizia, anche se cerca di non ammetterlo, in quanto contrario le regole. Quando Killua le chiese di essere sua amica, sentendosi solo, Canary si accorse subito che sua madre li stava osservando, e a malincuore dovette declinare. Tutta via Killua sembra essersi accorto che Canary non pu\u00f2 esprimersi liberamente perch\u00e9 tenuta d'occhio dalla sua famiglia. Accompagna poi Killua e Alluka nel loro viaggio per curare Gon. Combatte usando un bastone ed \u00e8 probabilmente capace di usare il Nen.\nFin da bambina Canary dimostr\u00f2 subito di possedere un veloce apprendimento nelle tecniche di combattimento.\nSeaquant.\n \u00e8 il guardiano interno della porta d'ingresso della tenuta. Seaquant era un \"Blacklist Hunter\" che tent\u00f2 di arrivare con cento uomini armati ad assaltare la residenza degli Zoldyck, per poi essere fermati da Canary. Impressionato dalla forza della servitrice, l\"hunter\" implor\u00f2 di essere risparmiato e di rimanere al servizio degli Zoldyck. Va molto d'accordo con Zebro e i due aiutano Gon, Kurapika e Leorio ad aumentare la loro forza per aprire la porta del test.\nTsubone.\n \u00e8 un'anziana e muscolosa servitrice, da lungo tempo al servizio degli Zoldyck e molto fedele a Silva, con il quale ha un rapporto di estrema fiducia. \u00c8 l'unica servitrice della famiglia che osa usare dei vezzeggiativi verso Killua e Alluka, pur suoi padroni. Viene incaricata assieme a Gotoh, Kanaria e Amane di scortare Killua e Alluka quando questi ultimi si dirigono verso l'ospedale in cui \u00e8 ricoverato Gon, con l'ordine di usare la forza per riportarli a casa qualora venissero a mancare alle regole di famiglia.\n\u00c8 forse il servitore pi\u00f9 potente degli Zoldyck, temuta persino da Killua.\nDalla personalit\u00e0 forte, autoritaria e decisa, dimostra tuttavia di avere un lato fortemente emotivo che, nella saga delle elezioni del presidente dell'associazione Hunter, si manifesta in un pianto di commozione in due occasioni: prima nel vedere quanto Killua fosse cresciuto e diventato forte (e quindi, secondo il suo auspicio, un futuro eccezionale assassino), poi assistendo a una dimostrazione di amore fraterno da parte di Killua nei confronti di Alluka.\nCome dimostrano la sua fedelt\u00e0 verso Silva e i suoi auspici nei riguardi di Killua, Tsubone ha un legame affettivo verso i suoi datori di lavoro. Tsubone ha confessato di non riuscire ad affezionarsi a Illumi e Milluki, in quanto entrambi le ricordano la loro madre, Kikyo.\nLa sua abilit\u00e0 Nen \u00e8 della materializzazione e la sua tecnica speciale \u00e8 il Rider's High: grazie a essa pu\u00f2 concretizzare attorno al suo corpo dei veicoli, che usano il Nen dei guidatori come carburante. Finora ha mostrato due forme: una motocicletta tanto veloce da superare la velocit\u00e0 della tecnica \"Kanmaru\" di Killua e un aliante.\nZebro.\nZebro \u00e8 il guardiano esterno della porta d'ingresso della tenuta. Il suo compito \u00e8 quello di impedire l'accesso a intrusi e malintenzionati. Per fare questo usa una falsa porta e un falso mazzo di chiavi: chiunque li usi viene rilevato come intruso da Mike, il feroce cane da guardia, e divorato. Nonostante il suo aspetto \u00e8 molto muscoloso e forzuto, dal momento che deve essere in grado di aprire la porta dei test. Va molto d'accordo con Seaquant e i due aiutano Gon, Kurapika e Leorio ad aumentare la loro forza per aprire la porta del test.\nKasuga.\nServitrice della famiglia Zoldyck che aveva il compito di guardare Alluka anni addietro. Kasuga ha violato la regola dei domestici di non avere partner, in quanto lei aveva un fidanzato. Bench\u00e9 lei dovesse essere uccisa Illumi le offr\u00ec di esaudire i capricci di Alluka e in cambio avrebbe risparmiato la sua vita e quella del suo fidanzato. Ci\u00f2 tuttavia fu uno stratagemma di Illumi per giustiziarla, e contemporaneamente azzerare i capricci di Alluka, in quanto si erano innalzati troppo e richiedeva gli organi del malcapitato.\nCane da guardia: Mike.\n\u00c8 il principale cane da guardia della famiglia Zoldyck. Si mostra come un mostruoso e grottesco lupo di enormi dimensioni, tanto da sembrare quasi un demone. Gon nel vederlo ammette apertamente di trovarlo spaventoso e di non volerci avere nulla a che fare. Mike \u00e8 addestrato per fare la guardia alla tenuta e si occupa di pattugliare il confine. Il guardiano Zebro; spiega che Mike non prova alcuna emozione e non si affeziona a nessuno e che prende ordini diretti solo dalla famiglia Zoldyck.\nL'ordine che Mike ha ricevuto dagli Zoldyck \u00e8 di uccidere e divorare gli intrusi che passano dalla porta di servizio della tenuta, poich\u00e9 ritenuti indegni di entrare in quanto non hanno superato la porta della prova di forza. Ci\u00f2 causa per\u00f2 difficolt\u00e0 a Zebro in quanto Mike mangia fuori dagli orari prestabiliti e che cos\u00ec ingrasserebbe. Tuttavia, Mike sembra essere stato addestrato anche per mantenere pulita la residenza, in quanto una volta mangiata la preda apre la porta di servizio gettando i resti fuori lasciando che sia Zebro a occuparsene. Il guardiano spiega che \u00e8 irrilevante quanto tempo abbia passato insieme con Mike e che se non fosse per gli ordini iniziali dati dagli Zoldyck anche lui verrebbe ucciso se passasse dalla porta di servizio. Nella prima serie il colore del pelo di Mike \u00e8 bianco e ha occhi gialli con pupille retrattili come i rettili. Nella seconda serie il suo aspetto cambia nettamente: il colore del suo manto \u00e8 viola intenso e gli occhi blu scuri. Le sue zampe mostrano cinque lunghe dita munite di artigli, facendole assomigliare a una mano. Si mostra in compagnia di altri suoi simili indicando quindi che un intero branco della sua specie pattuglia la residenza degli Zoldyck. Zebro rivela che \u00e8 da dieci anni che gli Zoldyck hanno Mike che pattuglia la residenza. L'unica persona a non essere rimasta terrorizzata dall'aspetto mostruoso di Mike \u00e8 stato Muna: un giovane fotografo andato anni addietro alla residenza per fotografare gli animali e le piante all'interno della residenza, ritenuti rari e particolari. Contrariamente alle aspettative Muna non prov\u00f2 il minimo terrore nel vedere Mike, arrivando anche a fotografarlo da molto vicino, ritenendolo un animale molto interessante."}
{"id": "1463201", "revid": "106456", "url": "https://it.wikipedia.org/wiki?curid=1463201", "title": "Peter Seeger", "text": ""}
{"id": "1463204", "revid": "1870933", "url": "https://it.wikipedia.org/wiki?curid=1463204", "title": "BSG Wismut Gera", "text": ""}
{"id": "1463216", "revid": "298055", "url": "https://it.wikipedia.org/wiki?curid=1463216", "title": "Cal\u00f2 (personaggio)", "text": ""}
{"id": "1463218", "revid": "767487", "url": "https://it.wikipedia.org/wiki?curid=1463218", "title": "Clorosi", "text": "La clorosi \u00e8 un sintomo di eziologia generica che colpisce le foglie delle piante a causa della mancata o insufficiente formazione della clorofilla o di una sua degradazione. In campo medico si indica una particolare forma di anemia caratterizzata dal colorito verdastro della pelle.\nManifestazioni macroscopiche.\nIngiallimento di organi verdi della pianta. Gli effetti sono evidenti soprattutto sulle foglie, che si presentano di dimensione ridotta e soggette a caduta anticipata. Le varie specie vegetali presentano una diversa resistenza alla clorosi, che si manifesta soprattutto nelle specie arboree. Sono pi\u00f9 sensibili il pesco e la vite, pi\u00f9 resistenti sono l'olivo e gli agrumi.\nCause.\nLa causa pu\u00f2 essere una malattia di natura infettiva oppure non infettiva (fisiopatia), come una carenza nutrizionale o un eccesso di ristagno idrico.\nFisiopatie.\nTerreni calcarei.\nTerreni contenenti calcare in misura superiore al 25 % sono classificati come terreni calcarei. Una dotazione eccessiva di calcare provoca pi\u00f9 facilmente clorosi ferrica in quanto innalza il pH e rende perci\u00f2 il ferro in forma non solubile. L'insufficiente apporto di questo microelemento non permette un'adeguata produzione di clorofilla. La microfertirrigazione di concimi chelati si \u00e8 recentemente dimostrata efficace nella correzione di clorosi ferrica.\nOzono.\nConcentrazioni ripetute di ozono nella bassa troposfera oltre un valore di soglia innescano processi di necrosi fogliare o in casi meno gravi la clorosi. La molecola agisce indirettamente sulla clorofilla perch\u00e9 distrugge i cloroplasti.\nPatologie.\nPer degradazione enzimatica della clorofilla operata da alcuni funghi del genere Armillaria."}
{"id": "1463219", "revid": "1573940", "url": "https://it.wikipedia.org/wiki?curid=1463219", "title": "Ja'farismo", "text": "Con il termine Ja'farismo s'intende la scuola religiosa (\"madhhab\" ) e teologica la cui istituzione si attribuisce a Ja\u02bffar al-\u1e62\u0101diq, discendente di Maometto attraverso il nipote al-\u1e24usayn b. \u02bfAl\u012b, considerato il sesto Imam da parte della Sh\u012b\u02bfa.\nIl \"madhhab\" \u00e8 ricco di tradizioni \"familiari\" riferibili al Profeta dell'Islam e ai suoi discendenti ed \u00e8 riconosciuto come il sistema giuridico-teologico di riferimento di tutti i duodecimani e gli ismailiti, laddove lo Zaydismo preferisce far riferimento al \"Corpus iuris\" di Zayd b. \u02bfAl\u012b, anch'egli discendente del Profeta e strettamente imparentato con Ja\u02bffar al-\u1e62\u0101diq."}
{"id": "1463223", "revid": "767487", "url": "https://it.wikipedia.org/wiki?curid=1463223", "title": "Il grattacielo tragico", "text": "Il grattacielo tragico (\"The Dark Corner\") \u00e8 un film del 1946 diretto da Henry Hathaway e interpretato da Lucille Ball e Clifton Webb.\nTrama.\nBrad Galt, un ex investigatore privato finito ingiustamente in prigione a causa del suo socio Tony Jardine, si ritrova solo dopo aver scontato la pena, fatta eccezione per la sua fedele segretaria Kathleen, innamorata segretamente di lui. Quando l'ex partner di Galt, Tony Jardine, entra in affari con la ricca Mari Cathcart e lei se ne innamora, il marito di quest'ultima, un individuo senza scrupoli che ama collezionare opere d'arte, ne trama l'uccisione, ordendo nel contempo un complotto per far ricadere su Galt, che poteva avere l'interesse a vendicarsi, la colpa di tutto. Sar\u00e0 solo grazie all'aiuto di Kathleen che Galt riuscir\u00e0 a discolparsi della ragnatela ordita contro di lui."}
{"id": "1463225", "revid": "767487", "url": "https://it.wikipedia.org/wiki?curid=1463225", "title": "Gr\u0103di\u0219tea (C\u0103l\u0103ra\u0219i)", "text": "Gr\u0103di\u015ftea \u00e8 un comune della Romania di 4.731 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 4 villaggi: Bogata, Cune\u0219ti, Gr\u0103di\u0219tea, Rasa."}
{"id": "1463232", "revid": "767487", "url": "https://it.wikipedia.org/wiki?curid=1463232", "title": "Gurb\u0103ne\u0219ti", "text": "Gurb\u0103ne\u0219ti \u00e8 un comune della Romania di 1.510 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 6 villaggi: Codreni, Co\u021bofanca, Gurb\u0103ne\u0219ti, Preasna, Preasna Veche, Valea Presnei."}
{"id": "1463233", "revid": "287204", "url": "https://it.wikipedia.org/wiki?curid=1463233", "title": "Gurbanesti", "text": ""}
{"id": "1463244", "revid": "287204", "url": "https://it.wikipedia.org/wiki?curid=1463244", "title": "Mind's Eye (Vinnie Moore)", "text": "Mind's Eye \u00e8 il primo album di Vinnie Moore, pubblicato nel 1986."}
{"id": "1463246", "revid": "767487", "url": "https://it.wikipedia.org/wiki?curid=1463246", "title": "Ileana (C\u0103l\u0103ra\u0219i)", "text": "Ileana \u00e8 un comune della Romania di 3.308 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 9 villaggi: Ar\u021bari, Florica, Ileana, Podari, R\u0103surile, R\u0103zoarele, Satu Nou, \u0218tef\u0103ne\u0219ti, Vl\u0103icule\u0219ti."}
{"id": "1463247", "revid": "287204", "url": "https://it.wikipedia.org/wiki?curid=1463247", "title": "Time Odyssey", "text": "Time Odyssey \u00e8 il secondo album studio del chitarrista statunitense Vinnie Moore, pubblicato nel 1988, sotto contratto con la PolyGram Records.\n\u00c8 stato registrato a Gladwyne, in Pennsylvania, nel febbraio del 1988."}
{"id": "1463251", "revid": "1305772", "url": "https://it.wikipedia.org/wiki?curid=1463251", "title": "Independen\u021ba (C\u0103l\u0103ra\u0219i)", "text": "Independen\u0163a \u00e8 un comune della Romania di 3.552 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Independen\u021ba, Potcoava, Vi\u0219inii."}
{"id": "1463262", "revid": "124123", "url": "https://it.wikipedia.org/wiki?curid=1463262", "title": "Vincent du Vigneaud", "text": "Isol\u00f2, ne determin\u00f2 la struttura e sintetizz\u00f2 gli ormoni dell'asse ipofisi-ipotalamo ossitocina e vasopressina. Vinse il premio Nobel per la chimica nel 1955 per \u00abil suo lavoro sui composti solforati biochimicamente importanti, specialmente per la prima sintesi di un ormone polipeptidico\u00bb.\nBiografia.\nVincent du Vigneaud nacque a Chicago nel 1901. La sua formazione universitaria cominci\u00f2 alla Universit\u00e0 dell'Illinois nel 1918 e dal 1926 si trasfer\u00ec all'Universit\u00e0 Johns Hopkins di Rochester. Fu qui che consegu\u00ec il dottorato nel 1927. Nel 1932 venne nominato professore di biochimica alla Washington University in St. Louis. Dal 1938 du Vigneaud fu direttore del dipartimento di biochimica dell'Universit\u00e0 Cornell al Medical College (Ithaca), dove divenne emerito nel 1968. Nel 1974, in seguito a un ictus, si ritir\u00f2 dalla carriera accademica. Era sposato con Zella Zon Ford e insieme ebbero un figlio (Vincent, Jr) e una figlia (Marilyn Ren\u00e9e). Mor\u00ec nel 1978.\nAttivit\u00e0 scientifica.\nAgli inizi della sua attivit\u00e0 di ricerca Vincent du Vigneaud studi\u00f2 la struttura dell'insulina e in particolare il legame dello zolfo presente. Nel 1936, studiando lo specifico legame disolfuro, comprese che lo zolfo derivava da residui dell'amminoacido cistina. Successivamente si dedic\u00f2 allo studio della biotina, che egli identific\u00f2 come vitamina H, chiarendone la struttura. Nel 1942 realizz\u00f2 la prima sintesi della biotina. Altro campo di studio riguard\u00f2 la L-cisteina e la L-metionina, dei quali amminoacidi dimostr\u00f2 la correlazione metabolica. Si occup\u00f2 anche della penicillina.\nNegli anni cinquanta du Vigneaud si dedic\u00f2 agli ormoni ipotalamo-ipofisiari, isolando nel 1953 l'ossitocina. Inoltre, l'ossitocina aumentava le contrazioni della muscolatura liscia dell'utero durante la gravidanza e stimolava la produzione di latte dalle ghiandole mammarie. Du Vigneaud ne determin\u00f2 la sequenza amminoacidica e ne effettu\u00f2 la sintesi artificiale. Isol\u00f2 anche la vasopressina e ne determin\u00f2 la struttura."}
{"id": "1463263", "revid": "767487", "url": "https://it.wikipedia.org/wiki?curid=1463263", "title": "Jeg\u0103lia", "text": "Jeg\u0103lia \u00e8 un comune della Romania di 4.607 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: G\u00e2ld\u0103u, Iezeru, Jeg\u0103lia."}
{"id": "1463264", "revid": "287204", "url": "https://it.wikipedia.org/wiki?curid=1463264", "title": "Jegalia", "text": ""}
{"id": "1463266", "revid": "3115", "url": "https://it.wikipedia.org/wiki?curid=1463266", "title": "Danno esistenziale", "text": "Il danno esistenziale si configura come lesione del diritto al libero dispiegarsi delle attivit\u00e0 umane, alla libera esplicazione della personalit\u00e0.\nDescrizione.\nSi tratta di una costruzione recente della giurisprudenza, che individua il danno esistenziale nella pi\u00f9 ampia categoria dei diritti costituzionali garantiti dalla Carta, attinenti alla persona umana.\nIn quest'ambito sarebbero, dunque, ricompresi il diritto alla corretta informazione, soprattutto in ambito medico, il diritto alla famiglia, il diritto al gioco, il diritto al lavoro, ecc. Allo stato attuale \u00e8, tuttavia, dubbio quale sia il criterio idoneo a selezionare i beni-interessi idonei a giustificare la tutela giuridica, sub specie di diritto al risarcimento del danno di tipo esistenziale.\nLa paura pi\u00f9 grande, difatti, avvertita dalla giurisprudenza \u00e8 che, in questo senso, si arrivino a risarcire anche i cosiddetti \"danni bagatellari\", ovvero danni di modesta entit\u00e0 che non incidono su valori costituzionali, ritenendo risarcibile, ad esempio, l'errato taglio di capelli.\nNon \u00e8 chiaro, poi, neanche quale sia il criterio da utilizzare per quantificare tale tipologia di danno alla persona.\nGiurisprudenza.\nIl danno esistenziale, secondo la storica sentenza n. 233 dell'11 luglio 2003 della Corte Costituzionale, preceduta dalle sentenze 8828 e 8827 del 31 maggio 2003 della Corte di Cassazione, consiste nella lesione di diritti o interessi, costituzionalmente protetti, inerenti alla persona umana, diversi dalla salute, sconvolgendo nel complesso le attivit\u00e0 a-reddituali del soggetto leso.\nLa Suprema Corte di Cassazione, ha infine sancito, con sentenza n. 19963 del 30 agosto 2013, il diritto a un indennizzo a titolo di danno esistenziale per chi riporta un grave handicap, in seguito a un incidente, tanto che la sua vita relazionale risulta fortemente compromessa. Si viene cos\u00ec a garantire il diritto al risarcimento per i danni cagionati a un individuo che si riflettono, soprattutto sul piano relazionale, consistenti in un'alterazione della libera scelta; viene quindi posta attenzione sulla persona e sulla sua libert\u00e0.\nIl danno esistenziale viene interpretato un \"tertium genus\" all'interno della responsabilit\u00e0 civile, quale insieme ben distinto sia dal tronco del danno patrimoniale, sia da quello del danno morale; una realt\u00e0 incentrata sul \u201cfare non reddituale\u201d delle persone, affidata sotto il profilo disciplinare al governo dell'art. 2043 del codice civile e delle altre norme ordinarie sull'illecito, non escluse verosimilmente quelle sull'inadempimento contrattuale .\nCollegamenti esterni.\nPaolo Cendon, I diritti dei pi\u00f9 fragili. Storie per curare e riparare i danni esistenziali, Milano, Rizzoli, 2018, ISBN 8817099643."}
{"id": "1463267", "revid": "94860146", "url": "https://it.wikipedia.org/wiki?curid=1463267", "title": "Depuratore di Cuma", "text": "Il depuratore di Cuma \u00e8 un impianto di inertizzazione di fanghi e liquami domestici sito a Cuma (NA).\nOrganizzazione.\nAttualmente il depuratore riceve un flusso di circa 800000\u00a0l di liquami con una quantit\u00e0 di idrocarburi superiore a 2500\u00a0mg/l, ogni 24 ore.\nProspettive sul depuratore.\nAl 31 gennaio 2002 risale il primo sequestro dalla magistratura per la mancata vigilanza sulla natura dei liquami sversati. Dissequestro al quale \u00e8 seguita una multa di 500 milioni di lire da parte del Ministero di Giustizia. Nel 2009 si verific\u00f2 uno sciopero degli operai a causa della mancata liquidazione degli stipendi che determin\u00f2 lo sversamento accidentale in mare di liquami tossici per oltre 30 ore di seguito. Attualmente la Hydrogest ha rescisso il contratto con la Regione a causa di un contenzioso di natura finanziaria. Ne sono seguiti scioperi e \"sit-in\" degli operai con analoghe manifestazioni dannose per l'ambiente anche se di minor durata di quella del 2009.\nCollegamenti esterni.\nTorna al men\u00f9 principale"}
{"id": "1463268", "revid": "28026", "url": "https://it.wikipedia.org/wiki?curid=1463268", "title": "Illustratore", "text": ""}
{"id": "1463270", "revid": "599013", "url": "https://it.wikipedia.org/wiki?curid=1463270", "title": "Oktay Mahmuti", "text": "Carriera.\nTrasferitosi alla fine degli anni ottanta in Turchia, gi\u00e0 da giovane fece le sue prime esperienze in panchina con una squadra minore di Istanbul. Nel 1992 passa all'Efes Istanbul, come assistente di Ayd\u0131n \u00d6rs.\nNel 2001, dopo la guida di Ergin Ataman, Mahmuti diviene head coach dell'Efes. Resta per sei anni alla guida del team di Istanbul, vincendo, in Turchia, 4 titoli e 4 coppe di lega, mentre nelle competizioni europee, centra importanti traguardi.\nNell'autunno 2007, a seguito dell'esonero di Alessandro Ramagli, viene chiamato alla guida della Benetton Pallacanestro Treviso."}
{"id": "1463271", "revid": "81195", "url": "https://it.wikipedia.org/wiki?curid=1463271", "title": "Vincent Du Vigneaud", "text": ""}
{"id": "1463274", "revid": "287204", "url": "https://it.wikipedia.org/wiki?curid=1463274", "title": "H2SO3", "text": ""}
{"id": "1463278", "revid": "290948", "url": "https://it.wikipedia.org/wiki?curid=1463278", "title": "H3PO4", "text": ""}
{"id": "1463279", "revid": "136978", "url": "https://it.wikipedia.org/wiki?curid=1463279", "title": "HClO2", "text": ""}
{"id": "1463283", "revid": "136978", "url": "https://it.wikipedia.org/wiki?curid=1463283", "title": "HClO3", "text": ""}
{"id": "1463287", "revid": "22475", "url": "https://it.wikipedia.org/wiki?curid=1463287", "title": "Doppia (torrente)", "text": "Il Doppia \u00e8 un torrente della provincia di Bergamo. Nasce dal \"monte Crocione\", nelle Alpi Orobie, in territorio di Bianzano, tra la Val Seriana e la Val Cavallina. Confluisce dopo 8\u00a0km da sinistra nel Serio a Cene, in Val Seriana. Scorre nella \"valle Rossa\", nei comuni di Bianzano, Leffe ed appunto Cene, comune maggiormente interessato dal corso del torrente, attraversato completamente da Est ad Ovest.\nLa sua rilevanza in ambito storico \u00e8 data dal fatto che per secoli, indicativamente dal XV al XVIII, \u00e8 stato la linea di confine tra i comuni di \"Cene di Sopra\" e \"Cene di Sotto\", fusi poi nell'attuale Cene."}
{"id": "1463290", "revid": "181699", "url": "https://it.wikipedia.org/wiki?curid=1463290", "title": "Palazzo Cassoli", "text": "Il Palazzo Cassoli si trova a Reggio nell'Emilia e precisamente in via Roma.\nStoria e descrizione.\nNel '500 fu dei drappieri Boccacci che nel 1607 lo vendettero al conte Girolamo Cassoli. Alla fine del 1600 fu rifatta la facciata con una trama di foglie realizzata con calce e pozzolana, e furono rimaneggiate anche le finestre ed il portale.\nIl restauro avvenuto dopo l'acquisizione del palazzo da parte della Cassa Nazionale Infortuni nel 1924 ha per\u00f2 cambiato l'aspetto originale, a causa della ricostruzione delle parti rovinate e deperite dal tempo.\nAll'interno ci sono decorazioni di Anselmo Govi e resti di tempere di Domenico Pellizzi."}
{"id": "1463297", "revid": "767487", "url": "https://it.wikipedia.org/wiki?curid=1463297", "title": "Lehliu (C\u0103l\u0103ra\u0219i)", "text": "Lehliu \u00e8 un comune della Romania di 2.848 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Lehliu e S\u0103punari."}
{"id": "1463301", "revid": "136978", "url": "https://it.wikipedia.org/wiki?curid=1463301", "title": "Acido tetraossosolforico(VI)", "text": ""}
{"id": "1463302", "revid": "136978", "url": "https://it.wikipedia.org/wiki?curid=1463302", "title": "Acido tetraossosolforico (VI)", "text": ""}
{"id": "1463305", "revid": "136978", "url": "https://it.wikipedia.org/wiki?curid=1463305", "title": "Acido triossosilicico(IV)", "text": ""}
{"id": "1463308", "revid": "136978", "url": "https://it.wikipedia.org/wiki?curid=1463308", "title": "Acido triossosilicico (IV)", "text": ""}
{"id": "1463309", "revid": "1762097", "url": "https://it.wikipedia.org/wiki?curid=1463309", "title": "Raccomandazione", "text": "Per raccomandazione si intende, comunemente, un'azione o una condizione che favorisce un soggetto, detto raccomandato, nell'ambito di una procedura di valutazione o selezione, a prescindere dalle finalit\u00e0 apparenti della procedura, cio\u00e8 indicare i pi\u00f9 meritevoli e capaci. Per essere tale, la raccomandazione deve coinvolgere un altro soggetto, detto raccomandante o sponsor, il quale esercita un'influenza sulla procedura di valutazione, indipendentemente dalle qualit\u00e0 del soggetto raccomandato.\nLe procedure di valutazione o selezione pi\u00f9 frequentemente distorte dalle raccomandazioni sono i concorsi pubblici, le procedure di selezione del personale, i procedimenti di valutazione scolastica o di accesso a un corso di studi, gli esami universitari o di abilitazione professionale, o qualsiasi procedura dove si valuta l'idoneit\u00e0 o la competenza di un soggetto in un determinato ambito professionale o culturale.\nOrigine.\nSecondo il libro \"La raccomandazione\" dell'antropologa americana Dorothy Louise Zinn, il sistema inizia dalla nascita, quando la madre giunta in ospedale, chiede tramite le sue conoscenze graduate una stanza singola per restare tranquilla, condizionando cos\u00ec le infermiere e facendogli capire che si vuole il proprio figlio in braccio qualche minuto in pi\u00f9 del dovuto, ossia, pi\u00f9 tempo consentito rispetto agli altri.\nPoi pian piano la raccomandazione si estende alla scuola, poi ai concorsi, al lavoro, i posti a teatro, la fila da saltare, il posto auto, il passaporto etc\u2026 tutti eventi piccoli o grandi, che differenziano il raccomandato grazie alle sue conoscenze.\nSi conclude poi con i due coniugi che faranno raccomandazioni ai fini di ricevere un funerale migliore e un posto nel cimitero favorevole.\nCaratteristiche.\nCaratteristica fondamentale della raccomandazione, dunque, \u00e8 che agisce su queste procedure introducendo un criterio di valutazione estraneo ai loro criteri logici ordinari, che dovrebbero puntare a scegliere i pi\u00f9 preparati e i pi\u00f9 idonei. Questa caratteristica la distingue da altre pratiche apparentemente simili, ma eticamente legittime e socialmente funzionali, come la presentazione di un allievo, da parte di uno scienziato a un altro scienziato, affinch\u00e9 l'allievo prosegua con il secondo scienziato il percorso di ricerca gi\u00e0 intrapreso con il primo. In questo caso, infatti, l'azione dello scienziato \"raccomandante\" non prescinde affatto dalla qualit\u00e0 del \"raccomandato\", testata appropriatamente attraverso l'esperienza di ricerca. Per sincerare l'esistenza di una vera \"raccomandazione\", occorre dunque comprendere la natura dei rapporti tra i soggetti coinvolti, e chiarire se la natura di questi rapporti sono tali da introdurre, nel processo di valutazione, criteri estranei a quelli del merito e della capacit\u00e0 del valutando.\nTipologie.\nNella raccomandazione esplicita (o raccomandazione propriamente detta) lo sponsor o raccomandante \u00e8 sempre formalmente estraneo alla procedura di valutazione, e pu\u00f2 indirizzare una semplice segnalazione telefonica o scritta, anche per tramite di persone di sua fiducia note alle parti, a uno o pi\u00f9 decisori coinvolti nella procedura di valutazione (raccomandatari). In tal caso si pu\u00f2 anche parlare di menzione raccomandativa, che spesso viene descritta dal raccomandante con l'espressione \"ho fatto il nome di...\". Se invece il raccomandante esprime una schietta richiesta di favore o di aiuto, indirizzata ai raccomandatari, allora si pu\u00f2 parlare di raccomandazione esortativa.\nLa raccomandazione implicita (o raccomandazione impropriamente detta) \u00e8 invece una propriet\u00e0 del soggetto valutato, che lo lega a un soggetto terzo o a un decisore (rapporto di affari, amicizia, parentela, appartenenza politica, esperienze pregresse) e che pu\u00f2 influenzare il processo di valutazione anche senza che un'azione vera e propria venga compiuta per distorcerlo.\nNel caso della raccomandazione esplicita, o anche nel caso della raccomandazione implicita se il raccomandante e il raccomandatario non coincidono, \u00e8 frequente ravvisare un legame tra raccomandante e raccomandatario che espone il secondo all'influenza del primo, per meriti acquisiti dal raccomandante presso il raccomandatario, per un rapporto di potere che il raccomandante pu\u00f2 esercitare sul raccomandatario, per il prestigio e la reputazione del raccomandante, o per una qualsiasi propriet\u00e0 del raccomandante da cui il raccomandatario attende vantaggi. Dello stesso tipo possono essere inoltre i legami tra raccomandato e raccomandante: se sussiste un rapporto di parentela tra i due, la raccomandazione \u00e8 un aspetto del nepotismo. Se invece sussiste un rapporto politico, che spesso si traduce in consenso elettorale a favore del raccomandante, la raccomandazione rientra nella fenomenologia del clientelismo.\nDunque nella \"pratica di raccomandazione\" si ravvisano almeno tre soggetti. Nel caso della raccomandazione implicita, il raccomandatario non ha un ruolo attivo, ma nondimeno esercita la sua influenza.\nLa raccomandazione, anche detta informalmente \"spintarella\", pu\u00f2 essere ulteriormente distinta in raccomandazione a spinta e raccomandazione a scavalco.\nNel caso della raccomandazione a spinta, la procedura di valutazione non \u00e8 di tipo competitivo. I valutandi, in altre parole, non competono per l'accesso a un bene scarso, quindi non si forma una graduatoria con i partecipanti alla procedura di valutazione. \u00c8 il caso, ad esempio, degli esami scolastici o universitari. In questo caso, la raccomandazione danneggia il sistema sociale nel suo insieme, ma non presenta \"controinteressati\" specifici i cui diritti sono lesi.\nNel caso della raccomandazione a scavalco, i valutandi vengono inseriti in una graduatoria, in quanto competono per l'accesso a opportunit\u00e0 di numero limitato (ad esempio l'assunzione in un ente pubblico). In questo caso, la raccomandazione, oltre a danneggiare il sistema sociale sfavorendo la selezione dei pi\u00f9 meritevoli e capaci, danneggia direttamente i valutandi non raccomandati.\nLa distinzione tra raccomandazione a spinta e raccomandazione a scavalco \u00e8 spesso sfumata, in quanto gli esiti di procedure di valutazione non competitiva possono essere utilizzati per procedure di selezione: ad esempio, l'assegnazione di borse di studio pu\u00f2 dipendere dai voti d'esame, la graduatoria di un concorso pubblico pu\u00f2 dipendere dal voto di laurea. In questo senso, pressoch\u00e9 ogni raccomandazione a spinta ha il potenziale per sostanziarsi in una raccomandazione a scavalco, sebbene gli effetti siano in prima battuta meno prevedibili e specifici. Nel caso della raccomandazione a scavalco, invece, i danni di natura morale e patrimoniale inflitti ai valutandi non raccomandati sono immediatamente tangibili.\nDiffusione ed effetti.\nIn Italia la raccomandazione \u00e8 una pratica diffusa, soprattutto per l'accesso al pubblico impiego, come segnalano molte vicende di cronaca e nonostante le finalit\u00e0 sottese al meccanismo di selezione imposto dall'articolo 97 della Costituzione italiana.\nIl meccanismo \"va a buon fine\" quando tutti i soggetti coinvolti agiscono di concerto. Spesso le relazioni tra i soggetti qui descritti sono sostenute da trasferimenti di denaro e/o altre prestazioni. Quando la raccomandazione ha buon esito e il candidato \u00e8 insediato nel posto di lavoro da lui richiesto, pu\u00f2 succedere che gli venga segnalato dall'ex raccomandatario un nuovo candidato da favorire, aprendo cos\u00ec una catena che \u00e8 molto difficile interrompere, ma che finisce spesso per premiare candidati impreparati o inadatti a quella mansione a danno di altre persone che avrebbero i titoli e la preparazione ottimale per accedere, ma che si vedono esclusi a priori dall'accesso. La raccomandazione viaggia spesso attraverso circuiti familiari (nepotismo): un parente pu\u00f2 essere favorito da un membro della stessa famiglia che occupa una posizione importante in seno a un istituto della pubblica amministrazione, un ente privato o una struttura confessionale, se in tali istituzioni esistono soggetti in grado e propensi a favorire dei loro protetti e manchi la vigilanza delle istituzioni.\nQuesta pratica danneggia quindi meritocrazia e l'efficienza che dovrebbero essere sempre alla base delle assunzioni e della gestione: l'accesso di nuovi assunti non in grado di assolvere ai requisiti richiesti pu\u00f2 causare una diminuzione o un danno alla produttivit\u00e0 e all'efficienza di una struttura, mentre in molti casi la macchina burocratica della stessa diventa pi\u00f9 lenta per la presenza di personale assunto ad hoc in numero eccedente rispetto alle necessit\u00e0 effettive. Talvolta il raccomandatario, se in una posizione molto influente, pu\u00f2 addirittura indire un concorso o una serie di colloqui per posizioni per esaudire le necessit\u00e0 del raccomandato.\nNel caso della raccomandazione clientelistica nel settore pubblico, ulteriore danno alla pubblica amministrazione proviene dal rapporto di riconoscenza che lega il raccomandato al raccomandante: se la Costituzione della Repubblica Italiana pone i dipendenti pubblici \"al servizio della Nazione\", il raccomandato potrebbe invece servire l'interesse particolare del raccomandante politico-clientelare, venendo talvolta a configurare un rapporto di lavoro subordinato, di fatto, non pi\u00f9 con l'ente pubblico che eroga la retribuzione (e quindi con la comunit\u00e0 di cittadini che finanzia l'ente pubblico), ma con il raccomandante o con la parte politica del raccomandante. I raccomandanti, in alcuni casi, potrebbero contare sul dipendente pubblico come su una propria risorsa privata da utilizzare per le attivit\u00e0 di partito o addirittura personali o familiari dei raccomandanti, sebbene a spese dei contribuenti.\nA sua volta, laddove si manifesta, l'inefficienza della macchina burocratica (personale eccedente assunto senza effettive necessit\u00e0, leggi errate, conflitti tra leggi regionali e statali ecc.) pu\u00f2 rendere molto difficile l'accesso al posto di lavoro da parte del candidato avente i requisiti necessari. I cavilli legali, la lunghezza delle pratiche da espletare, possono creare cos\u00ec una competizione al ribasso che spinga un dirigente poco onesto a risolvere i problemi occupazionali di un candidato particolare piuttosto che di un altro in possesso di titoli uguali o maggiori del favorito. In altri termini la pratica della raccomandazione oltre a sfavorire la meritocrazia e l'efficienza crea un danno morale ed esistenziale per chi invece ne \u00e8 vittima.\nLa domanda di posti di lavoro aumenta con l'incertezza istituzionale: leggi e decreti che scadono al cadere di una legislatura, o concorsi istituiti \"una tantum\" per volont\u00e0 di un singolo governo o di una singola amministrazione, non ripetuti a scadenze precise di tempo possono aggiungersi ai problemi gi\u00e0 elencati. Le vessazioni burocratiche illegali (ad es. richiesta di documenti o certificati di identit\u00e0 o idoneit\u00e0 laddove la legge prescrive l'autocertificazione personale), la complicazione delle procedure burocratiche (eccessiva documentazione da compilare, difficolt\u00e0 dei moduli di iscrizione e mancanza di personale, insufficienza delle strutture addette ad assistere i candidati nell'espletamento delle pratiche, la mancanza o insufficienza di informazioni atte alla preparazione del candidato) possono scoraggiare ulteriormente chi non goda di sostegni particolari all'interno dell'istituzione in questione.\nPer tutti questi aspetti, la maggior parte delle raccomandazioni sono da considerare una vera e propria piaga sociale, che danneggia alle fondamenta il sistema sociale ed economico, incentivando la \"fuga dei cervelli\", minando la competitivit\u00e0 del sistema produttivo, incentivando l'inefficienza, gli sprechi e l'illegalit\u00e0 nella pubblica amministrazione e contribuendo a diffondere un'atmosfera di sfiducia e scarsa propensione al lavoro e allo studio."}
{"id": "1463310", "revid": "94647", "url": "https://it.wikipedia.org/wiki?curid=1463310", "title": "Zona mediterranea", "text": ""}
{"id": "1463318", "revid": "767487", "url": "https://it.wikipedia.org/wiki?curid=1463318", "title": "Luica", "text": "Luica \u00e8 un comune della Romania di 2.118 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Luica e Valea St\u00e2nii."}
{"id": "1463319", "revid": "136978", "url": "https://it.wikipedia.org/wiki?curid=1463319", "title": "Acido triossoborico(III)", "text": ""}
{"id": "1463320", "revid": "136978", "url": "https://it.wikipedia.org/wiki?curid=1463320", "title": "Acido triossoborico (III)", "text": ""}
{"id": "1463321", "revid": "1126756", "url": "https://it.wikipedia.org/wiki?curid=1463321", "title": "Mario Barberis", "text": "Biografia.\nMario Barberis nacque a Roma il 27 giugno 1893 da famiglia borghese di origini piemontesi. Svolse gli studi classici presso il liceo \u201cTasso\u201d della capitale. Esord\u00ec con una esposizione alla Amatori e Cultori delle Belle Arti di Roma e, contrariamente ai progetti del padre che lo voleva laureato in Giurisprudenza, approfitt\u00f2 dell'ospitalit\u00e0 di uno zio paterno e fece domanda di ammissione all'Accademia Albertina delle Belle Arti di Torino.\nLa Prima Guerra Mondiale lo costrinse per\u00f2 a interrompere gli studi. Soldato semplice fino al 1918 nel reparto Genio Aerostieri, document\u00f2 scene ed episodi di guerra, tra cui la ritirata di Caporetto. Legati al periodo bellico anche i disegni di navi e di aerei militari e numerose cartoline propagandistiche di ispirazione liberty.\nFinita la guerra torn\u00f2 a Roma e realizz\u00f2 manifesti e bozzetti di scena per il mondo dell'editoria e della nascente industria cinematografica.\nNonostante la prevalenza dei motivi religiosi, non si pu\u00f2 non segnalare la sua produzione di illustratore per il regime fascista (sei incisioni pi\u00f9 ritratto di copertina per il discorso di Benito Mussolini \"Ai combattenti d'Italia\", 1923; decorazioni e scene esotiche in b/n per la \u00abRivista delle Colonie Italiane\u00bb, segnatamente per il numero speciale apparso nel '28 in concomitanza con l'Esposizione Coloniale inauguratasi a Torino per il \u201cDecennale della Vittoria\u201d), sebbene Barberis - a dispetto dell'amicizia che lo leg\u00f2 a Giuseppe Bottai dai tempi del \u201cTasso\u201d - non ebbe mai la tessera del partito.\nFuori dagli stretti vincoli delle commissioni, le opere dalle connotazioni divisioniste e cubo-futuriste. Lavori soprattutto a pastello e spesso recanti un monogramma - Mario Antonio Barberis - accompagnato dalla svastica buddista iscritta all'interno di un cerchio. Tra cui: \"I solchi\"; \"La porta schiusa\"; \"La ruota dei secoli\"; \"Lo specchio dell'iride\".\nGli anni Trenta lo videro ancora impegnato sia come illustratore per opuscoli e altro materiale a carattere devozionale, sia come autore di pi\u00f9 significativi dipinti a tema religioso.\nNel secondo dopoguerra, Barberis riprese studi e sperimentazioni astratte e termin\u00f2 una serie di tele di non grandi dimensioni, con spunti paesaggisti, geometrici e figurativi, in cui racchiuse esperienze antiche e prove pi\u00f9 attuali. Nella primavera del 1949 tale raccolta viene esposta con il nome di \u201cEssenzialit\u00e0 cromatiche\u201d presso la Galleria Giosi di via del Babuino a Roma. Tra le opere, \"Tenebrae factae sunt\" - poi collocata presso la basilica di Mondov\u00ec in Piemonte e oggi irreperibile -.\nNel corso del 1954 ultim\u00f2 dodici tavole di devozione mariana per \"La Donna vestita di sole\" presso il convento cappuccino di Perugia, e realizz\u00f2 a carboncino su cartone una serie dedicata alle stazioni della Passione spirituale di N. S. Ges\u00f9 Cristo, frutto di una meditazione sul tema della sofferenza.\nAffranto dalla morte dell'amatissima moglie, Barberis si concentr\u00f2 su una raccolta di immagini a lei dedicate su fogli da disegno. Tratteggiati con matita di colore sanguigno, questi disegni costituiscono la summa di 40 anni di produzione artistica. L'album delle \u201csanguigne\u201d dedicato alla moglie \u00e8 conservato dalla figlia del pittore, Chiara Barberis, come testimonianza dell'opera paterna.\nMario Barberis mor\u00ec a Roma dopo una lunga malattia il 24 gennaio del 1960 all'et\u00e0 di 66 anni.\nI soggetti religiosi.\nNel 1921, alla Prima Biennale d'Arte di Roma, venne presentata \"Il convito della luce\", la sua prima grande opera pittorica di soggetto religioso, che gli valse poi l'invito a recarsi a Gerusalemme per contribuire alle decorazioni della nuova Basilica dell'Agonia (o Chiesa di tutte le Nazioni), dove tra il 1922 e il '23 realizz\u00f2 due grandi tele ad olio - La preghiera nell'Orto e L'arresto di Ges\u00f9 - e successivamente, negli anni '40, i mosaici delle navate laterali raffiguranti l\u2019\"Arresto di Ges\u00f9\" e \"Il bacio di Giuda\".\nNel 1925, sempre a Gerusalemme, chiamato dai Francescani, esegu\u00ec nella Chiesa della Flagellazione alcuni lavori ancora oggi visibili dedicati a San Paolo, all'Addolorata e ai due santi di Assisi.\nInizi\u00f2 poi una lunga collaborazione con la vetreria d'arte Giuliani di Roma (ad esempio: i mosaici e le vetrate per la Basilica di Maria Ausiliatrice a Torino o per la Chiesa piacentiniana di Cristo Re a Roma).\nDa ricordare anche:\n\u2022 le tele ad olio: quelle per l'Esposizione Missionaria del 1929 in Vaticano; il \"Ges\u00f9 divino trionfatore\" per la Basilica di S. Antonio a Messina; \"La Conciliazione\" per il soffitto dell'Ambasciata italiana in Vaticano; \"\u00c8 passato Ges\u00f9\" per la chiesa dei Padri Passionisti in Michigan;\n\u2022 gli affreschi murali: il ciclo di affreschi per il Seminario Romano nella Citt\u00e0 del Vaticano, per l'Opera Nazionale per il Mezzogiorno d'Italia, per la cupola di San Massimo a Torino, per le suore di Cluny a Roma, per le Clarisse della Giudecca a Venezia;\n\u2022 i ritratti: quello del cardinale Agagianian per la Chiesa del Collegio Armeno oltre a quelli di diversi fondatori e fondatrici di congregazioni religiose;\n\u2022 le pale d'altare: a Roma per Chiesa di S. Maria Liberatrice, per la Parrocchia degli Angeli Custodi, per la cappella delle suore Orsoline e delle Serve di Maria, per la Chiesa di San Tarcisio, per la chiesa del Sacro Cuore a Genova;\n\u2022 le Viae Crucis: una cinquantina, in Italia (Chiesa di S. Anna dei Palafrenieri in Vaticano, 1932; Basilica di S. Prisca all'Aventino, 1938), ma anche in Polonia, Canada e Stati Uniti d'America.\nDa menzionare poi la sua attivit\u00e0 di insegnante di disegno presso l'istituto degli orfani di Amatrice (Ri), dove cominci\u00f2 la sua prolifica produzione di illustratore per l'editoria cattolica e, nei primi anni Trenta, presso l'istituto omonimo fondato da Maria Montessori, dove per\u00f2 lavor\u00f2 meno di due anni a causa degli aumentati incarichi di lavoro come pittore.\nAgli anni Trenta risalgono tre opere di particolare originalit\u00e0 espressiva:\n\u2022 \"Ges\u00f9 tra noi\" (1931-'32), 45 disegni a carboncino nero su pannelli e tavole di compensato grezzo esposti nel 1932 nella Sala Borromini, presso la Chiesa Nuova a Roma, e raccolti in cinque \u201cnovene\u201d dove ai richiami simbolisti si mischiano tratti realisti di stampo masaccesco;\n\u2022 \"In Ges\u00f9\", grande tela ad olio oggi restaurata e sita presso la Chiesa del Sacro Cuore a Roma. Conosciuta anche in Polonia, grazie a una pubblicazione coeva stampata a Varsavia, l'opera ricevette parole di apprezzamento da papa Pio XI;\n\u2022 \"Il Ges\u00f9 di ognuno\", opera ancora a tratti divisionista, \u00e8 posta come \"In Ges\u00f9\" nella cappella salesiana del Sacro Cuore a Roma.\nSempre presso i Salesiani, ma nel loro convento, in una delle stanze di rappresentanza della Casa, c'\u00e8 poi una terza opera dell'autore, datata 1934, e intitolata \"La novena di un'anima\", articolata in nove tavole di grandi dimensioni, dove compare pi\u00f9 volte una figura femminile per la quale pos\u00f2 la moglie Maria. L'opera venne poi stampata e commentata da Igino Giordani in una pubblicazione della casa editrice Paolina."}
{"id": "1463324", "revid": "298055", "url": "https://it.wikipedia.org/wiki?curid=1463324", "title": "Arcivescovo Gilday", "text": ""}
{"id": "1463326", "revid": "110157", "url": "https://it.wikipedia.org/wiki?curid=1463326", "title": "Lup\u0219anu", "text": "Lup\u0219anu \u00e8 un comune della Romania di 3.499 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 5 villaggi: Lup\u0219anu, Nucetu, Plevna, Radu Vod\u0103, Valea Rusului."}
{"id": "1463327", "revid": "287204", "url": "https://it.wikipedia.org/wiki?curid=1463327", "title": "Lupsanu", "text": ""}
{"id": "1463328", "revid": "136978", "url": "https://it.wikipedia.org/wiki?curid=1463328", "title": "Acido triossosolforico(IV)", "text": ""}
{"id": "1463330", "revid": "136978", "url": "https://it.wikipedia.org/wiki?curid=1463330", "title": "Acido triossosolforico (IV)", "text": ""}
{"id": "1463333", "revid": "136978", "url": "https://it.wikipedia.org/wiki?curid=1463333", "title": "Acido tetraossoclorico(VII)", "text": ""}
{"id": "1463336", "revid": "136978", "url": "https://it.wikipedia.org/wiki?curid=1463336", "title": "Acido triossoclorico(V)", "text": ""}
{"id": "1463337", "revid": "136978", "url": "https://it.wikipedia.org/wiki?curid=1463337", "title": "Acido diossoclorico(III)", "text": ""}
{"id": "1463338", "revid": "122299422", "url": "https://it.wikipedia.org/wiki?curid=1463338", "title": "Societ\u00e0 Podistica Lazio 1903-1904", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1903-1904.\nStagione.\nIl 24 ottobre 1904 nel corso di un convivio tenutosi alla Trattoria dell'Olmo in Via Angelica, fu presentata la bandiera sociale della . Fu battezzata dalla signorina Anna Tobia Massa, futura moglie del socio fondatore Galileo Massa, che la cuc\u00ec con le sue mani e che fu offerta dal socio Paolo Pastori. In tale occasione il Presidente Generale Fortunato Ballerini tenne il suo primo discorso ufficiale in cui augur\u00f2 alla Lazio i pi\u00f9 grandi successi.\nDa notare che la bandiera, oltre ai tradizionali colori biancocelesti, aveva legato all'asta il nastrino della Societ\u00e0 Ginnopodistica Esperia, che il 24 giugno 1904 era stata assorbita dalla Lazio.\nMaglie.\nL'uniforme \u00e8 una maglia a quarti bianchi e celesti con calzoncini e calzettoni neri.\nOrganigramma societario.\nArea direttiva\nArea tecnica"}
{"id": "1463339", "revid": "136978", "url": "https://it.wikipedia.org/wiki?curid=1463339", "title": "Acido ossoclorico(I)", "text": ""}
{"id": "1463341", "revid": "136978", "url": "https://it.wikipedia.org/wiki?curid=1463341", "title": "Acido tetraossofosforico(V)", "text": ""}
{"id": "1463343", "revid": "136978", "url": "https://it.wikipedia.org/wiki?curid=1463343", "title": "Acido triossonitrico(V)", "text": ""}
{"id": "1463345", "revid": "767487", "url": "https://it.wikipedia.org/wiki?curid=1463345", "title": "Alberto Eliani", "text": "Carriera.\nGiocatore.\nClub.\nTerzino cresciuto nella Ponziana di Trieste in Serie C, passa prima al e poi alla dove, dal 1945 al 1950, colleziona 146 presenze e 4 gol in Serie A. Nel 1950 fu ceduto alla Roma dove giocher\u00e0 101 partite di campionato terminando la sua carriera nel 1956.\nIn carriera ha totalizzato complessivamente 216 presenze e 4 reti in Serie A e 29 presenze e 9 reti in Serie B.\nNazionale.\nHa vestito per 2 volte la maglia azzurra della Nazionale esordendo il 4 aprile 1948, a Parigi, in una amichevole con la Francia vinta per 3-1. In quella partita Eliani era uno dei tre giocatori azzurri non appartenenti al Grande Torino. La partita successiva (Italia-Inghilterra del 16 maggio 1948, a Torino) fu particolarmente sfortunata: a Eliani tocc\u00f2 la marcatura di Stanley Matthews, cio\u00e8 l'avversario pi\u00f9 temuto, e il risultato finale fu di 4-0 a favore dei britannici.\nAllenatore.\nDopo la fine della carriera agonistica ha intrapreso quella di allenatore per sei stagioni. In tempi diversi guider\u00e0 la squadra della (\u00e8 l'allenatore che vanta il primato di panchine in rossobl\u00f9), dove diventa anche direttore sportivo e scovatalenti fino al 1983 riuscendo a conquistare due promozioni in Serie B. Ha allenato anche per brevi periodi il Brescia e l'.\nStatistiche.\nStatistiche da allenatore.\nIn grassetto le competizioni vinte."}
{"id": "1463352", "revid": "136978", "url": "https://it.wikipedia.org/wiki?curid=1463352", "title": "HPO3", "text": ""}
{"id": "1463353", "revid": "767487", "url": "https://it.wikipedia.org/wiki?curid=1463353", "title": "M\u0103n\u0103stirea (C\u0103l\u0103ra\u0219i)", "text": "M\u00e2n\u0103stirea \u00e8 un comune della Romania di 5.930 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Coconi, M\u00e2n\u0103stirea, Sultana.\nA M\u00e2n\u0103stirea sono nati:"}
{"id": "1463355", "revid": "136978", "url": "https://it.wikipedia.org/wiki?curid=1463355", "title": "H4P2O7", "text": ""}
{"id": "1463356", "revid": "767487", "url": "https://it.wikipedia.org/wiki?curid=1463356", "title": "Korarchaeota", "text": "Nella tassonomia filogenetica, Korarchaeota \u00e8 un phylum degli Archaea.\nI Korarchaeota sono un gruppo di Archaea conosciuti attraverso il sequenziamento del rRNA 16S, da campioni ambientali ottenuti da sorgenti idrotermali. Queste analisi portano a classificarli come un phylum diverso dai due phyla principali degli archebatteri (Crenarchaeota and Euryarchaeota), ma \u00e8 anche possibile che si tratti di appartenenti ad uno questi phyla il cui gene rRNA 16S abbia subito mutazioni insolitamente rapide. Solo un ceppo di Korarchaeota \u00e8 stato, per adesso, isolato in un terreno arricchito, da un campione prelevato dall'Obsidian pool, nel Parco Nazionale di Yellowstone. Di questo ceppo si sta sequenziando il DNA, ma non si conosce nulla ancora dei processi metabolici di questo phylum."}
{"id": "1463359", "revid": "599013", "url": "https://it.wikipedia.org/wiki?curid=1463359", "title": "Hcn", "text": ""}
{"id": "1463364", "revid": "290948", "url": "https://it.wikipedia.org/wiki?curid=1463364", "title": "HBr", "text": ""}
{"id": "1463365", "revid": "767487", "url": "https://it.wikipedia.org/wiki?curid=1463365", "title": "Mitreni", "text": "Mitreni \u00e8 un comune della Romania di 4.387 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Cl\u0103te\u0219ti, Mitreni, Valea Ro\u0219ie."}
{"id": "1463366", "revid": "392652", "url": "https://it.wikipedia.org/wiki?curid=1463366", "title": "Chronic Future", "text": "I Chronic Future sono una alternative metal band statunitense nata a Scottsdale, in Arizona. Il loro stile di musica \u00e8 un misto di hip hop, rap e rock alternativo.\nStoria del gruppo.\nLa loro carriera comincia nel 1995-1996 quando, dopo i primi brani che li fanno emergere nelle radio locali, incidono il loro primo omonimo album dal titolo \"Chronic Future\". Qualche anno dopo, nel 2000, esce il loro secondo disco \"4 Element\" che, nonostante tutto, riesce a farli notare alla casa discografica Interscope Records, con la quale firmano un contratto che li legher\u00e0 per tutta la loro carriera. Ma il pi\u00f9 grande successo arriva proprio nel 2004 quando la band riesce ad emergere a livello mondiale con un album dal titolo \"Lines in my face\" del quale pochi mesi dopo riproporr\u00e0 una edizione limitata con nuovi brani (\"Lines in my face E.P.\"), tra cui l'omonima canzone \"\"Lines in my face\".\nDi questo album, subito in vetta alle classifiche, molti brani verranno in seguito utilizzati da nomi importanti delle case di videogiochi quali la EA Sports, la quale propose \"Time and Time\" tra le altre canzoni della colonna sonora del gioco \"Burnout 3\". Nel 2006 esce l'album \"This and of that\", che nonostante la tiratura limitata, riscuote molto successo anche per la riproposizione di brani celebri di \"Lines in my face\", quali \"Shellshocked REMIX\" e \"Flight of the Birds\", presente quest'ultima in piccola parte alla fine del brano \"Memories in F minor\"\". Tuttora stanno lavorando ad un nuovo album, dove in anteprima sul loro spazio di Myspace hanno inserito dei demo, che dovrebbe uscire nel 2008 e dovrebbe intitolarsi \"Untitled full length\".\nDiscografia.\nAltre canzoni apparse sul blog myspace.com.\nLines in my Face, la canzone presente nell'edizione limitata EP nel 2004."}
{"id": "1463367", "revid": "136978", "url": "https://it.wikipedia.org/wiki?curid=1463367", "title": "Ioduro di idrogeno", "text": ""}
{"id": "1463370", "revid": "136978", "url": "https://it.wikipedia.org/wiki?curid=1463370", "title": "Floruro di idrogeno", "text": ""}
{"id": "1463372", "revid": "773636", "url": "https://it.wikipedia.org/wiki?curid=1463372", "title": "Marek Mint\u00e1l", "text": "Caratteristiche tecniche.\nSeconda punta, Mint\u00e1l poteva giocare anche come trequartista dietro le punte.\nCarriera.\nClub.\n\u017dilina.\nCresciuto nello , approda in prima squadra nel 1996. Nella stagione 1998-1999 \u00e8 il miglior marcatore del club con 11 centri. Nel 2002 mette a segno 21 gol, vince il titolo di capocannoniere e il campionato slovacco. Nell'annata seguente, Mint\u00e1l firma 20 gol e, assieme al compagno di squadra Martin Fabu\u0161, vince sia la classifica marcatori sia il campionato slovacco. In Champions, Mint\u00e1l scende in campo da capitano e la squadra esce eliminata 4-1 dagli svizzeri del .\nNorimberga.\nDurante la sua permanenza in Germania \u00e8 soprannominato \"il fantasma\" per la capacit\u00e0 di passare inosservato dalle difese avversarie. Arriva al nell'estate del 2003. Esordisce il 4 agosto 2003 in -Norimberga 2-3, giocando tutta la partita. Alla sua prima stagione realizza 18 reti vincendo la classifica marcatori della Zweite Bundesliga.\nTrascina il Norimberga alla promozione in Bundesliga con due giornate di anticipo. Esordisce in Bundesliga il 7 agosto 2004 in -Norimberga 1-3 giocando per 89' sostituito da Marek Nikl. Nel 2005 riesce a portare alla salvezza il Norimberga siglando 24 delle 55 reti dei rossoneri, che consentono allo slovacco d'imporsi nella classifica capocannonieri del campionato. Giunge terzo assieme a Samuel Eto'o nella classifica per la Scarpa d'oro 2005.\nNella Coppa di Germania 2006-2007, 25 anni dopo l'ultima volta, il Norimberga arriva in finale di DFB-Pokal: lo in finale passa in vantaggio con Cacau, al quale replica Mint\u00e1l al 28'. Sette minuti dopo, s'infortuna ed \u00e8 sostituito da Jan Pol\u00e1k. Ai supplementari il Norimberga vince la quarta coppa nazionale della sua storia per 3-2. Nel 2008 il club retrocede in seconda categoria: in questa stagione Mint\u00e1l s'infortuna l'8 febbraio 2008, rimanendo indisponibile per un paio di settimane. In seconda divisione, Mint\u00e1l sigla 16 reti, vince il titolo marcatori e riporta la sua squadra in Bundesliga, segnando anche una rete nello spareggio promozione/retrocessione contro l'.\nNazionale.\nCon la Nazionale slovacca ha militato dal 2002 al 2009. Ha rifiutato la convocazione del CT Vladimir Weiss per il Mondiale del 2010, confermando cos\u00ec la propria decisione di abbandonare la Nazionale, all'et\u00e0 di 32 anni. Con 14 reti \u00e8 uno dei migliori marcatori della selezione slovacca.\nStatistiche.\nTra club e Nazionale, Mint\u00e1l ha giocato globalmente pi\u00f9 di 492 partite segnando pi\u00f9 di 181 reti, alla media di 0,37 gol a partita."}
{"id": "1463379", "revid": "287204", "url": "https://it.wikipedia.org/wiki?curid=1463379", "title": "Marek Mintal", "text": ""}
{"id": "1463382", "revid": "1776051", "url": "https://it.wikipedia.org/wiki?curid=1463382", "title": "Modelu", "text": "Modelu \u00e8 un comune della Romania di 9.745 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 4 villaggi: Modelu, Radu Negru, Stoene\u0219ti, Tonea."}
{"id": "1463397", "revid": "149726", "url": "https://it.wikipedia.org/wiki?curid=1463397", "title": "Ellanico (scrittore)", "text": ""}
{"id": "1463399", "revid": "1776051", "url": "https://it.wikipedia.org/wiki?curid=1463399", "title": "Nana (C\u0103l\u0103ra\u0219i)", "text": "Nana \u00e8 un comune della Romania di 2.479 abitanti, ubicato del distretto di C\u0103l\u0103ra\u0219i, nella regione storica della Muntenia."}
{"id": "1463400", "revid": "298055", "url": "https://it.wikipedia.org/wiki?curid=1463400", "title": "B.J. Harrison", "text": ""}
{"id": "1463406", "revid": "767487", "url": "https://it.wikipedia.org/wiki?curid=1463406", "title": "Nicolae B\u0103lcescu (C\u0103l\u0103ra\u0219i)", "text": "Nicolae B\u0103lcescu \u00e8 un comune della Romania di 1.581 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: F\u00e2nt\u00e2na Doamnei, Nicolae B\u0103lcescu, Paicu."}
{"id": "1463407", "revid": "196390", "url": "https://it.wikipedia.org/wiki?curid=1463407", "title": "UnoMobile", "text": ""}
{"id": "1463408", "revid": "125885062", "url": "https://it.wikipedia.org/wiki?curid=1463408", "title": "Emanuele Fiano", "text": "Biografia.\nEmanuele Fiano, detto \"Lele\", nasce a Milano nel 1963, terzo e ultimo figlio (dopo Enzo e Andrea) di Nedo Fiano (1925-2020), ebreo deportato ad Auschwitz e unico superstite di tutta la sua famiglia, e della moglie Rina Lattes (1930-2021).\nSi laurea in Architettura al Politecnico di Milano nel 1988, e nel 1989 sposa Tamara Rab\u00e0, psicologa; con lei va a vivere per un anno in Israele, in un Kibbutz al confine con il Libano, e successivamente la coppia ha 2 figli: Davide e Michael. Rientrato in Italia, insegna nei corsi di progettazione architettonica fino a conseguire il diploma di dottore di ricerca in progettazione architettonica urbana. Dopo essersi laureato si \u00e8 abilitato alla professione di architetto e ha cominciato a svolgerla in forma libero-professionale.\nA fianco alla sua carriera lavorativa si sviluppa anche la sua attivit\u00e0 politica e nella Comunit\u00e0 Ebraica di Milano: dal 1988 al 2001 \u00e8 stato consigliere della comunit\u00e0 ebraica milanese, diventando responsabile dei programmi culturali. Dal 1998 al 2001 \u00e8 presidente della comunit\u00e0. Dal 2001 al 2006 \u00e8 stato invece consigliere dell'Unione delle Comunit\u00e0 Ebraiche Italiane. Nel gennaio 2021 ha pubblicato il libro \"Il profumo di mio padre,\" che racconta della sua vita di sopravvissuto della Shoah e del rapporto con il padre sopravvissuto ad Auschwitz.\nCarriera politica.\nGli inizi.\nAlle elezioni politiche del 1996 \u00e8 stato candidato nel collegio Giambellino/San Siro di Milano per la Camera dei deputati, ma non risulta eletto (raggiunge il 37% contro il 47% del candidato del Polo per le Libert\u00e0 e il 13% della Lega Nord).\nNel 1997 \u00e8 stato invece eletto consigliere comunale per il PDS a Milano. \u00c8 stato rieletto in consiglio comunale nel 2001 con 1060 preferenze e fino al 2006 \u00e8 stato Capogruppo.\nDal 2005 \u00e8 segretario nazionale di \"Sinistra per Israele\", associazione politica, che insieme a Piero Fassino e Furio Colombo, che la presiede, si propone di sviluppare la conoscenza delle posizioni della sinistra israeliana e contrastare i pregiudizi anti-israeliani, che ritiene albergare anche in una parte consistente della sinistra italiana. In questo modo ha promosso iniziative che riguardano la convivenza interculturale e il confronto, come iniziative per il dialogo tra israeliani e palestinesi.\nElezione a deputato.\n\u00c8 stato un sostenitore della creazione del Giardino dei Giusti al Monte Stella a Milano. \u00c8 eletto alla Camera dei Deputati nella circoscrizione III (Lombardia 1) nella lista dell'Ulivo alle elezioni dell'aprile 2006. Attualmente aderisce al Partito Democratico ed \u00e8 stato eletto all'assemblea costituente nazionale nelle primarie del 14 ottobre 2007 in una lista a sostegno di Walter Veltroni. Alle elezioni politiche del 13 e 14 aprile 2008 \u00e8 stato rieletto deputato con il Partito Democratico nella circoscrizione III (Lombardia 1). In occasione del primo congresso del Partito Democratico ha aderito alla mozione Franceschini e si \u00e8 candidato per il ruolo di segretario regionale del partito in Lombardia, arrivando secondo alle primarie del 25 ottobre 2009 con il 30% circa dei consensi. Dal 2009 \u00e8 Presidente del Forum Sicurezza del PD.\nSi \u00e8 sempre impegnato nel campo del contrasto ai fenomeni di neofascismo, \u00e8 favorevole all'applicazione della legge Mancino e ha proposto una petizione per impedire che formazioni di ispirazione dichiaratamente fascista possano presentarsi alle elezioni politiche. Si \u00e8 candidato alle elezioni primarie del Partito Democratico per la scelta dei parlamentari che si sono tenute il 29 dicembre 2012, risultando il quarto candidato pi\u00f9 votato a Milano e provincia.\nIl 16 settembre 2014 viene nominato Responsabile nazionale del PD con delega alle Riforme nella 2\u00ba Segreteria \"unitaria\" del segretario Matteo Renzi. \u00c8 vicino alla corrente dell'ex segretario di partito Dario Franceschini, vicino ai renziani.\nNel 2017 Fiano \u00e8 promotore di un disegno di legge sull'apologia del fascismo.\nCandidatura a sindaco di Milano.\nA luglio 2015, a seguito della rinuncia di Giuliano Pisapia ad intraprendere un eventuale secondo mandato a sindaco di Milano, si candida nelle primarie del centrosinistra per la carica. Contestualmente a Fiano presentarono le proprie candidature l'assessore comunale alle Politiche Sociali del Comune di Milano della Giunta Pisapia Pierfrancesco Majorino e il vice-capogruppo PD della Provincia di Milano Roberto Caputo. Tuttavia il 19 dicembre 2015 si ritira per sostenere il candidato sponsorizzato direttamente dall'allora Primo ministro Matteo Renzi, il commissario unico e amministratore delegato di Expo 2015 Giuseppe Sala.\nRielezione alla Camera.\n\u00c8 rieletto deputato alle elezioni politiche del 2018.\nNel 2019 il Segretario del PD Zingaretti lo chiama a far parte della segreteria nazionale con la funzione di responsabile nazionale per la politica estera.\nOpere.\nIl profumo di mio padre (2021)"}
{"id": "1463409", "revid": "729019", "url": "https://it.wikipedia.org/wiki?curid=1463409", "title": "Walt Disney Records", "text": "Walt Disney Records \u00e8 l'etichetta discografica gestita dalla Disney.\nStoria.\nLa Walt Disney Records \u00e8 nata nel 1956. Prima di allora, le incisioni della Disney venivano sempre messe sotto licenza di altre case discografiche (RCA, Decca, Capitol, e AmPar Records). Fu Roy O. Disney, fratello di Walt Disney, a suggerire l'idea di dotare di un'etichetta discografica l'impresa di famiglia. E proprio Roy assunse Jimmy Johnson per dirigere questa nuova divisione \u2013 la Disneyland Records.\nJimmy port\u00f2 a Salvador Tutti Camarata (un rinomato musicista, fondatore dello studio di registrazione Sunset Sound Recorders di Hollywood) per stabilire gli ultimi ordini prima del lancio. Cos\u00ec si inizi\u00f2 a registrare i primi album musicali, che vedevano interpretazioni Jazz di alcuni dei film pi\u00f9 famosi (\"Biancaneve\", \"Bambi\", e \"Cenerentola\"), di altri brani musicali ed espanse la produzione delle colonne sonore come canzoni famose. Alcuni degli artisti che collaborarono con la casa furono, tra i tanti, Mary Martin, Louis Armstrong, Louis Prima, Jerry Colonna, e Phil Harris per citarne alcuni.\nNel 1988 la Disneyland Records fu rinominata in Walt Disney Records. Ed in pi\u00f9 erano presenti le sotto categorie come l'etichetta Buena Vista, Disney Audio Entertainment (1990 \u2013 1991), e la Disney Sound (2004 \u2013 presente) che vennero stabilite per delineare i vari stili di registrazioni che la compagnia creava.\nProdotti.\nLa Walt Disney Records produce diversi prodotti musicali. Oltre ai classici album e colonne sonora per bambini e famiglie, sono anche usciti durante gli anni Audiolibri, Audiolibri per bambini, album per i parchi a tema ed album di Karaoke. Inoltre, ancora oggi, l'etichetta produce una compilation intitolata \"DisneyMania\" in cui vengono riproposte dagli artisti della casa discografica, alcuni classici delle canzoni Disney.\nIn Nord America, la Disney Music Group aveva distribuito album di Antonello Venditti prodotti dalla sua etichetta, Heinz Music dal 1992 al 2007.\nPremi.\nCon l'uscita di due famose colonne sonore, la Walt Disney Records ha ricevuto diversi riconoscimenti. Nel 2006, con il film \"High School Musical\", e nel 2007, con il film \"High School Musical 2\" la Disney ricevette il titolo di \"album pi\u00f9 venduti in tutto il mondo in due anni\". Si \u00e8 anche diversificata, producendo i concerti di alcuni dei loro artisti come le Cheetah Girls e Miley Cyrus/Hannah Montana.\nMarketing.\nPubblicit\u00e0.\nDal 2007, Miley Cyrus e alcuni degli attori di High School Musical sono stati assunti dalla Disney per pubblicizzare i prodotti dell'etichetta."}
{"id": "1463416", "revid": "36426", "url": "https://it.wikipedia.org/wiki?curid=1463416", "title": "Nero di Parma", "text": "Il suino Nero di Parma o anche di razza Nera Parmigiana, \u00e8 un suide addomesticato appartenente ai mammiferi dell'ordine artiodattili suiformi. Fino al 1975 la razza era citata su tutti i testi di zootecnica ed era la pi\u00f9 diffusa in Emilia prima dell'introduzione della Large White. \nStoria dell'allevamento.\nL'allevamento dei suini nel parmense, affonda le sue radici nel medioevo, quando i porcai conducevano gli animali nei fitti querceti di pianura in cerca delle abbondanti ghiande di cui si nutrivano gli animali.\nComunque l'allevamento su di una certa scala \u00e8 testimoniato come attivit\u00e0 consolidata e documentata dal 1400, dove viene espressamente citato che i suini maggiormente apprezzati per la qualit\u00e0 delle carni erano quelli a mantello nero. Tuttavia all'epoca non esistevano documenti che parlassero esplicitamente di razza parmigiana, tale dicitura compare per la prima volta in modo esplicito nel 1820, l'animale descritto \u00e8 piuttosto tozzo, con poche setole e con colore della pelle molto scuro, vicino al nero. Il Nero di Parma veniva descritto come animale in grado di poter raggiungere pesi importanti, nell'ordine di 190-240 kg e se ne lodavano le qualit\u00e0 organolettiche delle carni e la facile conservabilit\u00e0.\nPi\u00f9 recentemente, nel 1937, nel testo dell'Agricoltura Parmense, la razza nera di Parma viene descritta come facente parte del ceppo iberico, suini diffusi in Spagna, Italia e Francia meridionale con spiccate attitudini al pascolo e caratterizzate da una elevata prolificit\u00e0.\nTuttavia l'inserimento delle razze suine inglesi avvenuta per i Large White gi\u00e0 dal 1873 e Berkshire dal 1876 port\u00f2 ad un rapido declino il suino Nero di Parma fino alla quasi totale estinzione della razza verso la met\u00e0 del secolo scorso.\nVerso la met\u00e0 degli anni novanta del XX secolo, sotto l'egida della provincia di Parma, si cerc\u00f2 di ricostruire la razza del Nero di Parma e grazie ad una opera di monitoraggio dettagliata si scoprirono nelle campagne di Fidenza alcune scrofe che presentavano estese macchie scure, altre scrofe macchiate furono trovate nella zona di Pellegrino Parmense, mentre un verro macchiato fu trovato nella zona di Bardi,\nDa questi animali si inizi\u00f2 una selezione ad inizio degli anni duemila per ricostruire dagli animali ibridati la razza di suino nero con aspetto e caratteristiche simili alla vecchia razza.\nDal maggio 2016 \u00e8 stato ufficialmente riconosciuto come razza dall'ANAS e dal Ministero delle Politiche Agricole.\nCaratteristiche organolettiche.\nLa carne ottenuta dai suini di Nero di Parma si presentano di un colore rosso intenso, i tagli sono molto marezzati e ci\u00f2 li rende congeniali per cotture veloci che mantengano la tenerezza e il gusto della carne. Ottimo \u00e8 anche il grasso e il lardo che si ottiene dall'animale, la particolare sapidit\u00e0 che li caratterizza \u00e8 sfruttata per dare aroma e sapore ai salumi.\nNel complesso la carne \u00e8 utilizzata soprattutto per la produzione di salumi pregiati DOP, IGP o PAT della zona di allevamento quali il culatello, la coppa di Parma, la pancetta, i salami e le spalle. La carne destinata al pronto consumo e quindi che non viene utilizzata dall'industria di trasformazione riveste un ruolo marginale.\nIl Consorzio.\nIl \"Consorzio di Tutela del Suino Nero Parma\" \u00e8 nato nel 2006 su iniziativa di enti e di un gruppo di allevatori. Il consorzio si \u00e8 dotato di opportuni disciplinari che regolamentano le attivit\u00e0 di allevamento e di trasformazione della carne, gli animali sono inseriti in un'anagrafe consortile che garantisce la tracciabilit\u00e0 dei vari passaggi della filiera.\nDel consorzio fanno parte alcuni allevamenti allo stato brado in provincia di Parma mentre non ne esistono al momento, anche se ci\u00f2 \u00e8 previsto dal disciplinare, di tipo stabulato. Inoltre sono associati al consorzio punti vendita, macelli, trasformatori e locali accreditati."}
{"id": "1463419", "revid": "110157", "url": "https://it.wikipedia.org/wiki?curid=1463419", "title": "Peri\u0219oru", "text": "Peri\u0219oru \u00e8 un comune della Romania di 5.380 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: M\u0103rcule\u0219ti-Gar\u0103, Peri\u0219oru, Tudor Vladimirescu."}
{"id": "1463420", "revid": "287204", "url": "https://it.wikipedia.org/wiki?curid=1463420", "title": "Perisoru", "text": ""}
{"id": "1463428", "revid": "110157", "url": "https://it.wikipedia.org/wiki?curid=1463428", "title": "Pl\u0103t\u0103re\u0219ti", "text": "Pl\u0103t\u0103re\u015fti \u00e8 un comune della Romania di 3.666 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 4 villaggi: Cucuie\u021bi, Doroban\u021bu, Pl\u0103t\u0103re\u0219ti, Podu Pitarului."}
{"id": "1463431", "revid": "287204", "url": "https://it.wikipedia.org/wiki?curid=1463431", "title": "Plataresti", "text": ""}
{"id": "1463446", "revid": "287204", "url": "https://it.wikipedia.org/wiki?curid=1463446", "title": "Daughter of Time", "text": "Daughter of Time \u00e8 un album musicale della band rock/blues inglese Colosseum pubblicato nel 1970 dalla Sanctuary Midline (Sanctuary Records Group).\nInformazioni.\nL'album rispetta la tradizione dei Colosseum, unendo ritmi rapidi ed orecchiabili a suite e dimostrazioni di tecnica elevata. \u00c8 presente una cover di un pezzo dei Mountain, \"\"Theme From An Imaginary Western\", scritta da Felix Pappalardi e Jack Bruce, in cui Chris Farlowe sfoggia le sue doti vocali.\nNell'album \u00e8 presente anche un assolo di batteria di Jon Hiseman: \"The Time Machine\"\".\nRegistrato nell'estate 1970 negli studi Lansdowne di Londra, Regno Unito, da Peter Gallen. Prodotto da Gerry Bron per la Hit Records."}
{"id": "1463447", "revid": "767487", "url": "https://it.wikipedia.org/wiki?curid=1463447", "title": "Radovanu", "text": "Radovanu \u00e8 un comune della Romania di 4.695 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Radovanu e Valea Popii."}
{"id": "1463450", "revid": "729019", "url": "https://it.wikipedia.org/wiki?curid=1463450", "title": "Gas ideale quantistico", "text": "In meccanica statistica il gas ideale quantistico \u00e8 un gas ideale tale che le particelle che lo compongono sono indistinguibili, e vanno trattate nell'ambito della meccanica quantistica.\nIn natura esistono due tipi fondamentali di particelle identiche: i fermioni e i bosoni: un insieme di fermioni \u00e8 descritto da un autostato antisimmetrico rispetto allo scambio di due particelle, mentre per i bosoni l'autostato \u00e8 simmetrico; riguardo alla statistica, per i fermioni si usa la statistica di Fermi-Dirac, mentre per i bosoni la statistica di Bose-Einstein. La natura di questa differenza risiede in particolare nella propriet\u00e0 dello spin delle particelle: secondo il teorema spin-statistica, particelle con spin intero sono bosoni e particelle con spin semiintero sono fermioni.\nGas ideali.\nIn meccanica statistica quantistica parlando di un gas ideale quantistico intendiamo un gas le cui interazioni tra particelle possono essere trascurate. L'hamiltoniana di un gas ideale non interagente composto da N particelle identiche in un volume formula_1 \u00e8:\ndove formula_3 \u00e8 l'impulso della particella i-esima. La meccanica statistica vuole che a partire dall'hamiltoniano formula_4 possiamo ricavare gli autovalori formula_5 e le autofunzioni formula_6 per ciascuna particella, risolvendo l'equazione agli autovalori:\ndove identifichiamo gli autovalori con le energie formula_5 dipendenti solo dall'impulso poich\u00e9 l'energia \u00e8 solo cinetica. Ogni autovalore \u00e8 quindi:\ndove:\nformula_11 \u00e8 un numero intero. Questi livelli energetici per un sistema macroscopico sono continui.\nLo stato di un sistema ideale \u00e8 completamente individuato dai suoi \"numeri di occupazione\". Questi numeri significano che nello stato in questione vi sono formula_12 particelle con impulso formula_13 o equivalentemente che ci sono formula_14 particelle di energia formula_15. Ovviamente l'energia totale del sistema di N particelle \u00e8:\nEbbene per un sistema di bosoni formula_18 infatti non vi \u00e8 alcuna restrizione al numero di particelle che possono avere uno stato descritto da un particolare valore dell'impulso, mentre per i sistemi di fermioni formula_19, infatti per tali particelle non vi possono essere pi\u00f9 di una sola particella che occupa uno stesso stato con quel valore dell'impulso, questa differenza fondamentale \u00e8 dovuta al principio di esclusione di Pauli e all'indistinguibilit\u00e0 delle particelle. Per un gas di Boltzmann possiamo assumere che formula_20 analogamente ai bosoni, le particelle che possono essere trattate con Boltzmann non subiscono alcuna restrizione sui numeri di occupazione.\nAbbiamo detto che i livelli energetici di un gas sono quasi-continui. Supponiamo che il nostro gas abbia un'energia E assegnata. Lo spettro di energia forma un continuo di livelli e pensiamo di dividere questo continuo in celle \"i\", ognuna delle quali ha un numero formula_21 di livelli energetici. Il numero di occupazione di ogni cella: formula_22, \u00e8 la somma di formula_12 particelle di impulso formula_13 contenuto nella cella. Allora chiamiamo formula_25 il numero degli stati del sistema corrispondenti all'insieme dei numeri di occupazione formula_26, cos\u00ec:\ncio\u00e8\ndove formula_29 \u00e8 il numero dei modi in cui possiamo sistemare formula_22 particelle nella cella i-esima.\ncos\u00ec:\nma per il paradosso di Gibbs, dobbiamo tenere conto del corretto conteggio di Boltzmann e dividiamo questa quantit\u00e0 per formula_37, per cui:\nEntropia.\nSulla base del conteggio dei numeri di occupazione possiamo ricavare l'entropia:\nse sommiamo formula_40 su tutti gli stati formula_41. Per fare questo supponiamo che vada bene:\ninfatti formula_43 \u00e8 ben approssimato da formula_44, per dimostrarlo bisognerebbe massimizzare la funzione formula_40 tenendo conto dei vincoli formula_46 ed formula_47. Il calcolo mostra che per la statistica di Bose:\nper quella di Fermi:\nper quella di Boltzmann:\npresi con i rispettivi segni, dove formula_51 \u00e8 la fugacit\u00e0 e formula_52 \u00e8 la beta termodinamica. Oppure, per un gas di Bose:\nper un gas di Fermi:\ne per un gas di Boltzmann:\nSulla base di questi valori medi si pu\u00f2 calcolare esplicitamente l'entropia:\nFunzione di partizione per i gas ideali quantistici.\nPer avere una trattazione specifica a partire dai gas ideali quantistici si veda gli insiemi statistici Insieme Microcanonico, canonico e gran canonico trattati secondo la meccanica statistica quantistica e i gas di Fermi e di Bose.\nPer i gas ideali trattati con la meccanica statistica quantistica la funzione di partizione canonica \u00e8 data da:\ndove sussistono sempre le condizioni:\nPer un gas di Boltzmann:\nPer un gas di Fermi e di Bose invece utilizziamo la funzione di partizione gran canonica:\nma la doppia sommatoria si pu\u00f2 esprimere anche come:\nquindi per un gas di Bose:\nper un gas di Fermi:\nEquazioni di stato e numero di particelle.\nA partire dalla funzione di partizione gran canonica possiamo ricavare immediatamente le equazioni di stato dei gas ideali quantistici:\nIl numero di particelle si ricava subito:"}
{"id": "1463451", "revid": "547992", "url": "https://it.wikipedia.org/wiki?curid=1463451", "title": "Mara Berni", "text": "Biografia.\nAssecondando i desideri dei genitori, esord\u00ec da bambina nella \"\"Compagnia dei piccoli\" di Wanda Petrini, seguendo contemporaneamente le lezioni dell'anziana attrice Teresa Franchini. Terminati gli studi, studi\u00f2 danza e pianoforte, ed esord\u00ec come conduttrice televisiva ed annunciatrice.\nBionda, formosa, dotata di una bellezza fresca e sensuale, Mara Berni partecip\u00f2 a circa quaranta pellicole realizzate fra gli anni cinquanta e sessanta, soprattutto di genere brillante, al fianco di grandi nomi come Alberto Sordi in \"Buonanotte... avvocato!\" (1955) \"Il moralista\" (1959), entrambi di Giorgio Bianchi, e \"Il vigile\" (1960) di Luigi Zampa, e Tot\u00f2 in \"Tot\u00f2, Peppino e... la dolce vita\" (1961) di Sergio Corbucci.\nDotata di grazia e disinvoltura, fu spesso relegata nel ruolo di \"donna fatale\", anche in chiave comica, e si pu\u00f2 dire che ella non sia stata sfruttata al meglio delle sue capacit\u00e0. A partire dalla met\u00e0 degli anni sessanta abbandon\u00f2 lo schermo, ma lavor\u00f2 talvolta per la televisione, sia recitando in romanzi sceneggiati, dove si ricorda il breve ma intenso ruolo della madre di Cecilia ne \"I promessi sposi\" (1967) di Sandro Bolchi, e partecipando a trasmissioni di variet\u00e0 (fu reso un giusto tributo alla sua bellezza quando venne scelta per interpretare la parte della dea Venere nel brillante spettacolo musicale \"Biblioteca di Studio Uno\" di Antonello Falqui, con il Quartetto Cetra, nella puntata dedicata all\"'Odissea\") sino alla fine degli anni ottanta.\nSposatasi in seconde nozze nell'ottobre del 1989 con il ricco industriale pakistano Tarik Mamoud Rana (da cui ha avuto, nel 1990, una figlia, all'et\u00e0 di 58 anni), attualmente vive fra Los Angeles e l'Italia."}
{"id": "1463452", "revid": "399", "url": "https://it.wikipedia.org/wiki?curid=1463452", "title": "Mora Romagnola", "text": "La Mora Romagnola \u00e8 un'antica razza suina autoctona italiana che ha la sua zona d'origine in Romagna (particolarmente nelle provincie di Forl\u00ec-Cesena e Ravenna). \nStoria.\nIn origine, ne esistevano tre varianti: la diffusissima \"Forlivese\" (manto nerastro con tinte pi\u00f9 chiare nella regione addominale), la \"Faentina\" (mantello rosso chiaro e meno pregiata della prima), e la \"Riminese\" (mantello rossastro con una stella bianca in fronte e qualche volta con una cinghiatura chiara). \nCaratteristiche e morfologia.\nLa Mora Romagnola \u00e8 caratterizzata, oltre ad una folta peluria scura, dalla testa lunga a profilo rettilineo con grugno forte appuntito, orecchie pendenti dirette in avanti che coprono occhi e grugno, tronco lungo e costato depresso. I maschi, sulla linea dorso-lombare, hanno setole pi\u00f9 lunghe e folte (la cosiddetta \u00ablinea sparta\u00bb). \nLa razza \u00e8 di tipo tardivo, raggiungendo un peso di 180-200 chilogrammi in 2 anni di vita. Particolare il fatto che le scrofe siano pi\u00f9 alte al garrese dei verri.\nUn'altra caratteristica \u00e8 che gli occhi sono a mandorla."}
{"id": "1463453", "revid": "767487", "url": "https://it.wikipedia.org/wiki?curid=1463453", "title": "Rose\u021bi", "text": "Rose\u021bi \u00e8 un comune della Romania di 5.976 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Radovanu e Valea Popii."}
{"id": "1463455", "revid": "287204", "url": "https://it.wikipedia.org/wiki?curid=1463455", "title": "Roseti", "text": ""}
{"id": "1463458", "revid": "24281", "url": "https://it.wikipedia.org/wiki?curid=1463458", "title": "Better Youth Organization", "text": ""}
{"id": "1463463", "revid": "46291", "url": "https://it.wikipedia.org/wiki?curid=1463463", "title": "Ectopistes", "text": ""}
{"id": "1463465", "revid": "767487", "url": "https://it.wikipedia.org/wiki?curid=1463465", "title": "S\u0103rule\u0219ti (C\u0103l\u0103ra\u0219i)", "text": "S\u0103rule\u015fti \u00e8 un comune della Romania di 3.127 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 7 villaggi: M\u0103gureni, Polce\u0219ti, S\u0103nduli\u021ba, S\u0103rule\u0219ti, S\u0103rule\u0219ti-Gar\u0103, S\u0103tucu, Solacolu."}
{"id": "1463473", "revid": "339392", "url": "https://it.wikipedia.org/wiki?curid=1463473", "title": "Rai Filodiffusione", "text": ""}
{"id": "1463474", "revid": "599013", "url": "https://it.wikipedia.org/wiki?curid=1463474", "title": "Mario Chitaroni", "text": "Milit\u00f2 fra gli anni novanta e i duemila nei campionati di prima divisione italiana e tedesca.\nCarriera.\nClub.\nChitaroni crebbe nella Ontario Hockey League, presso i Sudbury Wolves, prima di esordire nel 1987 nella International Hockey League.\nDopo un breve transito in American Hockey League si trasfer\u00ec in Italia nella stagione 1989-90 all'HC Alleghe, squadra con cui rimase fino al 1992-93.\nNel 1992 conquist\u00f2 l'Alpenliga, il primo trofeo vinto dall'Alleghe.\nNella stagione 1993-94 fu al Milan Hockey, con cui vinse il suo primo scudetto, per poi tornare negli Stati Uniti con gli Houston Aeros.\nNella stagione 1995-96 fu ancora in Italia nelle file del Varese, con cui vinse la IIHF Federation Cup.\nTra il 1996 e il 2002 milit\u00f2 in Germania nella Deutsche Eishockey Liga, dapprima per quattro stagioni con gli Eisb\u00e4ren di Berlino e in seguito per altri due campionati con gli Ice Tigers di Norimberga.\nTornato per la terza volta in Italia, dal 2002-03 fu ai Milano Vipers con cui, in cinque stagioni, vinse quattro scudetti consecutivi (e in un'altra occasione giunse al secondo posto), tre Coppe Italia e due Supercoppe italiane.\nNuovamente ad Alleghe nel 2007, ivi concluse la propria carriera nel 2009.\nNazionale.\nChitaroni esord\u00ec per l' al campionato mondiale del 1992, divenendo da allora un punto fisso della selezione azzurra.\nDisput\u00f2 in carriera dieci edizioni del mondiale di Gruppo A, due di Prima Divisione, di cui una vinta nel 2005, e il torneo olimpico di Torino 2006.\nVanta in totale 96 presenze in competizioni ufficiali con 24 reti e 33 assist.\nNell'aprile 2020 \u00e8 stato selezionato dalla federazione internazionale nella ideale miglior nazionale italiana di tutti i tempi assieme a Mike Rosati, Robert Oberrauch, Armin Helfer, Roland Ramoser e Lucio Topatigh."}
{"id": "1463477", "revid": "367445", "url": "https://it.wikipedia.org/wiki?curid=1463477", "title": "Teresina Bontempi", "text": "La Bontempi fu anche una scrittrice irredentista del Canton Ticino.\nBiografia.\nIl suo nome \u00e8 legato all'irredentismo del Canton Ticino e al giornale \"L'Adula\" di cui fu la direttrice. Fu un personaggio al centro di continue polemiche in Ticino e nella Svizzera tutta, in particolare fra il 1912 e il 1936.\nIl padre, Giacomo, fu segretario del \"Dipartimento della pubblica educazione\" del Cantone Ticino e Teresina segu\u00ec gli studi magistrali diventando Ispettrice delle scuole elementari del Cantone.\nFu allieva prediletta di Maria Montessori di cui introdusse nel Cantone i suoi nuovi metodi pedagogici.\nL'attivit\u00e0 politico-culturale di Teresina Bontempi va inquadrata nella grave condizione economico-sociale nella quale versava il Ticino fra le due guerre mondiali, anche con riferimento alla cultura e alla lingua italiane, con le conseguenti \"Rivendicazioni\" presentate alle autorit\u00e0 federali nel 1924 e appoggiate da tutti i partiti ticinesi.\nAssieme con un'amica, Rosetta Colombi, che spos\u00f2 poi Piero Parini, gerarca fascista, fond\u00f2 la rivista \"L'Adula\" (dal nome della cima che divide il Ticino dalla zona germanofona), stampato a Bellinzona, in cui denunciava soprattutto la progressiva tedeschizzazione alla quale andava soggetto il Canton Ticino. Successivamente i toni del giornale si acuirono verso simpatie irredentiste e infine filofasciste. Al giornale collaborarono noti esponenti della cultura, non solo ticinese, ma anche del Regno: ricordiamo Giuseppe Prezzolini (che nel 1912 apr\u00ec sulla \"Voce\" un dibattito sull'italianit\u00e0 del Ticino e nel 1913 riserv\u00f2 un numero della rivista al tema con la partecipazione fra gli altri di Francesco Chiesa), Giovanni Papini, Giani Stuparich, Scipio Slataper e altri.\nLe autorit\u00e0 elvetiche cominciarono a perseguitarla, prima sospendendo pi\u00f9 volte il giornale, quindi allontanandola dall'insegnamento. Nel 1935 fu accusata di tradimento della Patria e condannata per irredentismo ad alcuni mesi di prigione, che scont\u00f2 nel penitenziario di Lugano.\nRitiratasi da ogni attivit\u00e0, dal 1936 al 1945 risiedette presso il fratello a Parma. Rientrata in Svizzera, dapprima venne relegata nel comune avito di Menzonio ed in seguito and\u00f2 all'ospedale di Cevio dove si spense in perfetta solitudine e volutamente dimenticata. Solo Elda Simonett-Giovanoli la ricord\u00f2 successivamente per la sua difesa dell'italianit\u00e0 del Ticino.\nOpere.\nNel suo esilio in Italia la Bontempi scrisse il suo \"Diario di prigionia\", pubblicato con successo nel dopoguerra."}
{"id": "1463479", "revid": "767487", "url": "https://it.wikipedia.org/wiki?curid=1463479", "title": "Sohatu", "text": "Sohatu \u00e8 un comune della Romania di 3.211 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Progresu e Sohatu."}
{"id": "1463482", "revid": "110157", "url": "https://it.wikipedia.org/wiki?curid=1463482", "title": "The Good, the Bad &amp; the Argyle", "text": "The Good, the Bad &amp; the Argyle \u00e8 il primo album della band pop punk Bouncing Souls. Edito inizialmente dalla BYO Records, \u00e8 stato ripubblicato nel 2001 dalla Chunksaah Records, etichetta di propriet\u00e0 della stessa band."}
{"id": "1463483", "revid": "1318658", "url": "https://it.wikipedia.org/wiki?curid=1463483", "title": "Gunnar Myrdal", "text": "Si laure\u00f2 alla Scuola di Legge dell'Universit\u00e0 di Stoccolma nel 1923 e ottenne il dottorato in economia nel 1927. Spos\u00f2 Alva Reimer (che nel 1984 avrebbe vinto il premio Nobel per la pace) nel 1924 ed ebbe tre figli. Uno di questi, Jan Myrdal \u00e8 un giornalista, mentre Sissela Bok, altra sua figlia, \u00e8 una filosofa.\nFu membro socialdemocratico del Parlamento svedese dal 1933, e Ministro del commercio dal 1945 al 1947, nel governo di Tage Erlander.\nIl suo studio del 1944 \"\", influenz\u00f2 la Corte Suprema degli Stati Uniti nella sentenza del 1954 sul caso Brown v. Board of Education, che dichiarava fuori legge la segregazione razziale nelle scuole pubbliche. Myrdal fu tra i firmatari del documento dell'UNESCO denominato The Race Question.\nCarriera.\nNella tesi di dottorato del 1927, Myrdal esamin\u00f2 il ruolo delle aspettative nella determinazione dei prezzi. La sua analisi influenz\u00f2 fortemente la Scuola di Stoccolma.\nFu professore di economia alla Scuola di Economia di Stoccolma (\"Handelsh\u00f6gskolan i Stockholm\") dal 1933 e 1974 e, contemporaneamente, membro socialdemocratico del parlamento. Divenne Ministro del commercio nel 1945 e lo rimase fino al 1947. Per i successivi dieci anni fu segretario esecutivo della Commissione Economica per l'Europa, dopodich\u00e9 dedic\u00f2 la sua attenzione all'Asia e alla povert\u00e0 nei paesi del Terzo Mondo. La sua ricerca sull'Asia e sulle cause della povert\u00e0 furono la base di \"Asian Drama: An inquiry into the Poverty of Nations\" (1968). Tra il 1960 e il 1967 fu professore di economia internazionale all'Universit\u00e0 di Stoccolma. Nel 1961, fond\u00f2 l\"'Institute for International Economic Studies\" presso l'ateneo della capitale svedese. Nel 1974, insieme a Friedrich von Hayek, vinse il premio Nobel per l'economia. Myrdal, per\u00f2, fu tra coloro che proposero l'abolizione del Premio, in quanto considerava come immeritata la sua assegnazione a economisti come von Hayek e Milton Friedman.\nIl suo libro \"\", pubblicato nel 1944 e commissionato dalla Carnegie Foundation, ebbe una grande importanza negli studi successivi. Secondo Myrdal, il \"dilemma\" \u00e8 tra gli alti ideali e gli scarsi risultati: nelle due o pi\u00f9 generazioni che hanno seguito la Guerra di secessione americana, gli Stati Uniti non sono riusciti a mettere in pratica gli ideali sui diritti umani per quel che riguarda un decimo della sua popolazione, quella afroamericana (i cosiddetti \"negri\"). Questo studio sui dati legali, antropologici, economici e sociologici sulle relazioni tra bianchi e afroamericani ebbe inizio nel 1938, quando Myrdal fu scelto dalla Carnegie per dirigere il lavoro di ricerca.\nPensiero.\nGunnar Myrdal fu inizialmente affascinato dai modelli matematici astratti che stavano andando di moda negli anni '20, e collabor\u00f2 alla fondazione della Econometric Society di Londra. In seguito accus\u00f2 tuttavia il movimento di essere ossessionato dalla crescita economica, di utilizzare statistiche erronee, dell'abitudine di sostituire i dati mancanti con lettere greche nelle formule, e di utilizzare una logica contraddittoria.\nMyrdal fu anche tra i primi a sostenere le tesi di John Maynard Keynes, sostenendo che l'idea fondamentale di regolare il bilancio nazionale per frenare o accelerare l'economia era stata sviluppata originariamente da lui e dalla scuola di Stoccolma.\nConsiderato universalmente una figura cardine della politica sociale, ha contribuito al pensiero socialdemocratico in tutto il mondo, assieme ad amici e colleghi nell'arena accademica o politica. Gli svedesi e gli inglesi sono stati i pionieri dello stato sociale e i libri di Myrdal (\"Beyond the Welfare State\" - New Haven, 1958 \"Oltre lo stato sociale\") e di Richard Titmuss (\"Essays on \u201cThe Welfare State\u201d\" - London, 1958) non a caso riguardano lo stesso tema.\nIl concetto di \u201ccausazione circolare cumulativa\u201d di Myrdal ha contribuito allo sviluppo della moderna economia del non-equilibrio. Per Myrdal questo concetto \u00e8 alla base del pensiero istituzionalista, sviluppatosi fondamentalmente negli USA ad opera di Thorstein Veblen, Wesley Mitchell e John Rogers Commons, tra i quali con gli ultimi due ebbe rapporti di conoscenza. L'istituzionalismo di Myrdal si distingue tuttavia da quello americano, il quale per lo stesso Myrdal era ancora troppo legato a schemi neoclassici.\nCriticato da molti economisti per una presunta vaghezza di pensiero, Myrdal non riteneva l'economia propriamente una scienza, e fu tentato per questo di rifiutare il cosiddetto \"Nobel per l'economia\" quando gli fu attribuito. Diceva di preferire di \"essere approssimativamente nel vero piuttosto che certamente sbagliare\" \u201cto be vaguely right to being precisely wrong\"."}
{"id": "1463490", "revid": "767487", "url": "https://it.wikipedia.org/wiki?curid=1463490", "title": "Span\u021bov", "text": "Span\u021bov \u00e8 un comune della Romania di 4.610 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Cetatea Veche, Span\u021bov, Stancea."}
{"id": "1463492", "revid": "287204", "url": "https://it.wikipedia.org/wiki?curid=1463492", "title": "Spantov", "text": ""}
{"id": "1463496", "revid": "767487", "url": "https://it.wikipedia.org/wiki?curid=1463496", "title": "\u0218oldanu", "text": "\u0218oldanu \u00e8 un comune della Romania di 3.317 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Negoe\u0219ti e \u0218oldanu."}
{"id": "1463499", "revid": "287204", "url": "https://it.wikipedia.org/wiki?curid=1463499", "title": "Soldanu", "text": ""}
{"id": "1463512", "revid": "275619", "url": "https://it.wikipedia.org/wiki?curid=1463512", "title": "Kodoku Experiment", "text": " \u00e8 un manga seinen scritto e disegnato da Hoshino Yukinobu in tre volumi e pubblicato in Italia da Flashbook.\nTrama.\nSi narra della guerra mortale condotta a bordo di un'astronave tra un battaglione dell'esercito spaziale umano e delle creature aliene dagli incredibili poteri, in grado di trasmettere le informazioni usando la luce.\nSullo sfondo ci sono le tematiche care all'autore, la riflessione sulla fragilit\u00e0 dell'essere umano, sulla durezza e la meravigliosit\u00e0 della vita anche in ambienti estremi."}
{"id": "1463521", "revid": "1833487", "url": "https://it.wikipedia.org/wiki?curid=1463521", "title": "Notte di San Silvestro", "text": "La notte di San Silvestro, o vigilia di Capodanno, corrisponde alla notte tra il 31 dicembre e il 1\u00ba gennaio (Capodanno). Essa \u00e8 celebrata in diversi modi a seconda della nazione. Si chiama cos\u00ec in quanto il 31 dicembre il santo che si festeggia \u00e8 appunto san Silvestro papa. Il 31 dicembre viene spesso anche erroneamente chiamato \"Capodanno\", pur trattandosi in realt\u00e0 solo della vigilia di esso.\nCuriosit\u00e0.\nPu\u00f2 essere interessante notare come festeggiare il Capodanno a mezzanotte sia corretto, in realt\u00e0, soltanto negli anni bisestili, in quanto la rotazione della Terra attorno al Sole (moto di rivoluzione) non ha una durata precisa di 365 d\u00ec ma 365 d\u00ec e 6 ore circa: quindi, negli anni non bisestili, il cambio d'anno astronomico, in realt\u00e0, scatta, man mano che ci si allontana dall'ultimo anno bisestile, alle ore 6:00 o alle 12:00 o alle 18:00 circa del 1\u00ba gennaio, proprio a causa dell'accumularsi delle ore non conteggiate nel corso degli anni non bisestili; negli anni bisestili, invece, il passaggio da un anno al successivo si verifica dal punto di vista astronomico esattamente allo scoccare della mezzanotte, dato che la somma delle 6 ore accumulate nei 3 anni precedenti pi\u00f9 le 6 ore dell'anno bisestile stesso viene recuperata integralmente con l'aggiunta del 29 febbraio. E' da notare, comunque, che la coincidenza astronomica con quella di calendario non ha effetti dal punto di vista pratico, trattandosi di una convenzione umana.\nLa notte in Italia.\nIn Italia \u00e8 tradizione allestire la cosiddetta \"cena\" o \"cenone di Capodanno\", un abbondante pasto, in cui il piatto tradizionalmente pi\u00f9 caratteristico \u00e8 lo zampone o cotechino con le lenticchie. In genere si usa fare il \"veglione\", cio\u00e8 restare svegli fino a mezzanotte passata, per festeggiare l'arrivo del nuovo anno. Solitamente si trascorre la serata in famiglia o con gli amici in piazza (dove si organizzano concerti o feste varie) ma anche in casa.\nGeneralmente, a partire da 10 secondi prima della mezzanotte, si usa fare il conto alla rovescia fino ad arrivare a zero, augurando quindi il buon anno nuovo, brindando con spumante e guardando o accendendo fuochi d'artificio. Una tradizione, meno comune \u00e8 quella di tenere in mano, durante il conto alla rovescia, oltre al bicchiere di spumante, anche dell'uva e tre monetine diverse, come portafortuna. Ogni regione italiana possiede comunque tradizioni diverse. In alcune regioni, per esempio, si gioca a tombola o ad alcuni giochi per intrattenersi fino allo scoccare del nuovo anno e anche dopo.\nFrancia.\n\"La Saint-Sylvestre\"\nGermania.\n\"Silvester\"\nGiappone.\n\"Toshigami\" (\u5e74\u795e) il dio dell'anno nuovo\nSpagna.\n\"San Silvestro\": come tradizione, in Spagna si seguono i primi dodici rintocchi della mezzanotte in diretta da Madrid, mangiando un chicco d'uva a ogni rintocco."}
{"id": "1463524", "revid": "767487", "url": "https://it.wikipedia.org/wiki?curid=1463524", "title": "\u0218tefan cel Mare (C\u0103l\u0103ra\u0219i)", "text": "\u015etefan cel Mare \u00e8 un comune della Romania di 3.352 abitanti, ubicato del distretto di C\u0103l\u0103ra\u0219i, nella regione storica della Muntenia."}
{"id": "1463531", "revid": "819238", "url": "https://it.wikipedia.org/wiki?curid=1463531", "title": "Stazione di Cascina", "text": "La stazione di Cascina \u00e8 una stazione ferroviaria posta sulla linea Pisa-Firenze, a servizio della cittadina di Cascina.\nL'impianto \u00e8 classificato da RFI nella categoria \"Silver\".\nStoria.\nLe sue origini risalgono alla met\u00e0 dell'Ottocento quando fu aperta all'esercizio la porzione della vecchia linea Leopolda fino a Pontedera.\nStrutture e impianti.\nPresso la stazione sono disponibili sia servizi di punti vendita che macchinette automatiche per il rilascio di biglietti passeggeri.\n\u00c8 dotata di due binari per il trasporto pubblico pi\u00f9 di una serie di binari morti adibiti al trasporto merci e diagnostici.\nMovimento.\nLa stazione offre un buon servizio orario capace di coprire tutto l'arco della giornata, nonostante non sia prevista la costante fermata di tutti i treni regionali, come invece avviene nelle tre stazioni pi\u00f9 importanti della linea, Pontedera-Casciana Terme, Empoli e Firenze Rifredi.\nDal 1881 al 1953 Cascina era attraversata dalla tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione che si distaccava in localit\u00e0 Navacchio, con Caprona e Calci. La stazione tranviaria si trovava nel pieno centro di Cascina, in corso Giacomo Matteotti, motivo per cui la linea tranviaria vide si dall'inaugurazione un intenso traffico viaggiatori nonostante la presenza della stazione ferroviaria a servizio della medesima localit\u00e0."}
{"id": "1463541", "revid": "729019", "url": "https://it.wikipedia.org/wiki?curid=1463541", "title": "Blackburn B-20", "text": "Il Blackburn B-20 era un idrobombardiere bimotore a scafo centrale \"retrattile\" realizzato dall'azienda britannica Blackburn Aircraft Limited nel 1940 e rimasto allo stadio di prototipo.\nBasato su un brevetto depositato dal loro capo progettista J. D. Rennie, il B-20 era stato realizzato per poter testare un velivolo avanzato che potesse aumentare drasticamente le prestazioni riunendo le migliori caratteristiche tecniche di un idrovolante a scafo centrale e di un aereo anfibio.\nStoria.\nSviluppo.\nAlla fine degli anni trenta l'Air Ministry, il ministero dell'aria britannico, emise una specifica, la R1/36, per la richiesta di un idrovolante. Al concorso risposero la Blackburn assieme a Supermarine e Saunders-Roe presentando ciascuna un progetto che rispondesse alle specifiche richieste. Dopo averne valutato le caratteristiche, il Ministero dichiar\u00f2 vincitore la Saunders-Roe con il loro Saro Lerwick ma si dichiar\u00f2 comunque interessato anche alla proposta della Blackburn richiedendo a quest'ultima due prototipi per determinare praticamente la validit\u00e0 degli innovativi concetti espressi. Il primo prototipo venne completato nei primi mesi del 1940, volando per la prima volta nel marzo dello stesso anno. Il 7 aprile, durante uno dei test, il velivolo cominci\u00f2 ad accusare forti vibrazioni a causa di un'autovibrazione degli alettoni costringendo l'equipaggio a lanciarsi con il paracadute; tre membri risultarono dispersi ed altri due vennero tratti in salvo dall'incrociatore ausiliario HMS \"Transylvania\". L'incidente si ripercosse sulle attivit\u00e0 aziendali con l'interruzione dello sviluppo del progetto ed il conseguente abbandono della costruzione del secondo prototipo, indirizzando le risorse produttive della Blackburn nell'evasione delle richieste seguite allo scoppio della seconda guerra mondiale.\nDescrizione tecnica.\nIl B-20 era un velivolo che manteneva un aspetto tradizionale solo in volo ma che mutava nella sua unicit\u00e0 quando era alla fonda. La fusoliera era massiccia, tipico di in classico idrovolante a scafo centrale, abbinata ad un'ala alta e completata posteriormente da una coda dotata di piani orizzontali arretrati e singola deriva dalle generose dimensioni. In acqua si comportava come un normale idrovolante dotato di un grande galleggiante centrale pi\u00f9 altri due con funzioni equilibratrici posti sotto le ali. La particolarit\u00e0 era posta in un dispositivo che permetteva di sollevare l'intera struttura del velivolo estendendo, grazie ad un sistema idraulico, sia il corpo dello scafo centrale che i due galleggianti laterali. Questi si ritraevano in volo andando a formare un corpo unico con la struttura del velivolo, il primo diventando parte integrante dello scafo centrale, i secondi ruotando all'esterno e divenendo un'estensione dell'ala. La propulsione era affidata a 2 motori Rolls-Royce Vulture a 24 cilindri dall'insolita configurazione ad X ed accreditati della potenza di 1\u00a0720 hp (1\u00a0280 kW) ciascuno."}
{"id": "1463548", "revid": "767487", "url": "https://it.wikipedia.org/wiki?curid=1463548", "title": "\u0218tefan Vod\u0103 (C\u0103l\u0103ra\u0219i)", "text": "\u015etefan Vod\u0103 \u00e8 un comune della Romania di 2.459 abitanti, ubicato del distretto di C\u0103l\u0103ra\u0219i, nella regione storica della Muntenia."}
{"id": "1463557", "revid": "599013", "url": "https://it.wikipedia.org/wiki?curid=1463557", "title": "Castel del Cigno", "text": "Il castello del Cigno (ted. Schwanburg) si trova nel paese di Nalles, in provincia di Bolzano.\nStoria.\nIl castello \u00e8 ospitato nella \"Casa nella stretta\" (ted. \"Haus in der Graul\"). L'edificio fu ristrutturato nel XVI secolo, dandogli uno stile tipico dell'Oltradige.\nIl nome del castello (\"il cigno\") \u00e8 presente anche nello stemma dei proprietari di allora, i Boymont-Payrsberg.\nL'edificio conserva due lapidi romane rinvenute nei pressi del castello.\nAl giorno d\u00b4oggi il castello \u00e8 sede di una tipica cantina vinicola, famosa per la produzione di due etichette di Cabernet Sauvignon e inoltre anche per una pregiata riserva di Pinot Nero e un Sauvignon.\nMotociclismo.\nOgni anno presso il castello si tiene il luogo di partenza per una gara motociclistica con moto d'epoca: la \"Noise Sonderheft\"."}
{"id": "1463559", "revid": "729019", "url": "https://it.wikipedia.org/wiki?curid=1463559", "title": "Ferrovia Carmagnola-Bra", "text": "La ferrovia Carmagnola-Bra \u00e8 una linea ferroviaria di interesse regionale e collega le citt\u00e0 di Bra e Carmagnola.\nStoria.\nLa tratta ferroviaria Carmagnola-Bra entr\u00f2 in funzione il 7 aprile 1884. Insieme alla Ferrovia Bra-Ceva, inaugurata nel 1874, costituiva parte dell'itinerario originale Torino-Savona. Venne aperta per accorciare il tracciato verso Bra-Ceva-Savona, fino ad allora esercitato passando per Carmagnola-Cavallermaggiore-Bra, e mantenendo questo scopo sino al 1933, quando venne attivata la variante di tracciato Fossano-Mondov\u00ec-Ceva.\nDa quel momento il traffico ferroviario \u00e8 di interesse perlopi\u00f9 locale e, dalla dismissione del tratto Bra-Ceva avvenuta nel 1994, la linea serve solo i treni tra Torino, Bra e Alba.\nCaratteristiche.\nLa linea \u00e8 una ferrovia a binario unico a scartamento ferroviario normale da 1435\u00a0mm, elettrificata a 3 kV in corrente continua.\nTraffico.\nLa linea \u00e8 percorsa dai convogli della linea 4 del Servizio ferroviario metropolitano di Torino, lungo la relazione Torino-Bra-Alba."}
{"id": "1463561", "revid": "767487", "url": "https://it.wikipedia.org/wiki?curid=1463561", "title": "Andrea di Scozia", "text": "Note biografiche.\nSant'Andrea di Fiesole restaur\u00f2 la chiesa di San Martino a Mensola, distrutta dagli Ungari, e fond\u00f2 un monastero dove poi si ritir\u00f2. Al momento della morte fu assistito dalla sorella Brigida, giunta \"prodigiosamente\" dall'Irlanda. Brigida promise di non allontanarsi dalla tomba del fratello, che fu sepolto nella chiesa, e visse da penitente, nella localit\u00e0 che porta il suo nome.\n\u00ab\"Essendo Vescovo di Fiesole S. Donato di Scotitia, et havendo per Archidiacono un suo Paesano per nome Andrea; andando a diporto per que' promontori; discesi a Mensola, e passando da un picciolo Oratorio dedicato a S. Martino, e vedendolo senza tetto, dirupata in parte la muraglia, e pieno di sterpi, e spini; Andrea prostrato ai piedi di Donato, chiesegli in dono quel sito, ed ottenutolo, s' applic\u00f2 risarcirlo e fece tante limosine da que Popoli, che v'eresse non solo una Chiesa capace, ma ancora un picciolo Monastero, ove radun\u00f2 alcuni pochi Compagni, che presero la Regola Benedettina, e consacrata la Chiesa dal detto Vescovo, elessero in loro Ahbate il medemo Arcidiacono, ricevendo tutti dalle mani del medemo Donato l'Abito Monacale. Nonostante, che Andrea havesse l'Offitio d'Arcidiacono, non per questo fu negligente risedere in questo luogo, et assistere alle fontioni nella Cattedrale di Fiesole. Avvicinatosi il periodo dei suoi giorni, e quantunque aggravato dall'infermit\u00e0, non cess\u00f2 di tenere la mente raccolta alle contemplationi Celesti, e non so come venutagli a memoria la sua sorella Brigida rivolti gl' occhi al Cielo, mostr\u00f2 il vivo desiderio di vederla avanti la sua partenza da mortali, et ecco, che in questo stesso punto standosene Brigida cibandosi d'insalata, e d'alcuni piccioli pesci, fu dall'Angelo nel medemo modo che si trovava a mensa portata da Scotia avanti del fratello infermo, non senza meraviglia e d'Andrea, e dei suoi pochi Monaci, il quale rese le debite gratie all'Altissimo, et di poi rivolto alla Sorella gli narr\u00f2 il desiderio venutogli di vederla avanti, che facesse il passaggio all'altra vita, e Dio benigno Signore gl' havea concessa s\u00ec segnalata gratia. Brigida quasi risvegliata come da profondissimo sonno, ammirata vedersi avanti del Fratello agonizzante quello che dicesse, e facesse per tenerezza, et affetto verso d'Andrea, la nostra penna non ha forza di narrarlo. Spirata quella bell'Anima nelle braccia di Brigida, in un subbito sparsa la fama, vi accorsero tutti li Popoli circonvicini, conducendovi molti ossessi da Spiriti infernali, ciechi, et altri malconci da varie infermit\u00e0, che al tatto del suo Corpo incontinente restorono liberi; e fattitegli le solite esequie dal Clero di Fiesole, fu involto in un liuto d'aromati, e racchiuso in una Cassa, dandogli sepoltura in mezzo della sua Chiesa ; e ci\u00f2 segu\u00ec al tempo di S. Leone Terzo di questo nome Sommo Pontefice, et di Carlo Magno il d\u00ec 22 del mese d'agosto sicome in tal giorno si celebra la sua festa\"\u00bb.\nCulto.\nLe sue spoglie sono ancora conservate nella chiesa di San Martino di Mensola in un'urna di pastiglia dorata eseguita nel 1389 su commissione di Leonardo Buonafede, Cavaliere di Malta, e decorata con quattro pannelli dipinti con scene della vita del santo. Parte dei suoi resti furono poi successivamente traslati in un busto-reliquiario di legno dipinto e dorato."}
{"id": "1463565", "revid": "287204", "url": "https://it.wikipedia.org/wiki?curid=1463565", "title": "51\u00b0 stato", "text": ""}
{"id": "1463568", "revid": "767487", "url": "https://it.wikipedia.org/wiki?curid=1463568", "title": "T\u0103m\u0103d\u0103u Mare", "text": "T\u0103m\u0103d\u0103u Mare \u00e8 un comune della Romania di 2.300 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 7 villaggi: C\u0103l\u0103re\u021bi, D\u00e2rvari, Plumbuita, S\u0103cele, \u0218einoiu, T\u0103m\u0103d\u0103u Mare, T\u0103m\u0103d\u0103u Mic."}
{"id": "1463571", "revid": "287204", "url": "https://it.wikipedia.org/wiki?curid=1463571", "title": "Tamadau Mare", "text": ""}
{"id": "1463574", "revid": "46291", "url": "https://it.wikipedia.org/wiki?curid=1463574", "title": "Stachys officinalis", "text": "Betonica comune (nome scientifico Stachys officinalis ) \u00e8 una piccola ma vivace pianta perenne, eretta, pelosa e dai delicati fiori colorati di rosa profumati di citrato, appartenente alla famiglia delle Lamiaceae.\nEtimologia.\nIl nome generico (\"stachys\") deriva dal greco e significa \"simile alla spiga di grano\". L'epiteto specifico \"officinalis\" \u00e8 applicato alle erbe con propriet\u00e0 medicinali (vere o presunte).\nIl nome scientifico di questa specie \u00e8 stato definito inizialmente da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 573.\" nel 1753, perfezionato successivamente dal botanico e naturalista italiano Vittore Benedetto Antonio Trevisan (Padova, 5 giugno 1818 \u2013 Padova, 8 aprile 1897) nella pubblicazione \"Prospetto della Flora Euganea. Padova - Prosp. Fl. Eugan. 26.\" del 1842.\nDescrizione.\n\u00c8 una pianta che arriva a un'altezza di 20\u201340\u00a0cm (massimo 70\u00a0cm). La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. L'indumento \u00e8 formato da peli semplici (raramente sono ramificati).\nRadici.\nLe radici sono secondarie da un piccolo rizoma con portamento pi\u00f9 o meno obliquo.\nFusto.\nLa parte aerea del fusto \u00e8 gracile, pubescente (irsuta) a sezione quadrata (o tetragona a causa della presenza di fasci di collenchima posti nei quattro vertici)). Il fusto \u00e8 semplice, raramente \u00e8 ramificato.\nFoglie.\nIn generale le foglie sono intere, strettamente ovate, cuoriformi alla base ed ellittiche all'apice; la lamina \u00e8 carenata con marcate nervature; i bordi sono dentati grossolanamente; la superficie \u00e8 pelosa (rugosa sulla pagina superiore). \nInfiorescenza.\nL'infiorescenza \u00e8 portata in vari verticilli di tipo tirsoide (o racemo spiciforme) disposti in posizione ascellare e sovrapposti lungo il fusto. I verticilli sono compatti. Ogni verticillo \u00e8 composto da alcuni fiori disposti circolarmente (glomeruli verticillati) e poggianti su due brattee (o foglie bratteali) a forma lanceolata. Le brattee del verticillo seguente sono disposte in modo alternato. \nFiore.\nI fiori sono ermafroditi, zigomorfi (il calice \u00e8 attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla sono formati da cinque elementi). Lunghezza del fiore: 10 \u2013 15\u00a0mm.\nFrutti.\nIl frutto \u00e8 una nucula acheniforme (schizocarpo); pi\u00f9 precisamente \u00e8 una drupa (ossia una noce) con quattro semi (uno per ovulo derivato dai due carpelli divisi a met\u00e0). Questo frutto nel caso delle Lamiaceae viene chiamato \u201cclausa\u201d. Le quattro (o a volte tre) parti in cui si divide il frutto principale, sono ancora dei frutti (parziali) ma monospermici (un solo seme) e privi di endosperma. La forma \u00e8 da obovoide a oblunga arrotondata all'apice.\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Stachys\" comprende pi\u00f9 di 300 specie con una distribuzione cosmopolita (ad eccezione dell'Australia e Nuova Zelanda), due dozzine delle quali vivono spontaneamente in Italia. Nell'ambito della famiglia il genere Stachys \u00e8 descritto all'interno della trib\u00f9 Stachydeae (sottofamiglia Lamioideae ). Nelle classificazioni meno recenti la famiglia Lamiaceae viene chiamata Labiatae.\nIl numero cromosomico di \"Stachys officinalis\" \u00e8: 2n = 16.\nSottospecie.\nPer questa specie sono riconosciute le seguenti sottospecie (e variet\u00e0):\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSinonimi della sottospecie \"officinalis\"\nSinonimi della variet\u00e0 \"algeriensis\"\nSinonimi della sottospecie \"haussknechtii\"\nSinonimi della sottospecie \"serotina\"\nSinonimi della sottospecie \"velebitica\"\nUsi.\nFarmacia.\nSecondo la medicina popolare questa pianta ha le seguenti propriet\u00e0 medicinali: astringenti, digestive, anticefaliche, vulnerarie e sedative in generale. Si prepara come infuso o estratto fluido ed \u00e8 utile per raffreddori di testa (la polvere di betonica se aspirata fa starnutire). Ha un'azione specifica nelle cefalee. Inoltre \u00e8 cicatrizzante. \u00c8 valido anche per chi ha problemi di eliminazione degli acidi urici.\nLe sostanze presenti in questa pianta sono: tannino, stachidrina, colina, betaina, betonicina.\nCucina.\nLa radice non \u00e8 da usare in cucina: il rizoma pu\u00f2 provocare facilmente vomito e diarrea. Le foglie vengono a volte usate per aromatizzare il tabacco, ma anche per preparare bevande e t\u00e8.\nLa betonica \u00e8 una pianta mellifera e si pu\u00f2 ottenere un miele quando \u00e8 bottinata dalle api, ma poich\u00e9 la sua diffusione non \u00e8 molto abbondante, la produzione \u00e8 scarsa e si ha solo in alcune zone.\nAltre notizie.\nLa betonica comune in altre lingue \u00e8 chiamata nei seguenti modi:\nI nomi comuni (Betonica e Vettonica) potrebbero derivare (secondo Plinio) dalla trib\u00f9 dei Vettoni (di origine Iberica). Nel Medioevo, e prima ancora in Egitto, si attribuivano alla pianta poteri magici e la si usava per curare qualunque male. La pianta (data la sua popolarit\u00e0) ha originato nel tempo diversi modi di dire; nel Veneto, ad esempio si usa la frase \"Conosciuti come la betonica\" per indicare qualcosa che \u00e8 sulla bocca di tutti. Oppure il proverbio \"Utile come l'erba betonica\" per indicare qualcosa impiegabile per parecchi usi."}
{"id": "1463581", "revid": "767487", "url": "https://it.wikipedia.org/wiki?curid=1463581", "title": "Ulmeni (C\u0103l\u0103ra\u0219i)", "text": "Ulmeni \u00e8 un comune della Romania di 5.191 abitanti, ubicato del distretto di C\u0103l\u0103ra\u0219i, nella regione storica della Muntenia."}
{"id": "1463582", "revid": "174925", "url": "https://it.wikipedia.org/wiki?curid=1463582", "title": "Cosmologa", "text": ""}
{"id": "1463599", "revid": "1431409", "url": "https://it.wikipedia.org/wiki?curid=1463599", "title": "Kal Penn", "text": "Biografia.\nNasce a Montclair, nel New Jersey, il 23 aprile 1977 da Suresh Modi, un ingegnere, e da Asmita Modi, una valutatrice di fragranze per una ditta di profumi, ambedue immigrati indiani di etnia gujarati. Studia alla Howell High School e si diploma alla Freehold Township High School. Successivamente si laurea in cinema e sociologia all'Universit\u00e0 della California, Los Angeles, dove inoltre studia danza, canto e recitazione.\nIl debutto avviene nel cortometraggio \"Express: Aisle to Glory\" del 1998, in seguito si fa le ossa ottenendo piccole partecipazioni a numerose serie tv come \"Sabrina, vita da strega\", \"Buffy l'ammazzavampiri\" ed \"E.R. - Medici in prima linea\". Nel 2002 si fa notare nella commedia \"Maial College\", nel corso degli anni partecipa a numerose commedie adolescenziali come \"Fidanzata in prestito\", \"American Trip - Il primo viaggio non si scorda mai\" e \"Sballati d'amore\".\nNel 2006 ottiene due occasioni importanti, interpreta uno degli scagnozzi di Lex Luthor in \"Superman Returns\" di Bryan Singer ed \u00e8 protagonista de \"Il destino nel nome - The Namesake\" di Mira Nair, per il quale rinuncia al ruolo offertogli in \"Grindhouse - Planet Terror\". Dopo essere stato scartato ad un provino per un ruolo ne \"La fabbrica di cioccolato\" di Tim Burton, nel 2007 partecipa ad alcuni episodi della serie \"24\" e al film demenziale \"Epic Movie\". Sempre nel 2007 prende parte al cast della quarta stagione di \"Dr. House - Medical Division\", nel ruolo del Dr. Lawrence Kutner. A seguito della sua entrata nell'entourage del presidente degli Stati Uniti d'America Barack Obama, nel 2009 prende una pausa dalla sua carriera artistica.\nNell'aprile 2009 Penn entra a far parte dell'amministrazione Obama come \"Associate Director\" nell'\"Office of Public Engagement\" della Casa Bianca.\nNel 2011 partecipa alla settima stagione della serie \"How I Met Your Mother\".\nNel 2016 entra a far parte del cast di \"Deadbeat 3\" stagione e in quello di \"Designated Survivor,\" di cui fa anche da consulente, vista la sua reale esperienza alla Casa Bianca.\nVita privata.\nNel 2021 attraverso il suo libro di memorie, Penn ha annunciato di essere omosessuale e di avere un compagno dall'ottobre 2010."}
{"id": "1463606", "revid": "124304329", "url": "https://it.wikipedia.org/wiki?curid=1463606", "title": "Eclipse (romanzo)", "text": "Eclipse \u00e8 il terzo libro della serie di \"Twilight\" di Stephenie Meyer, pubblicato il 7 agosto 2007 negli Stati Uniti e il 16 novembre 2007 in Italia.\nTrama.\nBella, dopo essere tornata a Forks con Edward, deve affrontare la scelta tra lui e il licantropo Jacob Black. La decisione viene resa sempre pi\u00f9 difficile a causa dell'incombente minaccia di Victoria, che vuole vendicare la morte del compagno James, ucciso dai Cullen nel primo capitolo della saga. Nel frattempo a Seattle una serie di misteriosi omicidi sta diffondendo la paura di un nuovo serial killer. Tutto questo non riesce a distogliere i giovani protagonisti dall'imminente arrivo del diploma, data significativa soprattutto per Bella, poich\u00e9 rappresenter\u00e0 l'ultima tappa della sua vita da mortale. Intanto, Edward cerca d'impedire in tutti i modi che Bella frequenti Jacob, con grande disappunto di entrambi; in seguito diventer\u00e0 pi\u00f9 permissivo, riconoscendo che in compagnia di Jacob, Bella \u00e8 ugualmente al sicuro. Intanto Victoria continua a cercare di penetrare il muro di protezione costituito dai Cullen e dal branco di licantropi Quileute, sfruttando talvolta gli attriti tra i due gruppi. Mentre \u00e8 in casa dei Cullen, riuniti per creare una strategia, Bella apprende la storia di Jasper, che espone anche la sua teoria: non \u00e8 un serial killer qualsiasi a scatenare terrore presso Seattle, bens\u00ec una banda di vampiri neonati guidati da Victoria. Dopo che il gruppo di Denali esprime il suo secco rifiuto di collaborare, i Cullen stipulano un accordo con i lupi Quileute in modo che Bella e gli altri umani del posto siano protetti. I licantropi potranno inoltre assistere alla spiegazione che Jasper dar\u00e0 ai Cullen sullo stile di lotta dei neonati.\nIl giorno precedente alla battaglia, Edward e Bella si rifugiano lontano dal luogo dello scontro. Bella, temendo per la sorte di Edward, lo convince a non partecipare alla lotta. Anche Jacob rimane con loro durante la notte, e tra quest'ultimo ed Edward c'\u00e8 uno scambio di opinioni. Nonostante le preghiere di Bella, il licantropo non rimane nascosto con lei, ma corre alla battaglia minacciandola di lasciarsi uccidere. Jacob riesce a strapparle un bacio, e in quel momento Bella si rende conto di amare anche lui. Questo sentimento finisce solo per acuire il dolore della scelta. Dopo che Jacob fugge alla battaglia, a difenderla rimangono solo Edward e Seth. Victoria e Riley, che lei ha ingannato facendogli credere di amarlo, giungono al nascondiglio e mentre Seth elimina Riley, Edward si occupa di Victoria.\nLa lotta infuria anche pi\u00f9 a valle, combattuta dai Cullen e dai licantropi contro l'esercito di neonati. I neonati vengono uccisi tutti tranne una di nome Bree. Carlisle tenta di convertirla alla loro dieta, ma nel campo di battaglia intervengono gli emissari dei Volturi che eliminano la vampira \"per non creare precedenti\".\nBella viene a sapere che Jacob \u00e8 intervenuto in difesa di Leah Clearwater ed \u00e8 stato ferito da uno dei vampiri al servizio di Victoria, in tutto il lato destro del corpo e in modo grave. Alla fine per\u00f2, anche grazie all'aiuto di Carlisle, riesce a guarire.\nAl termine del romanzo, c'\u00e8 un capitolo scritto dal punto di vista di Jacob: dopo aver ricevuto l'invito alle nozze tra Isabella e Edward, abbandona le spoglie umane e scappa lontano senza meta, affranto dalla scelta della ragazza.\nCopertina.\nIl nastro quasi spezzato di Eclipse rappresenta Bella che tenta di lasciarsi la vita umana alle spalle senza riuscire a dare un taglio netto. Ci sono fili che non \u00e8 in grado di recidere:non pu\u00f2 divorziare dal suo passato.\nSpin off.\nNel giugno 2010 Stephenie Meyer ha pubblicato un breve romanzo che racconta la versione dei neonati (narrata da Bree) rispetto al combattimento. Il romanzo si intitola \"La breve seconda vita di Bree Tanner\", la giovane vampira neonata che si \u00e8 arresa ai Cullen.\nVersioni cinematografiche.\nLa trasposizione cinematografica del romanzo intitolata \"\" \u00e8 stata affidata a David Slade. Le riprese si sono svolte dal 17 agosto al 29 ottobre 2009 ai Vancouver Film Studios ed \u00e8 uscito nelle sale italiane il 30 giugno 2010."}
{"id": "1463607", "revid": "121613626", "url": "https://it.wikipedia.org/wiki?curid=1463607", "title": "Vinicio Peluffo", "text": "\u00c8 stato presidente della Ecosy dal 1\u00ba gennaio al 1\u00ba giugno 1996, segretario nazionale della Sinistra giovanile dal 3 giugno 1997 al 3 giugno 2001, capo della segreteria politica di Walter Veltroni dal 2007 al 2009 in cui quest'ultimo era segretario del PD ed infine deputato alla Camera per la XVI e XVII legislatura.\nBiografia.\nPeluffo \u00e8 nato a Rho il 21 marzo 1971. Successivamente frequenta il liceo classico Clemente Rebora di Mazzo di Rho, dove nel 1989 viene eletto rappresentante di istituto e dove nel 1990 consegue il diploma di maturit\u00e0. Successivamente si iscrive alla facolt\u00e0 di Giurisprudenza presso l'Universit\u00e0 degli Studi di Milano, senza tuttavia laurearsi.\nIn giovent\u00f9 \u00e8 stato anche un giocatore di football americano, durante gli anni in cui questo sport ebbe un certo seguito anche in Italia.\nAttivit\u00e0 politica.\nFormazione e al vertice della SG ed ECOSY.\nSi iscrive al Partito Comunista Italiano nel 1989, rimanendovi in tutte le sue successive incarnazioni, dalla svolta della Bolognina di Achille Occhetto nel Partito Democratico della Sinistra, alla svolta di Massimo D'Alema nei Democratici di Sinistra. Nel 1991, allora ventenne, diventa segretario della sezione \"Casati\" di Rho, carica che poi abbandona per entrare nelle file dell'organizzazione giovanile del PDS: la Sinistra giovanile.\nNella Sinistra giovanile ricopre incarichi via via pi\u00f9 importanti, dal 1994 al 1997 \u00e8 infatti Responsabile esteri nella Segreteria nazionale. In seguito, nel '97 al quartiere Corviale di Roma, viene eletto segretario nazionale dell'organizzazione, succedendo a Giulio Calvisi, carica che ricopre fino al 2001. Nell'anno della sua elezione la SG faceva ancora capo al PDS e Peluffo diviene il primo leader del movimento ad assumere la carica di \"presidente nazionale\" anzich\u00e9 di \"segretario\". Nel febbraio 1998 la Sinistra Giovanile guidata da Peluffo \u00e8 tra i membri fondatori dei Democratici di Sinistra, dove Massimo D'Alema ammaina il PDS.\nParallelamente agli incarichi nazionali, Peluffo ha ricoperto incarichi di vertice anche nell'Ecosy, l'organizzazione giovanile dei Partiti Socialisti europei: nel secondo congresso dell'organizzazione, tenutosi a Monaco di Baviera nel 1994 \u00e8 eletto tra i membri del \"bureau\", l'ufficio di presidenza, in rappresentanza dell'Italia. In seguito occupa dapprima il ruolo di vicepresidente dell'organizzazione durante il semestre di presidenza spagnola (luglio - dicembre 1995) e poi quello di presidente nel successivo semestre a guida italiana (gennaio - giugno 1996).\nNel terzo congresso, tenutosi nel febbraio 1997 a Strasburgo, Peluffo \u00e8 eletto vicepresidente dell'Ecosy per il mandato '97-'99.\nAssessore Comunale a Rho.\nTerminato il suo mandato nella Sinistra Giovanile, Peluffo si candida alle elezioni politiche del 2001 alla Camera dei deputati nel collegio uninominale di Rho, sua citt\u00e0 natale, per la coalizione di centro-sinistra L'Ulivo, ma risultando sconfitto di cinque punti percentuali dal candidato della coalizione di centro-destra La Casa delle Libert\u00e0 Gianfranco Rotondi.\nDopo le elezioni comunali del 2002 a Rho, con la vittoria del centro-sinistra, assume l'incarico di assessore alle attivit\u00e0 produttive, al lavoro e allo sport del comune della sua citt\u00e0 natale. Durante questo periodo non abbandona, peraltro, la politica nazionale: rimane infatti membro del Consiglio Nazionale e del direttivo provinciale milanese dei DS.\nDopo le elezioni comunali del 2007, con la sconfitta del centro-sinistra, la giunta rhodense non viene riconfermata: Peluffo deve abbandonare l'incarico di assessore ma, primo degli esclusi della sua lista, viene eletto in consiglio comunale dopo la rinuncia ad entrarvi da parte del candidato sindaco uscente Paola Pessina.\nCapo della segreteria politica di Veltroni.\nNel giugno del 2007 Walter Veltroni gli affida il ruolo di coordinatore della sua campagna elettorale in vista delle prime elezioni primarie del Partito Democratico, programmate per il successivo 14 ottobre.\nDurante il congresso fondativo del Partito Democratico, il 27 ottobre 2007, Peluffo viene eletto nella Commissione Statuto (la cosiddetta \"commissione dei cento\"), l'organo incaricato di redigere la carta fondamentale del neonato partito. Nel corso della prima riunione dell'esecutivo il segretario Veltroni gli affida il ruolo di capo della propria segreteria politica; in ragione di questo incarico, Peluffo entra a far parte a pieno titolo dell'esecutivo del partito.\nCon l'inizio della campagna per le elezioni politiche del 2008 Peluffo, con Lusetti e Verini, \u00e8 incaricato di gestire la campagna elettorale del PD insieme allo \"staff\" di Ermete Realacci, responsabile della comunicazione del partito.\nCon l'elezione di Walter Veltroni a Segretario nazionale del PD diventa Capo della sua Segreteria politica.\nDeputato e Segretario regionale PD.\nIn occasione delle elezioni politiche dell'aprile 2008 viene candidato, ed eletto alla Camera dei deputati, nella circoscrizione Lombardia 1: \u00e8 il primo cittadino rhodense a divenire deputato. Nel corso della XVI legislatura Italiana viene nominato membro della 10\u00aa Commissione permanente Attivit\u00e0 produttive, Commercio e Turismo e della commissione parlamentare per l'indirizzo generale e la vigilanza dei servizi radiotelevisivi.\nNel dicembre 2012 vince le \"Parlamentarie\" indette dal PD per la scelta dei candidati alle successive elezioni politiche del 24 e 25 febbraio. Alle elezioni politiche del 2013 viene rieletto alla Camera, sempre nella medesima circoscrizione Lombardia 1, facendo successivamente parte di nuovo della 10\u00aa Commissione Attivit\u00e0 produttive e nella Commissione di Vigilanza RAI; in quest'ultima commissione viene nominato Capogruppo del PD.\nIl 18 novembre 2018 viene eletto segretario regionale del PD in Lombardia, raccogliendo 16.397 preferenze espresse (pari al 60,9% dei voti), sconfiggendo il senatore Eugenio Comincini, suo principale sfidante. Inizialmente Peluffo era l'unico candidato alla carica, ma alla fine l'area maggiormente vicina a Matteo Renzi e al segretario uscente Alessandro Alfieri, tra cui Lorenzo Guerini, Simona Malpezzi, Emanuele Fiano, Lia Quartapelle, Ivan Scalfarotto, Maria Chiara Gadda e Mattia Mor, ha optato per il sostegno a Comincini."}
{"id": "1463611", "revid": "1605525", "url": "https://it.wikipedia.org/wiki?curid=1463611", "title": "Il progetto Trinity", "text": "Il progetto Trinity (\"The Footprints of God\") \u00e8 un romanzo del 2003 di Greg Iles.\nTrama.\nIl libro narra della vicenda di David Tennant e della sua collega psicologa intenti a scoprire la realt\u00e0 dei fatti relativi alla morte di un collega del protagonista.\nTra uccisioni, fughe e colpi di scena si scopre che il governo degli Stati Uniti d'America \u00e8 riuscito a progettare un supercomputer, nel quale si possono registrare gli interi ricordi di una vita di una persona.\nDavid nell'intento di sottrarsi alla morte e di parlare con il presidente USA, decide di scappare a Gerusalemme dove un intrigo che fa riferimento alla vita di Ges\u00f9 porter\u00e0 ad una conclusione inaspettata."}
{"id": "1463613", "revid": "125432635", "url": "https://it.wikipedia.org/wiki?curid=1463613", "title": "Eduardo Berizzo", "text": "Carriera.\nGiocatore.\nClub.\nBerizzo inizia con il Newell's Old Boys, squadra di Rosario nel 1988 prima di andare ai messicani dell'Atlas nel 1993. Nel 1996 torna in Argentina, al River Plate. Nell'estate 1999 si trasferisce in Francia, sponda Olympique Marsiglia, ma viene girato in prestito prima al River Plate e poi al Celta Vigo. Il Celta lo mette sotto contratto nel 2002. Scaduto il suo triennale con il Celta, il 2005 vede Berizzo firmare un contratto annuale per il Cadice, essendo svincolato. Grazie alla sua doppia nazionalit\u00e0 italiana, pu\u00f2 trasferirsi in Spagna come comunitario.\nNazionale.\nBerizzo debutta per la Nazionale argentina nella partita di qualificazione al contro il Venezuela il 9 ottobre 1996.\nPartecipa alla Copa Am\u00e9rica 1997 e alla Copa Am\u00e9rica 1999. Un infortunio alla caviglia lo escluse dal .\nAllenatore.\nEstudiantes e O'Higgins.\nNel luglio del 2007 diventa l'assistente di Marcelo Bielsa, appena nominato commissario tecnico del .\nIn vista del Clausura 2011 \u00e8 assunto come allenatore dell'Estudiantes in sostituzione di Alejandro Sabella, ma il 1\u00ba giugno viene esonerato per i pessimi risultati ottenuti (15\u00ba posto in classifica).\nNel 2012 passa al Club Deportivo O'Higgins, nella Primera Divisi\u00f3n cilena, con cui ottiene il secondo posto e perde la finale per il titolo ai tiri di rigore contro l'. Il 10 dicembre 2013 vince il Torneo Apertura 2013, primo titolo nazionale per il club in 58 anni di storia, e nel 2014 la Supercoppa nazionale, ai tiri di rigore contro il Deportes Iquique.\nCelta Vigo.\nI successi in Cile lo portano nuovamente, nel maggio 2014, nella Liga spagnola, sulla panchina della sua ex squadra da calciatore, il . Nel 2014-2015 conduce i suoi all'ottavo posto, a soli quattro punti da un piazzamento utile per la qualificazione all'Europa League. Nella stessa annata guida il Celta alla vittoria (1-0) contro il , che mancava al Camp Nou da oltre 70 anni. Nel 2015-2016, stagione in cui vince per 4-1 al Bala\u00eddos contro il Barcellona, raggiunge il sesto posto in campionato, ottenendo con il Celta la qualificazione europea, e la semifinale di Coppa del Re, dove la squadra galiziana \u00e8 eliminata dal dopo aver eliminato l' in una memorabile sfida di ritorno dei quarti di finale in casa. Nel 2016-2017 guida il Celta al tredicesimo posto nella Liga e sino alla semifinale di Europa League (eliminazione contro il poi vincitore del trofeo) e di nuovo alla semifinale di Coppa del Re dopo aver sconfitto il allo Stadio Santiago Bernab\u00e9u.\nSiviglia e la malattia.\nNel giugno 2017 firma un biennale con il . Il 22 novembre, la mattina dopo la straordinaria rimonta in Champions League contro il Liverpool (da 0-3 a 3-3), \u00e8 resa pubblica la notizia secondo cui il tecnico argentino avrebbe un cancro alla prostata. L'allenatore riceve subito messaggi di sostegno da Monchi, ex direttore sportivo del Siviglia passato alla Roma, da Unai Emery, ex-tecnico del Siviglia passato al PSG, e dalle societ\u00e0 del Real Betis e del Barcellona (il club catalano, in particolare, si \u00e8 dimostrato ben disposto ad offrire lo staff medico necessario alle cure, avendo gi\u00e0 avuto a che fare con casi simili, ovvero quelli di \u00c9ric Abidal, terzino guarito dal tumore, e Tito Vilanova, vittima invece della sua malattia).\nSotto la sua gestione la squadra ottiene la qualificazione agli ottavi di finale di UEFA Champions League. A meno di un mese dall'operazione chirurgica necessaria per rimuovere il tumore, il 15 dicembre Berizzo ritorna a guidare i suoi nella partita di campionato con il . Il 22 dicembre, con la squadra al quinto posto, \u00e8 esonerato dopo aver raccolto un punto nelle ultime tre partite.\nAthletic Bilbao.\nIl 31 maggio 2018 \u00e8 nominato allenatore dell' per la stagione 2018-2019, con un contratto annuale. Il 4 dicembre 2018, avendo ottenuto solo 2 sole vittorie in 15 partite ufficiali, viene esonerato.\nNazionale paraguaiana.\nIl 18 febbraio 2019 viene nominato commissario tecnico della nazionale paraguaiana, a seguito delle dimissioni di Juan Carlos Osorio. Conduce i paraguaiani ai quarti di finale della Coppa America 2019 e della Coppa America 2021. I negativi risultati raccolti nel girone di qualificazione al provocano il suo esonero, avvenuto il 15 ottobre 2021, dopo la sconfitta per 4-0 in casa della .\nStatistiche.\nStatistiche da allenatore.\nClub.\n\"Statistiche aggiornate al 28 ottobre 2018.\"\nNazionale.\n\"Statistiche aggiornate all'11 luglio 2021\"."}
{"id": "1463615", "revid": "339392", "url": "https://it.wikipedia.org/wiki?curid=1463615", "title": "Pietro Spedale", "text": ""}
{"id": "1463628", "revid": "253269", "url": "https://it.wikipedia.org/wiki?curid=1463628", "title": "Paul Sorvino", "text": "Biografia.\nFiglio di Ford Sorvino, originario di Napoli, e di Angela Renzi, originaria di Casacalenda, in provincia di Campobasso, Paul Sorvino studia all'American Musical and Dramatic Academy di New York come cantante lirico. Non riuscendo a concretizzare il suo sogno, poich\u00e9 affetto da asma, si dedica alla recitazione, diplomandosi in arte drammatica. Nel 1964 debutta a Broadway nel musical \"Bajour\" e nel 1971 recita accanto ad Al Pacino nel film \"Panico a Needle Park\", quindi torna a Broadway dove ottiene grande successo con \"That Championship Season\".\nDagli anni settanta in poi \u00e8 nel cast di moltissimi film, tra cui \"Quei bravi ragazzi\" (1990) di Martin Scorsese e \"Dick Tracy\" (1990) di Warren Beatty. Nella stagione 1991-1992 interpreta il sergente Phil Cerreta nella serie televisiva \"Law &amp; Order - I due volti della giustizia\", ruolo che gli d\u00e0 visibilit\u00e0 internazionale. Nel 1993 interpreta il primo film tv dopo la morte di Raymond Burr nella serie \"Perry Mason\", nei panni di un collega avvocato. Nel 1995 impersona Henry Kissinger nel film \"Gli intrighi del potere - Nixon\" di Oliver Stone, mentre negli anni a seguire lo vediamo ancora sullo schermo in altrettante produzioni cinematografiche.\nNel 2004 \u00e8 premiato a Roma dalla Fondazione Tremaglia. Nel corso della cerimonia duetta con il tenore Andrea Bocelli. Nel 2006 partecipa allo show televisivo \"Non facciamoci prendere dal panico\" di Gianni Morandi, su Rai 1. Tra le sue ultime interpretazioni, quella nella miniserie western \"Doc West\" (2009), dove fa coppia con Terence Hill. Nello stesso anno interpreta Beniamino nella serie televisiva \"L'onore e il rispetto\", in onda su Canale 5. Nel 2008 gli \u00e8 stato assegnato il premio \"penisola sorrentina Arturo Esposito\", nell'ambito dei Grandi Eventi della Regione Campania.\nVita privata.\nDal 1966 al 1988 \u00e8 stato sposato con la terapista Lorraine Davis dalla quale ha avuto tre figli: Mira (1967), Amanda (1971) e Michael (1977). Nel 1991 sposa Vanessa Arico, dalla quale divorzia nel 1996. Nel 2014 si \u00e8 risposato con Dee Dee Benkie.\n Affetto da asma, ha istituito una fondazione specificamente dedicata alle persone che soffrono di questo disturbo.\nDoppiatori italiani.\nNelle versioni in italiano dei suoi film, Paul Sorvino \u00e8 stato doppiato da: \nDa doppiatore \u00e8 sostituito da:"}
{"id": "1463630", "revid": "729019", "url": "https://it.wikipedia.org/wiki?curid=1463630", "title": "Stazione di Pontedera-Casciana Terme", "text": "La stazione di Pontedera-Casciana Terme \u00e8 un importante scalo ferroviario della provincia pisana.\nLa stazione \u00e8 ubicata nel centro di Pontedera e il doppio nome \u00e8 dovuto alla vicinanza dell'importante stabilimento termale di Casciana Terme, cittadina distante circa 16 chilometri.\nStoria.\nLa prima stazione di Pontedera, situata presso l'attraversamento sul fiume Era, fu aperta al traffico nel 1846 sulla nuova ferrovia Leopolda.\nL'attuale stazione fu attivata nel 1928 in occasione della costruzione della ferrovia per Lucca, non riattivata dopo i danni della seconda guerra mondiale.\nFino al 1951 in un'area prossima rispetto all'impianto sorgeva la stazione della tranvia che, percorrendo l'asse della via Fiorentina, collegava Pontedera con Navacchio e Pisa.\nStrutture e impianti.\nNel 2006 \u00e8 stata fatta un'opera di rinnovamento totale del piazzale antistante la stazione. La stazione \u00e8 dotata di un servizio di biglietteria sia automatica che di sportello per l'acquisto di titoli di viaggio. Cinque sono i binari adibiti al servizio passeggeri di cui il primo, il secondo e il terzo sono i pi\u00f9 utilizzati. \u00c8 presente un'importante serie di binari morti utilizzati anche per le merci destinate agli stabilimenti Piaggio.\nMovimento.\nNotevole \u00e8 il flusso passeggeri. Secondo RFI ogni giorno il traffico passeggeri \u00e8 di circa 4.000 persone.\nNormalmente ogni treno passeggeri sosta nella stazione, data l'importanza dello scalo dovuta sia alla presenza in citt\u00e0 degli stabilimenti Piaggio e di numerosi servizi che alla popolosit\u00e0 del comprensorio della Valdera, tra i cui centri principali si annoverano Ponsacco, Calcinaia, Capannoli e Peccioli.\nServizi.\nLa stazione, classificato da RFI nella categoria \"silver\", dispone di:"}
{"id": "1463633", "revid": "767487", "url": "https://it.wikipedia.org/wiki?curid=1463633", "title": "Antonio Cardile", "text": "Biografia.\nDiplomatosi nel 1936 all'Accademia delle Belle Arti di Firenze con Felice Carena e l'incisore Celestino Celestini, opera inizialmente esponendo nelle Mostre sindacali. Durante il periodo bellico, dopo una dolorosa prigionia di guerra, arriva a Roma dove aderisce alla Scuola romana. Negli ultimi anni della sua vita avvia alle arti figurative il nipote, l'artista Joseph Pace.\nArtista vero e schivo, Giovanni Omiccioli cos\u00ec lo descrive:\nCorrado Cagli dir\u00e0 di lui:\nPittore, scultore, disegnatore, incisore, artista completo, Cardile in cinquant'anni interpret\u00f2 liberamente temi sacri e profani."}
{"id": "1463635", "revid": "729019", "url": "https://it.wikipedia.org/wiki?curid=1463635", "title": "Ferrovia Milano-Mortara", "text": "La ferrovia Milano\u2013Mortara \u00e8 una linea ferroviaria italiana di propriet\u00e0 statale che unisce Milano a Mortara, in Lombardia.\nLa ferrovia \u00e8 gestita da Rete Ferroviaria Italiana, che la qualifica come linea complementare.\nStoria.\nDal 1852 al 1870.\nLa legge n. 1406 dell'11 luglio 1852 sanc\u00ec la costruzione di un tronco di ferrovia da Mortara a Vigevano, assegnata a una Societ\u00e0 anonima che aveva per rappresentanti il marchese Giuseppe Arconati Visconti e Antonio Litta Visconti Arese.\nIl primo tronco della linea, lungo 12,6 km, da Mortara a Vigevano, fu aperto il 24 agosto 1854 con il duplice scopo di migliorare i collegamenti del Regno di Sardegna verso i confini e di spingere verso la realizzazione di un percorso ferroviario tra Milano e Genova, via Vigevano, che passasse il pi\u00f9 possibile all'interno dei confini dello Stato piemontese.\nCon la legge 100 del 17 luglio 1861, poco dopo l'Unit\u00e0 d'Italia, il re Vittorio Emanuele II concede all'ingegnere Eugenio Ferranti, colui che costru\u00ec anche il tronco da Mortara a Vigevano, di costruire una ferrovia da Vigevano a Milano, basato su un progetto, sempre di Eugenio Ferranti, avente come fermate Morimondo e Vigano, frazione del comune di Gaggiano, e una sola stazione, Corsico.\nNel 1864, il Governo italiano rilasci\u00f2 la concessione per la costruzione del tronco ferroviario che da Milano giungesse a Vigevano alla Societ\u00e0 Vittorio Emanuele ma, per contrasti interni della societ\u00e0, quel progetto non si realizz\u00f2. In parte grazie all'intervento finanziario dei comuni di Milano e Vigevano per poter agevolare l'ingresso di nuovi concessionari, in parte per l'assunzione del progetto da parte della Societ\u00e0 per le Ferrovie dell'Alta Italia, i lavori poterono partire.\nIl Comune di Milano dovette scegliere un luogo per la costruzione della stazione, sufficientemente grande per la manovra e la sosta dei carri. Il luogo scelto fu quello dell'attuale stazione di Milano San Cristoforo, che prende il nome dall'omonima chiesa. Per la stazione passeggeri venne scelto un luogo poco distante da Milano San Cristoforo, l'attuale stazione di Porta Genova, ai tempi Porta Ticinese.\nIl tronco Vigevano-Porta Ticinese venne aperto il 16 gennaio 1870; il giorno seguente, il tracciato venne prolungato da Porta Ticinese fino alla vecchia stazione di Milano Centrale. Il prolungamento passava per lo scalo di smistamento di Milano Porta Sempione, immettendosi sulla ferrovia Milano-Torino in direzione di Milano Centrale all'altezza della localit\u00e0 ferroviaria denominata Bivio Vigevano.\nDal 1870 fino al 1900.\nAll'inizio del servizio circolavano solo due coppie di treni al giorno ma, dopo la protesta dei comuni di Abbiategrasso e Vigevano, la Societ\u00e0 per le Ferrovie dell'Alta Italia aument\u00f2 la quantit\u00e0 di treni. Circolavano pi\u00f9 treni merci che passeggeri dal momento che il traffico pendolare da e per Milano era ancora a bassi livelli.\nLa linea venne considerata secondaria, in quanto sussidiaria alla Milano-Genova, rimanendo per\u00f2 il collegamento pi\u00f9 veloce per Alessandria, Acqui Terme e il Porto di Savona. Venne infatti utilizzata per il traffico locale e per i servizi merci per Milano dal Monferrato e dalla Lomellina.\nNel 1873 la stazione di Porta Ticinese avrebbe dovuto assumere il nome attuale di Milano Porta Genova, fatto conseguenziale all'apertura della nuova omonima porta. Venne rinominata Milano Porta Genova solo nel 1923 con l'Ordine di Servizio n. 62.\nIl primo ACI, apparato in grado di manovrare scambi e segnali a distanza progettato dall'ingegner Riccardo Bianchi, venne installato nella stazione di Abbiategrasso nel 1886.\nIl 1\u00ba giugno 1891 venne attivato dalla stazione di Milano Porta Sempione a quella di Rogoredo un raccordo a doppio binario (l'attuale Cintura sud). Lo stesso giorno venne raddoppiato il tratto Porta Genova-Porta Sempione.\nL'anteguerra.\nNel 1910 anche la stazione di Milano San Cristoforo, utilizzata fino ad allora solo come scalo merci, inizi\u00f2 il servizio viaggiatori. Fu dotata di vari raccordi con le vicine industrie, poi nel corso del tempo dismessi. L'anno seguente venne richiesto il raddoppio di tutta la Milano-Mortara, lunga 47 km, che venne per\u00f2 respinto nonostante il parere favorevole dell'allora ministro Sacchi. Non fu per\u00f2 tutto vano, in quanto nel 1915 furono attivate le stazioni di Parona e Cava Ticino, quest'ultima dismessa poi nel 1962. Nel 1915 Milano San Cristoforo venne collegata, con un raccordo, allo scalo di Porta Romana.\nCon l'apertura dell'attuale stazione di Milano Centrale, avvenuta nel 1931, si dismise il tratto fra il Bivio Vigevano e la stazione di Porta Genova, che assunse l'attuale configurazione di stazione di testa, sopprimendo quindi Milano Porta Sempione.\nPeriodo di guerra.\nLa stazione di Vigevano, a causa della vicinanza ai magazzini militari, venne spesso bombardata dagli Alleati, specialmente il 1\u00ba dicembre 1944, quando morirono quattro persone e altre vennero ferite. Il 27 aprile 1945 all'interno dello scalo si scaten\u00f2 una guerriglia tra i partigiani e i militari tedeschi.\nLa stazione di Mortara, il 26 febbraio 1944, venne danneggiata gravemente per un bombardamento che caus\u00f2 15 morti e 30 feriti.\nNonostante per\u00f2 i numerosi bombardamenti, il Ponte sul Ticino non fu totalmente distrutto, ma rimase inagibile; venne costruita una passerella pedonale che permetteva di trasbordare dalla stazione di Cava Ticino, dove si attestavano i treni da Milano, a una provvisoria posta in prossimit\u00e0 della passerella per proseguire il viaggio verso Vigevano. Il ponte fu per\u00f2 presto ripristinato.\nI pi\u00f9 colpiti furono per\u00f2 i treni. Uno dei pi\u00f9 gravi incidenti si verific\u00f2 il 14 settembre 1944, quando un treno, per sfuggire agli aerei, acceler\u00f2; malauguratamente, per\u00f2, qualche passeggero, preso dal panico, azion\u00f2 il segnale di allarme. Il convoglio si dovette fermare sul ponte dove venne bersagliato. In quest'episodio morirono 27 persone e pi\u00f9 di 100 rimasero ferite. Altro grave episodio fu quello avvenuto il 28 novembre 1944, quando aerei isolati bombardarono un treno merci fermo a Mortara.\nDal dopoguerra all'elettrificazione.\nNel 1949 il fabbricato viaggiatori di Mortara viene ricostruito; a Vigevano bisogner\u00e0 attendere il 1958. La stazione di Cava Ticino viene chiusa nel 1962 per l'andata in pensione del capostazione. Nello stesso anno venne quindi trasformata in fermata.\nL'elettrificazione: dal 1965 fino alla riattivazione di Trezzano.\nL'esercizio a trazione elettrica, a corrente continua alla tensione di 3 kV, venne attivato con l'orario estivo del 1965. Prima di tale data era in uso la trazione a vapore.\nVennero subito messe in servizio locomotive elettriche; per il rinnovo del parco veicoli rimorchiato si dovranno per\u00f2 attendere altri 17 anni: le prime vicinali a piano ribassato entrarono in servizio solo nel 1982.\nNel 1979 la stazione di Porta Genova venne chiusa per quattro mesi per permettere la costruzione di un sottopasso pedonale. I treni si attestarono a San Cristoforo e i passeggeri poterono trasbordare in autobus. Nel 1984 venne riposato il binario, con conseguente aumento della velocit\u00e0 a 140 km/h.\nSempre negli anni ottanta le proteste dei viaggiatori per i continui disservizi nell\"hinterland\" milanese aumentano: viene infatti occupata la stazione di Porta Genova e interrotta un'altra volta la circolazione ferroviaria in questa stazione. A San Cristoforo vennero dismessi gradualmente tutti i raccordi e venne costruito un terminal autocuccette in sostituzione dell'impianto in uso a Milano Porta Vittoria, dismesso per i lavori al passante ferroviario di Milano.\nDal 1987 all'istituzione del CTC.\nNel 1987 viene riattivata la fermata di Trezzano sul Naviglio che rischia la chiusura dopo poco pi\u00f9 di un anno di esercizio. Per sopperire alle sempre pi\u00f9 accanite proteste dell'utenza, le FS istituiscono una coppia di diretti Alessandria-Milano.\nNel 1989 la Pro Loco di Vigevano e alcuni comitati pendolari chiedono la sostituzione dell'ormai obsoleto materiale rotabile e l'attivazione di un raddoppio. Nel 1991 la Regione Lombardia propone un progetto per il raddoppio del binario.\nNel 1996 con la circolare MI 28/1996 TO 15/1996 vengono attivati gli A.C.E.I. di tipo semplificato I 0/19 II Serie SDO nelle Stazioni di Parona, Vigevano, Abbiategrasso, Gaggiano e Corsico, tutte impresenziate e il controllo della circolazione viene accentrato in un'unica sede mediante il Controllo Centralizzato del Traffico. Gli unici scali in esercizio rimangono quelli di Abbiategrasso e di Parona.\nIl parziale raddoppio.\nIl 28 ottobre 2002 si raggiunge un accordo per il raddoppio del binario tra la stazione di Milano San Cristoforo e il nuovo scalo di Albairate-Vermezzo, sito ad Albairate in localit\u00e0 Cascina Bruciata, con la ricostruzione di tutte le fermate e le stazioni lungo la precedente linea: un Posto di Comunicazione sito a Gaggiano, le nuove fermate di Cesano Boscone e Corsico (quest'ultima in sostituzione della precedente stazione) e la trasformazione della stazione di Gaggiano in fermata.Viene in seguito scartato il progetto, portato avanti per anni, di un raccordo che avrebbe permesso di evitare l'inversione di marcia a Mortara. Nel 2009 viene per\u00f2 inaugurato a Mortara il Parco Logistico Intermodale che permette, utilizzando anche un raccordo presente sulla ferrovia Castagnole-Asti-Mortara, di poter proseguire senza inversione di marcia.\nIl 7 dicembre 2009 viene attivato il raddoppio del binario fra le stazioni di Milano San Cristoforo e Albairate-Vermezzo, con la completa ricostruzione delle stazioni e delle fermate intermedie. Il raddoppio non comprende le stazioni di Abbiategrasso, Vigevano, Parona e Mortara.\nNel 2021 con il PNRR ricompare l'ipotesi del raddoppio, limitatamente al tratto Albairate-Abbiategrasso. La prosecuzione del raddoppio, infatti, \u00e8 vincolata al completamento del nuovo ponte sul Ticino nei pressi di Vigevano, la cui apertura consentirebbe di liberare dal transito delle auto l'attuale ponte misto stradale-ferroviario, operazione essenziale per poter posare un altro binario.\nDal 2010.\nLa stazione di Albairate-Vermezzo \u00e8 capolinea dal 2011 della linea S9 del servizio ferroviario suburbano di Milano. Da tale anno, quindi, i treni Milano-Mortara non effettuano pi\u00f9 le fermate tra Milano San Cristoforo e Albairate-Vermezzo. L'altro capolinea della linea S9 \u00e8 la stazione di Saronno. Nel 2012 la stazione di Parona Lomellina venne ristrutturata, con i marciapiedi spostati di 50 m lato Mortara.\nCaratteristiche.\nLa linea \u00e8 a doppio binario nel tronco Milano San Cristoforo-Albairate-Vermezzo e a binario unico nel resto del tracciato. Dal 1965 la trazione \u00e8 elettrica: la linea \u00e8 elettrificata a 3000 V in corrente continua. La principale opera architettonica \u00e8 il ponte sul Ticino.\nPercorso.\nLa linea parte dalla stazione di Milano Porta Genova, utilizzata come stazione di testa, che \u00e8 in realt\u00e0 passante: i binari, che in origine proseguivano verso la Cintura ovest, convergono in due tronchini.\nLa ferrovia prosegue per un breve tronco a binario singolo fino alla stazione di Milano San Cristoforo: da qui ha inizio il raddoppio che prosegue fino ad Albairate-Vermezzo. Lungo tale tratto si contano quattro fermate (Corsico, Cesano Boscone, Trezzano sul Naviglio e Gaggiano), effettuate solo dai treni della linea S9, e un posto di comunicazione (Gaggiano).\nLa stazione di Albairate-Vermezzo \u00e8 sita a Cascina Bruciata, localit\u00e0 del comune di Albairate. Dopo il ponte sul Naviglio Grande, la linea giunge ad Abbiategrasso, localit\u00e0 dotata di stazione ferroviaria. Fino al 1962 era in esercizio anche la stazione di Cava Ticino, posta poco prima del ponte sul Ticino.\nSi incontrano poi la stazione di Vigevano e la stazione di Parona Lomellina, per giungere infine nella stazione di Mortara.\nTraffico.\nLa linea \u00e8 servita da treni regionali Milano Porta Genova - Mortara. Nelle ore di punta sono presenti alcune corse di rinforzo che raggiungono Alessandria. Le fermate effettuate sono Milano San Cristoforo, Albairate-Vermezzo, Abbiategrasso, Vigevano e Parona Lomellina. Il cadenzamento \u00e8 generalmente orario.\nEffettuano fermata in tutte le stazioni, invece, i treni della linea S9 del Servizio ferroviario suburbano di Milano, da Albairate-Vermezzo a Saronno, che dopo Milano San Cristoforo imboccano la linea di cintura sud. Tutti i servizi passeggeri sono gestiti da Trenord."}
{"id": "1463639", "revid": "1043", "url": "https://it.wikipedia.org/wiki?curid=1463639", "title": "Boriken", "text": ""}
{"id": "1463641", "revid": "1043", "url": "https://it.wikipedia.org/wiki?curid=1463641", "title": "Borik\u00e9n", "text": ""}
{"id": "1463644", "revid": "110157", "url": "https://it.wikipedia.org/wiki?curid=1463644", "title": "Maniacal Laughter", "text": "Maniacal Laughter \u00e8 il secondo album della band pop punk Bouncing Souls. Edito inizialmente dalla BYO Records, \u00e8 stato ripubblicato nel 2001 dalla Chunksaah Records, etichetta di propriet\u00e0 della stessa band."}
{"id": "1463645", "revid": "287204", "url": "https://it.wikipedia.org/wiki?curid=1463645", "title": "Kolleste", "text": ""}
{"id": "1463647", "revid": "287204", "url": "https://it.wikipedia.org/wiki?curid=1463647", "title": "Mikitamae", "text": ""}
{"id": "1463651", "revid": "287204", "url": "https://it.wikipedia.org/wiki?curid=1463651", "title": "Polva (comune rurale)", "text": ""}
{"id": "1463658", "revid": "287204", "url": "https://it.wikipedia.org/wiki?curid=1463658", "title": "Rapina (comune rurale)", "text": ""}
{"id": "1463662", "revid": "287204", "url": "https://it.wikipedia.org/wiki?curid=1463662", "title": "Valgjarve", "text": ""}
{"id": "1463665", "revid": "287204", "url": "https://it.wikipedia.org/wiki?curid=1463665", "title": "Varska", "text": ""}
{"id": "1463666", "revid": "114657549", "url": "https://it.wikipedia.org/wiki?curid=1463666", "title": "Nachts schlafen die Ratten doch!", "text": "Nachts schlafen die Ratten doch \u00e8 una Kurzgeschichte (racconto breve) dello scrittore tedesco Wolfgang Borchert. Fu scritta nel gennaio del 1947 e pubblicata nel novembre dello stesso anno nella seconda raccolta di racconti di Borchert An diesem Dienstag. Il testo \u00e8 considerato come esempio della Tr\u00fcmmerliteratur (letteratura delle macerie) dopo la Seconda Guerra Mondiale ed \u00e8 inserita come lettura scolastica nelle programmazioni didattiche in molti L\u00e4nder. La storia si svolge in una citt\u00e0 distrutta durante la guerra da un bombardamento. Un bambino di 9 anni fa la guardia al luogo dove il corpo del fratello giace sepolto sotto le macerie per difenderlo dai topi. Un uomo che passava di l\u00ec per caso riesce ad ottenere la fiducia del bambino. Affermando che di notte i topi dormono dissuade il ragazzino sfinito dal vegliare il cadavere del fratello e gli rid\u00e0 un po' di speranza e di infanzia perduta.\nTrama.\nNel deserto di macerie di una citt\u00e0 distrutta da un bombardamento sta seduto J\u00fcrgen, un bambino di 9 anni. Fa la guardia al corpo di suo fratello di 4 anni che giace sotto le macerie, poich\u00e9 crede che altrimenti i topi lo avrebbero mangiato. Un uomo anziano coinvolge J\u00fcrgen in un dialogo per ottenere la sua fiducia e per capire a cosa stesse facendo la guardia. L'uomo tenta di attirare l'attenzione del ragazzo diffidente sul mangime per conigli che ha nel suo cesto, ma, nonostante l'invito a venire a vedere i coniglietti, J\u00fcrgen rifiuta perch\u00e9 non pu\u00f2 smettere di fare la guardia. Solo quando l'uomo si gira per riprendere il cammino J\u00fcrgen comincia a raccontare. Racconta della caduta delle bombe sulla sua casa e del seppellimento del fratellino. Il maestro gli ha insegnato che i topi mangiano i cadaveri e per questo sta facendo la guardia notte e giorno. A questo punto l'uomo afferma che tutti sanno che di notte i topi dormono. Perci\u00f2 J\u00fcrgen avrebbe potuto abbandonare il posto di guardia dopo il tramonto e tornarsene a casa senza preoccupazioni. Soltanto dopo aver ascoltato queste parole J\u00fcrgen mostra la sua enorme stanchezza. L'uomo se ne va con la promessa di tornare a prendere il ragazzo dopo il calar del sole, per regalargli un coniglio e per riportarlo a casa dai suoi genitori. L'uomo gi\u00e0 in cammino, non sente le grida agitate del ragazzo che dice di aver a casa vecchie assi per fare una gabbia per il coniglietto. Il sole calante splende attraverso le gambe storte dell'uomo e nel cesto, tra il grigio delle macerie, si intravede il verde del mangime per conigli.\nForma.\nHans-Gerd Winter afferma che in molti altri racconti brevi Borchert narra, come in \"Nachts schlafen die Ratten doch\", un episodio della Seconda Guerra Mondiale rivolgendo la sua attenzione esclusivamente sulle vittime della guerra e mostrando in modo esemplare il loro dolore. Il contesto storico e politico si dissolve. Non si pu\u00f2 inquadrare la vicenda n\u00e9 in un tempo n\u00e9 in uno spazio preciso. I protagonisti vengono analizzati nella loro interiorit\u00e0, ma restano dei personaggi tipo (\u201cil ragazzo\u201d, \u201cl'uomo\u201d). Solo il ragazzo riceve nel corso del racconto un nome proprio, al contrario le macerie della citt\u00e0 vengono personificate attraverso verbi come \u201csonnecchiare\u201d, \u201csbadigliare\u201d.\n\"Nachts schlafen die Ratten doch\" presenta, come in molti racconti della letteratura del Dopoguerra, un inizio e una fine aperta. Nonostante il racconto sia narrato in terza persona, viene assunto il punto di vista del ragazzo e la posizione dei due personaggi (\u201cl'uomo\u201d in piedi e \u201cil ragazzo\u201d seduto) sottolinea ulteriormente la differenza d'et\u00e0. Il nucleo del racconto \u00e8 rappresentato dall'incontro tra i due che si svolge come dialogo, con un narratore sullo sfondo che talvolta descrive e commenta la scena. In questo modo il confronto tra i due personaggi riceve la forma drammatica di una scena teatrale, genere dal quale originariamente Borchert proviene come attore e regista. Senza dare un'interpretazione psicologica alle angosce dei protagonisti l'evento interiore viene rappresentato attraverso un breve dialogo, in particolare il cambiamento del ragazzo. Lo scarso utilizzo del mezzo narrativo e la resa poetica della forma nella sua precisione ricordano a Manfred Durzak Ernest Hemingway.\nStruttura di base.\n\"Nachts schlafen die Ratten doch\" segue la struttura base dei racconti di Borchert, nei quali secondo K\u00e1roly Cs\u00fari, i protagonisti passano da uno stato iniziale \u201cnel quale si trovano ancora in una fase armoniosa di sicurezza virtuale e senza tempo\u201d attraverso uno stadio di passaggio di \u201cemarginazione storico-temporale\u201d e grazie a un \u201caiuto di figure ambivalenti\u201d ad un nuovo stato finale di \u201csicurezza virtuale e senza tempo (o sicurezza apparente)\u201d. Secondo Hans-Gerd Winter la condizione iniziale di sana vita familiare per J\u00fcrgen si colloca gi\u00e0 al principio del racconto nel passato. Il fatto che egli fumi dimostra, come molte delle situazioni che il ragazzino ha vissuto, che ha superato troppo in fretta l'infanzia. In questa fase di passaggio del racconto diventa sempre pi\u00f9 chiara l'eccessiva pretesa del ragazzo, la conseguente insicurezza e la sua paura. Egli fa parte di quella generazione che Borchert descrive nel suo testo \u201cGeneration ohne Abschied\u201d come \u201cgenerazione senza rifugio\u201d, allontanata dal recinto dell'infanzia. Solo l'uomo aiuta J\u00fcrgen a rientrare nella fanciullezza e in una situazione di protezione. Alla fine del racconto viene nuovamente offerta al ragazzo una prospettiva di futuro senza per\u00f2 che venga data risposta a tutte le domande sulla sopravvivenza del domani.\nSviluppo dinamico.\nSecondo Anna Maria Giachino \u201cNachts schlafen die Ratten doch\u201d utilizza un tipico mezzo stilistico della letteratura del Dopoguerra, di cui Borchert era maestro: lo sviluppo dinamico all'interno del racconto. Il processo attraverso cui da un mondo di macerie e di morte il ragazzo viene riportato in un mondo di fiducia e di vita viene mostrato attraverso l'uso di contrasti a livello di linguaggio e di immagini. L'immagine iniziale del freddo triste e grigio deserto di rovine si trasforma in un'immagine che promette una calda rossa vita di speranza, nella quale il sole splende attraverso le gambe storte dell'uomo e lo rende foriero di vita. Anche nel dialogo fra i due personaggi c'\u00e8 un cambiamento: mentre al principio vengono scambiate solo frasi corte e interrotte, l'espressione del ragazzo diventa verso la fine pi\u00f9 intensa e diretta e la costruzione della frase pi\u00f9 completa, fino al momento in cui nelle grida del ragazzo si ritrovano vita e speranza.\nEsteriormente non \u00e8 cambiato molto al termine del racconto: il ragazzo rimane in mezzo alle rovine, anche il contenuto delle frasi richiama di nuovo la scena dell'inizio. Secondo Helmut Christmann \u00e8 giunto il momento dell'azione: la statica \u00e8 diventata dinamica. L'immagine del cesto che oscilla simboleggia il cambiamento avvenuto sotto la superficie. Anche i colori che rispecchiano l'interiorit\u00e0 delle persone si sono trasformati. Infatti ritroviamo al termine del racconto i colori rosso e grigio, ma ne troviamo anche uno nuovo, un nuovo colore simbolico: il verde della speranza, anche se\u201dmescolato al grigio delle macerie\u201d In un mondo di distruzione e morte, il verde significa la vita indistruttibile nonostante tutto. L'immagine iniziale dell'Apocalisse si \u00e8 trasformata secondo Wilhelm Gro\u00dfe in un'immagine di speranza, la mancanza di vita e la rigidit\u00e0 dell'inizio hanno ceduto il passo ad una nuova vitalit\u00e0, i personaggi hanno trovato la possibilit\u00e0 di comunicare e una reciproca fiducia. Il titolo \"Nachts schlafen die Ratten doch\" contiene anche l'affermazione che la forza della distruzione viene arginata proprio da un'umanit\u00e0 cos\u00ec semplice e immediata, come quella dell'uomo di questo racconto.\nIl vecchio e i maestri.\nSecondo Harro Gehse il vecchio richiama delle associazioni con Dio, nominato da Borchert \u201cl'uomo vecchio\u201d nel dramma teatrale dei reduci di guerra \"Drau\u00dfen vor der T\u00fcr\" (Fuori davanti alla porta). Mentre quest'ultimo rimane debole e semplicemente piange il destino dei suoi \u201cfigli\u201d senza poterli aiutare, il vecchio di \"Nachts schlafen die Ratten doch\" riesce ad aiutare il ragazzo a superare il rifiuto iniziale. La necessaria bugia terapeutica \u00e8 in contraddizione con la cruda storia d'orrore dei topi che mangiano gli uomini, che l'insegnante ha spiegato ai suoi scolari, un sapere scolastico sterile, che non offre nessun aiuto per superare le traumatiche esperienze di guerra. Borchert stesso, figlio di un insegnante, elabora qui la sua personale antipatia contro un corpo insegnanti che educava gli alunni all'entusiasmo per la guerra e li spediva al fronte senza prepararli all'orrore che li attendeva. In \"Drau\u00dfen vor der T\u00fcr\" il reduce Bechmann tira le somme: \u201cerano cos\u00ec entusiasti. Poi la guerra \u00e8 arrivata finalmente e dopo ci hanno mandato laggi\u00f9. E non ci hanno detto niente. Solo \u2013 state bene ragazzi!, hanno detto. In gamba, ragazzi! Cos\u00ec ci hanno traditi\u201d./\nInquadramento nell'opera completa.\nLa situazione finale di \"Nachts schlafen die Ratten doch\" si ritrova, secondo Joseph L. Brockington, in molti racconti brevi della letteratura del Dopoguerra e specialmente in quelle di Wolfgang Borchert: attraverso l'esperienza della guerra un uomo si ritrova isolato ed estraniato dai suoi compagni. Ma al contrario di ci\u00f2 che accade nel racconto di Borchert \u201cDie Hundeblume\u201d, dove i detenuti marciano durante la passeggiata giornaliera in cortile l'uno davanti all'altro senza incontrarsi, in \u201cNachts schlafen die Ratten doch\u201d nasce un contatto tra l'uomo e il ragazzo.\nSpesso nelle opere di Borchert un simile contatto resta a senso unico. Una persona \u00e8 disposta a liberarsi del suo passato e dell'isolamento, il suo simile per\u00f2 no e il contatto si interrompe. Questo finale si trova nel rapporto di Bechmann con la ragazza in \"Drau\u00dfen vor der T\u00fcr\", nonch\u00e9 nei racconti brevi come \u201cBleib doch Giraffe\u201d oppure \u201cDie traurigen Geranien\u201d. In \"Nachts schlafen die Ratten doch\" si arriva invece ad un finale ottimistico. Entrambe le persone trovano per s\u00e9 una buona soluzione per il futuro e sono disposti a tentare un cambiamento personale nel loro modo di vedere le cose. Tuttavia \u201cNachts schlafen die Ratten doch\u201d non si conclude in modo totalmente positivo, bens\u00ec con un finale aperto. Sebbene il lettore supponga che l'uomo ritorni, la possibilit\u00e0 realistica di un finale opposto rimane ipotizzabile. Nel suo testo \"Das ist unser Manifest\" Borchert ha espresso il fondamentale ribrezzo per il lieto fine, che era tipico per tanti autori della sua generazione: \u201cNon abbiamo pi\u00f9 bisogno di pianoforti intonati. Siamo noi stessi dissonanti.\u201d Ciononostante \"Nachts schlafen die Ratten doch\" termina con l'immagine della luce del sole, che attraverso le gambe storte dell'uomo offre un barlume di speranza.\nBorchert contrappone al nichilismo della \u201cStunde null\u201d (Ora zero) il suo annuncio programmatico in \u201cDas ist unser Manifest\u201d: \u201cPerch\u00e9 siamo delle persone che dicono di no. Ma non diciamo no per disperazione. Il nostro no \u00e8 una protesta (\u2026) perch\u00e9 dobbiamo costruire dal no nuovamente un s\u00ec, dobbiamo costruire case nell'aria libera del nostro no. Case di legno e cervello, di pietra e pensiero\u201d.\nGenesi del racconto.\n\"Nachts schlafen die Ratten doch\" appartiene a pi\u00f9 di cinquanta testi in prosa che Wolfgang Borchert ha scritto dopo aver terminato il suo primo racconto del Dopoguerra \u201eDie Hundeblume\u201c il 24 gennaio del 1946 fino al suo ultimo testo redatto nel settembre del 1947. A causa di una malattia al fegato presa durante la guerra contro l'unione sovietica e durante la prigionia dovuta al cosiddetto \u201coltraggio alla morale militare\u201d Borchert dovette scrivere i suoi racconti in gran parte nel suo letto di ospedale, dove il suo stato di salute peggiorava costantemente.\nLa sua spiccata voglia di vivere si pu\u00f2 desumere anche dal desiderio di un futuro che Borchert ha trasmesso al ragazzino di nove anni, come se questi fosse una proiezione dello scrittore stesso condannato a morte.\nNell'elenco dei testi fatto da Borchert stesso l'autore ha indicato il 1947 come anno di origine per \u201cNachts schlafen die Ratten doch\u201d. Una stesura scritta in un quaderno di colore grigio che Borchert regal\u00f2 a suo padre per il suo cinquantasettesimo compleanno porta la data dell'11 gennaio 1947. Il racconto breve comparve per la prima volta nel novembre del 1947 nella seconda racconlta di testi in prosa di Borchert \u201cAn diesem Dienstag\u201ddell'editore Rowholt. Nello stesso mese Wolfgang Borchert mor\u00ec a Basilea all'et\u00e0 di ventisei anni a causa della sua malattia al fegato. Nel 1949 \u00e8 stato pubblicato il suo racconto breve sempre dall'editore Rowholt nel \u201cGesamtwerk\u201d (Opera completa) di Wolfgang Borchert. Nell'anno 1986 la casa editrice pubblic\u00f2 un'edizione fac-simile del manoscritto originale dei racconti \u201cDie Hundeblume\u201d e \u201cNachts schlafen die Ratten doch\u201d.\nRicezione.\n\"Nachts schlafen die Ratten doch\" \u00e8 uno dei racconti pi\u00f9 noti di Wolfgang Borchert. Vale come esempio per la disadorna \u201cKalschlag-Prosa\u201d che spesso \u00e8 anche indicata come \u201cTr\u00fcmmerliteratur\u201d della poesia tedesca del Dopoguerra e sar\u00e0 analizzata a livello di ricerca linguistica. Viene spesso utilizzata come lettura scolastica. La prospettiva del ragazzino rende pi\u00f9 semplice per gli studenti la comprensione e pi\u00f9 facile l'introduzione allo studio di Borchert. Secondo Werner Zimmermann la tensione fra le affermazioni del ragazzo e le repliche dell'uomo in \u201cNachts schlafen die Ratten doch\u201d provoca al lettore un'immediata commozione. Secondo Manfred Durzak Borchert aveva individuato un contesto situazionale con una forte densit\u00e0 poetica che rende comprensibile l'irrompere crudele della guerra nell'immaginario infantile, senza che Borchert lo rendesse a livello psicologico. Anche per Hermann Wiegmann l'autore comunica attraverso il racconto un \u201cdialogo molto intenso e commovente fra il vecchio e il ragazzo\u201d. La resa di \u201csituazioni poeticamente riuscite\u201d fanno considerare Borchert il \u201cB\u00fcchner\u201d del suo tempo."}
{"id": "1463669", "revid": "113664", "url": "https://it.wikipedia.org/wiki?curid=1463669", "title": "Rock and Roll Hall of Fame and Museum", "text": ""}
{"id": "1463672", "revid": "436907", "url": "https://it.wikipedia.org/wiki?curid=1463672", "title": "The Bouncing Souls (album)", "text": "The Bouncing Souls \u00e8 il terzo album della band pop punk omonimo, il primo pubblicato dalla Epitaph Records."}
{"id": "1463681", "revid": "640277", "url": "https://it.wikipedia.org/wiki?curid=1463681", "title": "51 Pegasi b", "text": "51 Pegasi b (51 Peg b), noto anche come Bellerophon o Bellerofonte, e successivamente rinominato Dimidium, \u00e8 un pianeta extrasolare ed \u00e8 stato il primo ad essere scoperto attorno a una stella simile al nostro Sole.\nDopo la sua scoperta, avvenuta spettroscopicamente nel 1995, molti team di ricerca hanno confermato la sua esistenza e ottenuto maggiori dati sulle sue caratteristiche.\n\u00c8 il prototipo dei pianeti gioviani caldi e si trova in orbita attorno alla stella 51 Pegasi, nella costellazione di Pegaso.\nNomenclatura.\nIl nome ufficiale dell'esopianeta \u00e8 51 Pegasi b; la b sta a indicare che \u00e8 il primo pianeta noto della sua stella. Altri eventuali pianeti verrebbero designati con le lettere \"c\", \"d\" e cos\u00ec via.\n51 Peg b \u00e8 stato soprannominato \"Bellerofonte\" dal nome dell'eroe greco che dom\u00f2 il cavallo alato Pegaso, la costellazione in cui si trova.\nNel luglio del 2014, l'Unione Astronomica Internazionale ha indetto il concorso pubblico NameExoWorlds per assegnare dei nomi propri ad alcuni esopianeti ed alle loro stelle. La procedura ha previsto che partecipanti appartenenti ad associazioni astronomiche potessero proporre delle denominazioni, che successivamente sono state sottoposte a votazione aperta a chiunque volesse partecipare. Il nome che ha ottenuto il numero maggiori di voti per 51 Pegasi b \u00e8 stato \"Dimidium\", proposto dall'Astronomische Gesellschaft Luzern, associazione astronomica di Lucerna, in Svizzera. Il termine, che in latino significa \"met\u00e0\", intende sottolineare il fatto che il pianeta ha circa la met\u00e0 della massa di Giove. Nello stesso concorso, la stella \u00e8 stata rinominata \"Helvetios\".\nScoperta.\nLa scoperta del pianeta fu annunciata il 6 ottobre del 1995 da Michel Mayor e Didier Queloz sulla rivista \"Nature\" (Volume 378, pagina 355). La scoperta avvenne all'Observatoire de Haute-Provence, in Francia, grazie al metodo della velocit\u00e0 radiale, il metodo con il quale sono stati scoperti la gran parte dei pianeti extrasolari attualmente noti.\nIl 12 ottobre 1995 il Dr. Geoffrey Marcy della San Francisco State University e il Dr. Paul Butler dell'Universit\u00e0 della California, Berkeley confermarono la scoperta.\nIl sensibile spettroscopio usato per la scoperta \u00e8 stato in grado di rilevare anche i piccoli cambiamenti di regolarit\u00e0 nella velocit\u00e0 delle linee spettrali pari a circa 70 metri al secondo. Questi cambiamenti sono causati dall'attrazione gravitazionale del pianeta che si trova ad appena 7 milioni di chilometri dalla stella.\nLa scoperta di 51 Pegasi b ha stabilito una pietra miliare nella ricerca astronomica, perch\u00e9 gli astronomi si sono resi conto che potevano esistere pianeti giganti in orbite cos\u00ec vicine. Una volta compreso che valeva la pena di cercare altri pianeti simili usando la tecnologia allora disponibile, molti altri esopianeti vennero scoperti. Per la scoperta di 51 Pegasi b, Michel Mayor e Didier Queloz hanno ricevuto il premio Nobel per la fisica 2019.\nCaratteristiche.\nQuando fu scoperto 51 Pegasi b, le teorie sulla formazione planetaria non erano compatibili con un pianeta gigante cos\u00ec vicino alla propria stella ed esso \u00e8 stato considerato un'anomalia. Tuttavia, da allora, ne sono stati scoperti numerosi altri, come nei sistemi di 55 Cancri e di Tau Bo\u00f6tis, e gli astronomi hanno incominciato a rivedere le proprie teorie e studiare la possibilit\u00e0 di migrazioni orbitali.\nSi \u00e8 scoperto che il pianeta orbita intorno alla propria stella in circa 4 giorni terrestri, che \u00e8 molto pi\u00f9 vicino al proprio sole di Mercurio, che ha una temperatura stimata di 815 gradi Celsius, una velocit\u00e0 orbitale di 136\u00a0km/s e che la massa stimata (nel suo limite inferiore) \u00e8 circa la met\u00e0 di quella di Giove, cio\u00e8 \u00e8 pari a circa 140 volte la massa della Terra.\nAll'inizio si pens\u00f2 che fosse un pianeta roccioso, ma oggi si ritiene che sia un gigante gassoso. \u00c8 sufficientemente massiccio da trattenere la propria atmosfera senza farsela strappare dal vento stellare di 51 Peg.\nProbabilmente 51 Pegasi b ha un raggio pi\u00f9 grande di quello di Giove, nonostante abbia massa pi\u00f9 piccola; nel 2015 Martins \"et al.\" lo hanno stimato in . Questo perch\u00e9 l'elevata temperatura dovrebbe aver \"gonfiato\" l'atmosfera e quindi averla resa meno densa. A 815 gradi Celsius il nichel evapora, circondando probabilmente di bagliori azzurri l'atmosfera. Gli strati sottostanti, cio\u00e8 il gas che forma il pianeta, dovrebbero essere cos\u00ec caldi da rendere 51 Pegasi b rosso incandescente.\nIl pianeta \u00e8 in rotazione sincrona con la propria stella, le mostra cio\u00e8 sempre la stessa faccia."}
{"id": "1463684", "revid": "767487", "url": "https://it.wikipedia.org/wiki?curid=1463684", "title": "Giovanni Battista Tempesti", "text": "Biografia.\nStudi\u00f2 a Pisa e poi si stabil\u00ec a Roma. Fu un fautore della pittura a fresco. Durante un suo ritorno a Pisa dipinse per la chiesa di San Domenico scene tratte dalla \"Vita di santa Chiara Gambacorti\", e all'interno della Cattedrale dipinse \"Celebrazione di Papa Eugenio III\". \nNel 1756 realizz\u00f2 all'interno del Palazzo alla Giornata di Pisa l'opera \"Allegoria della primavera\". Durante questo periodo collabor\u00f2 con il pittore Jacopo Donati, soprattutto a \"Palazzo Ruschi\", dove esegu\u00ec due dipinti allegorici rappresentando \"la Terra\" e \"l'Acqua\" (1757; in situ). \nDipinse inoltre la sala della musica nel Palazzo Pitti per Leopoldo I, cos\u00ec come diversi affreschi in palazzi e ville di Pisa.\nTra i suoi lavori degni di nota ritroviamo \"L'ultima cena\" per la Cattedrale di Pisa, la \"Morte di san Ranieri\" e il \"Martirio di sant'Orsola\" per l'Oratorio di San Vito. \nNel 1757 si rec\u00f2 a Roma, dove divenne allievo di Placido Costanzi e sub\u00ec la grande influenza di Pompeo Batoni.\nMor\u00ec a Pisa nel 1804 e fu qui sepolto nel Camposanto Monumentale della Piazza del Duomo dove \u00e8 possibile visitare la sua tomba realizzata da Tommaso Masi."}
{"id": "1463685", "revid": "1494169", "url": "https://it.wikipedia.org/wiki?curid=1463685", "title": "Borinquen", "text": ""}
{"id": "1463688", "revid": "729019", "url": "https://it.wikipedia.org/wiki?curid=1463688", "title": "Radiazione (giustizia militare)", "text": "Per radiazione, secondo la giustizia militare, si intende un provvedimento definitivo di allontanamento di un militare dal corpo di appartenenza, per motivi disciplinari.\nL'appartenenza alle forze armate di uno Stato non pu\u00f2 essere mantenuto dall'ufficiale o sottufficiale che se ne rende indegno per gravi infrazioni alle leggi e regolamenti militari o per gravi reati. \nItalia.\nQuesto radicale provvedimento \u00e8 contemplato in Italia da uno dei primi articoli della legge sullo Stato degli ufficiali ed \u00e8 provocato dal comandante del corpo che deve motivare specificatamente il provvedimento stesso. Il codice dell'ordinamento militare enumera i casi nei quali l'ufficiale perde il grado, all'infuori di quello in cui egli stesso vi rinunci per volontarie dimissioni accettate con decreto. Alcuni di essi sono:\nLa rimozione dal grado e dall'impiego, per i seguenti motivi:"}
{"id": "1463690", "revid": "1714743", "url": "https://it.wikipedia.org/wiki?curid=1463690", "title": "Iolanda d'Ungheria", "text": "Origine familiare.\nEra figlia del re di Ungheria, Andrea II, e della principessa di Costantinopoli, Iolanda di Courtenay, figlia di Pietro II di Courtenay Imperatore latino di Costantinopoli dal 1217 al 1219 e di Iolanda di Fiandra.\nBiografia.\nSecondo la Cronaca Piniatense, l'8 settembre del 1235, nella cattedrale di Barcellona, Iolanda spos\u00f2 il re d'Aragona e di Maiorca, Conte di Barcellona, signore di Montpellier e Carlad\u00e8s e di altri feudi dell'Occitania, Giacomo I a cui il primo matrimonio, con Eleonora di Castiglia, figlia del re di Castiglia Alfonso VIII, era stato annullato per consanguineit\u00e0. La dote che avrebbe dovuto portare a Giacomo consisteva in denaro e territori, ma non fu mai effettivamente consegnata.Appena giunta in Catalogna il suo nome fu cambiato in Violante.\nSi interess\u00f2 attivamente della politica del regno ed in particolare diede impulso alla conquista del regno di Valencia.\nCerc\u00f2 di favorire i suoi figli cercando di creare inimicizia tra Giacomo I ed il figlio primogenito, Alfonso, nato dal primo matrimonio con Eleonora di Castiglia.\nSecondo gli Annali toledani Violante (\"D\u00f1a Yoles, Regina Aragonum\") mor\u00ec di febbre, a Huesca, nell'ottobre del 1251 e fu tumulata nel presbiterio del monastero cistercense di Santa Mar\u00eda di Vallbona, a Lleida (Catalogna).\nFigli.\nViolante diede nove figli a Giacomo:"}
{"id": "1463692", "revid": "484362", "url": "https://it.wikipedia.org/wiki?curid=1463692", "title": "Ci (digramma)", "text": ""}
{"id": "1463704", "revid": "729019", "url": "https://it.wikipedia.org/wiki?curid=1463704", "title": "Stazione di Empoli", "text": "La stazione di Empoli \u00e8 posta lungo la ferrovia Firenze-Pisa-Livorno, a servizio dell'omonima citt\u00e0 della toscana ed \u00e8 localit\u00e0 di diramazione della linea per Siena e Chiusi.\nStrutture e impianti.\nLa stazione dispone di sei binari passeggeri, di cui 5 passanti e uno tronco in direzione Firenze. Il Fabbricato Viaggiatori come lo vediamo oggi \u00e8 frutto di modifiche avvenute nel tempo. Negli anni \u00e8 stato aggiunto il secondo piano ed \u00e8 stata costruita la pensilina in c.a. lato Piazza Don Minzoni. Da ricordare anche il corpo laterale lato Pisa, separato dall'edificio principale, che ospitava gli appartamenti dei ferrovieri, oggi in disuso e in stato di abbandono.\n\u00c8 inoltre dotata di rifornimento acqua, di rifornimento gasolio, e di un piano caricatore per le merci.\nMovimento.\nL'impianto, che vedeva nel 2009 un flusso passeggeri stimato in circa 6.000 persone al giorno, \u00e8 servito da treni regionali operati da Trenitalia nell'ambito del contratto di servizio stipulato con la Regione Toscana (\"Memorario Toscana\").\nServizi.\nLa stazione, che RFI classifica nella categoria \"Gold\", \u00e8 dotata di:"}
{"id": "1463705", "revid": "1048993", "url": "https://it.wikipedia.org/wiki?curid=1463705", "title": "Gianni Baghino", "text": "Dotato di una corporatura robusta, uno sguardo torvo e una voce profonda e greve, Gianni Baghino \u00e8 stato caratterista in un importante numero di pellicole, spesso commedie, interpretando quasi sempre il ruolo del personaggio popolare e losco dall'accento romanesco.\nBiografia.\nDopo una discreta carriera da pugile, nel 1947 esord\u00ec al cinema interpretando la parte del ladro ne \"Il Passatore\" di Duilio Coletti e in seguito lavor\u00f2 con molti tra i pi\u00f9 grandi registi italiani, come Federico Fellini (\"Le notti di Cabiria\", 1957 e \"La dolce vita\", 1960), Mario Monicelli (\"La grande guerra\", 1959) e Dino Risi (\"Il mattatore\", 1959).\nAssidue furono anche le sue collaborazioni con Tot\u00f2 e Alberto Sordi, assieme ai quali apparve in \"Accadde al penitenziario\" di Giorgio Bianchi (1955), \"Ladro lui, ladra lei\" di Luigi Zampa (1958), \"Tot\u00f2 diabolicus\" di Steno (1962) e \"Il monaco di Monza\" di Sergio Corbucci (1963).\nCome molti altri caratteristi della sua generazione, per\u00f2, terminati i fasti della commedia all'italiana, dovette apparire in film minori come \"Sturmtruppen\" di Salvatore Samperi (1976) e \"Il tassinaro\" di Alberto Sordi (1983); tuttavia, tra i suoi ultimi film si assicur\u00f2 comunque un ruolo di grande classe, quello dell'impiegato delle poste ne \"Le due vite di Mattia Pascal\" di Mario Monicelli (1985).\nMor\u00ec in seguito a una trombosi cerebrale il 23 aprile 1995, all'et\u00e0 di 75 anni, nel suo paese natale."}
{"id": "1463706", "revid": "1305772", "url": "https://it.wikipedia.org/wiki?curid=1463706", "title": "Mr. Brownstone", "text": "Mr. Brownstone \u00e8 un brano musicale del gruppo statunitense Guns N' Roses, incluso nel suo primo album, \"Appetite for Destruction\".\nIl testo della canzone \u00e8 un inno alla vita sregolata e all'ebbrezza; \"Mr. Brownstone\" si riferisce all'eroina, droga di cui i membri della band facevano largo uso nei primi tempi.In particolare pare che la canzone sia dedicata a Brownlees (da cui il titolo storpiato), noto spacciatore che riforn\u00ed spesso la band durante i loro tour britannici. Ci sono inoltre riferimenti all'ozio e alla spensieratezza, come recita la prima strofa: \nL'esecuzione di questo brano divenne un passaggio fisso delle esibizioni dal vivo dei Guns N' Roses; durante il loro tour pi\u00f9 famoso, lo \"Use Your Illusion Tour\", era in genere la seconda canzone del concerto dopo \"Nightrain\"."}
{"id": "1463708", "revid": "122872539", "url": "https://it.wikipedia.org/wiki?curid=1463708", "title": "Associazione Calcio Treviso 1990-1991", "text": "Questa voce raccoglie le informazioni riguardanti lAssociazione Calcio Treviso nelle competizioni ufficiali della stagione 1990-1991.\nStagione.\nIl Treviso nella stagione 1990-1991 ha partecipato alle seguenti competizioni ufficiali:\nMaglie e Sponsor.\nLo sponsor tecnico \u00e8 Diadora, mentre lo sponsor ufficiale \u00e8 \"Marazzato Treviso\"."}
{"id": "1463709", "revid": "767487", "url": "https://it.wikipedia.org/wiki?curid=1463709", "title": "Kip Winger", "text": "Tra le sue collaborazioni pi\u00f9 importanti: Alice Cooper, Bob Dylan, Twisted Sister, Jordan Rudess, The Alan Parsons Project.\nBiografia.\nKip Winger \u00e8 nato Denver, in Colorado, da genitori entrambi musicisti jazz. La sua prima esperienza musicale \u00e8 in una band chiamata Blackwood Creek, insieme ai fratelli Nate e Paul.\nAll'et\u00e0 di 16 anni, Kip comincia a studiare musica classica dopo aver sentito i lavori di compositore come Debussy, Ravel e Stravinskij. Nel 1982 si trasferisce a New York per seguire gli insegnamenti del maestro Edgar Grana.\nNel 1984 Kip compone un brano per l'album \"Midnite Dynamite\" dei Kix. In quel periodo lavora a stretto contatto con il produttore Beau Hill, incidendo parti di basso e cori per vari album. Durante le registrazioni di \"Beyond the Pale\" della cantante Fiona, fa la conoscenza del chitarrista Reb Beach, futuro suo compagno nei Winger. Nel 1985 Kip si unisce alla band di Alice Cooper con cui registra i due album \"Constrictor\" e \"Raise Your Fist and Yell\", prima di abbandonarla nel 1987 per dar vita al proprio gruppo.\nInizia dunque a comporre alcuni brani insieme a Reb Beach. Ai due si aggiungono presto il batterista Rod Morgenstein e il tastierista Paul Taylor, quest'ultimo gi\u00e0 insieme a Kip nella band di Alice Cooper. Il primo album esce nel 1988 con il titolo \"Winger\", seguito da \"In the Heart of the Young\" nel 1990, con cui la band riuscir\u00e0 ad ottenere importante successo commerciale. Tuttavia il gruppo decide momentaneamente di sciogliersi nel 1994 a causa dell'insuccesso ottenuto dall'ultimo lavoro \"Pull\".\nKip si trasferisce in Nuovo Messico per intraprendere una carriera da solista e fondare una propria casa discografica. In questo periodo il cantante registra i tre album \"This Conversation Seems Like a Dream\", \"Down Incognito\" e \"Songs from the Ocean Floor\".\nNel settembre 2006 si riuniscono i Winger dando alle stampe l'album \"IV\", seguito da \"Karma\" nel 2009 e da \"Better Days Comin\"' nel 2014.\nNel maggio 2016 Kip pubblica il suo primo album di musica classica con la collaborazione della San Francisco Ballet Orchestra.\nVita privata.\nNella seconda met\u00e0 degli anni ottanta, Winger ha avuto una relazione con l'attrice e modella Rachel Hunter.\nLa sua prima moglie Beatrice Richter, sposata nel 1991, \u00e8 morta in un incidente stradale nel novembre 1996.\nWinger si \u00e8 sposato per la seconda volta con Paula DeTullio nel luglio 2004. La coppia attualmente risiede a Nashville, Tennessee."}
{"id": "1463724", "revid": "840704", "url": "https://it.wikipedia.org/wiki?curid=1463724", "title": "Allegagione", "text": "In agricoltura lallegagione \u00e8 la fase iniziale dello sviluppo dei frutti successiva alla fioritura. \u00c8 uno dei momenti pi\u00f9 importanti dello sviluppo del futuro raccolto.\nDescrizione.\nL'allegagione rappresenta il rapporto fra il numero di frutti che si sviluppano da fiori fecondati e quello dei fiori totalmente presenti sulla pianta all'inizio dell'antesi (fioritura); pu\u00f2 essere altres\u00ec considerato come un buon indice di efficienza del duplice processo di impollinazione - fecondazione. Consiste nell'avvenuta fecondazione con il conseguente ingrossamento dell'ovario e la formazione dei semi che stimolano la crescita del frutto. \u00c8 la causa della cascola, per regolarne il numero. Pu\u00f2 essere calcolata in tre periodi: quella iniziale e cio\u00e8 dopo 10 giorni la fioritura, quella intermedia dopo la fine della cascola fisiologica e quella finale alla raccolta. La fase successiva alla maturazione del frutto \u00e8 la senescenza"}
{"id": "1463729", "revid": "287204", "url": "https://it.wikipedia.org/wiki?curid=1463729", "title": "Haademeeste", "text": ""}
{"id": "1463736", "revid": "110157", "url": "https://it.wikipedia.org/wiki?curid=1463736", "title": "Fu\u00dfball-Bundesliga 1985-1986", "text": "L'edizione 1985-1986 della Bundesliga si \u00e8 conclusa con la vittoria finale del che ha conquistato il suo nono titolo, il secondo consecutivo.\nCapocannoniere del torneo \u00e8 stato Stefan Kuntz del con 22 reti.\nStagione.\nQuesto campionato viene comandato quasi interamente dal , che rimane presto da solo in cima alla classifica. I biancoverdi sono poi raggiunti dal Borussia M\u00f6nchengladbach, ma vincono lo scontro diretto alla quindicesima giornata e poco dopo si laureano \"campione d'inverno\". Verso la met\u00e0 del girone di ritorno \u00e8 per\u00f2 il a diventare il loro pi\u00f9 prossimo inseguitore: i bavaresi si portano a due punti di distacco alla trentunesima giornata, e questo svantaggio rimane immutato prima dell'ultimo turno. Qui il Bayern travolge 6-0 il Borussia M\u00f6nchengladbach, mentre il Werder perde con lo : in questo modo le due squadre terminano a pari punti. Il titolo viene cos\u00ec assegnato per la terza volta in quattro anni in base alla differenza reti, che favorisce i campioni in carica del Bayern; la squadra conquista anche la Coppa di Germania, e ottiene cos\u00ec il double. In coda il riesce a salvarsi vincendo lo spareggio contro il Fortuna Colonia, che viene battuto nel ritorno con un secco 8-0.\nNelle competizioni europee si registra la buona prova del Colonia, che raggiunge la finale della Coppa UEFA; i biancorossi sono per\u00f2 qui sconfitti nel doppio confronto dal , tuttavia Klaus Allofs \u00e8 il miglior marcatore della manifestazione. Nella Coppa delle Coppe, invece, il Bayer Uerdingen arriva in semifinale, dove \u00e8 battuto dall'Atl\u00e9tico Madrid.\nClassifica finale.\nLegenda:"}
{"id": "1463739", "revid": "287204", "url": "https://it.wikipedia.org/wiki?curid=1463739", "title": "Kilingi-Nomme", "text": ""}
{"id": "1463743", "revid": "26415", "url": "https://it.wikipedia.org/wiki?curid=1463743", "title": "Lido Specchiolla", "text": ""}
{"id": "1463744", "revid": "1573940", "url": "https://it.wikipedia.org/wiki?curid=1463744", "title": "Peramelemorphia", "text": "I Peramelemorfi (Peramelemorphia ) sono l'ordine che comprende i bandicoot e i bilby: questi animali vengono anche indicati con il nome tradizionale di marsupiali onnivori. Tutti i membri dell'ordine sono endemici della massa di terra dell'Australia-Nuova Guinea e la maggior parte di essi presenta la caratteristica forma dei bandicoot: un corpo grassoccio e dal dorso arcuato con un lungo naso leggermente affusolato, grandi orecchie erette, zampe sottili e relativamente lunghe e coda sottile. Il loro peso varia dai 140 grammi ai 2 chili, ma la maggior parte ha le dimensioni di un gattino: circa un chilo.\nRelazioni evolutive.\nLa posizione dei Peramelemorfi all'interno dell'albero genealogico dei marsupiali \u00e8 stata per molto tempo discussa e controversa. Le specie di questo ordine presentano due caratteristiche morfologiche che mostrano un chiaro collegamento evolutivo con altri gruppi di marsupiali: la forma del piede e i denti. Sfortunatamente, questi aspetti puntano entrambi in direzioni opposte!\nTutti i membri dell'ordine sono poliprotodonti (hanno, cio\u00e8, alcune paia di denti frontali inferiori - nel caso dei Peramelemorfi tre paia). Ci\u00f2 suggerisce che derivino dai Dasiuromorfi (i marsupiali carnivori). Dall'altro lato, i loro piedi presentano un aspetto insolito: il secondo e il terzo dito sono fusi insieme. Questa condizione, nota come \u00absindattilia\u00bb, \u00e8 caratteristica dei Diprotodonti (l'ordine di marsupiali erbivori che comprende canguri, vombati, possum e loro simili).\nPer tentare di risolvere la questione \u00e8 stato ipotizzato che il gruppo dei bandicoot si sia evoluto a partire dai carnivori, mantenendo la dentatura poliprotodonte, e abbia sviluppato indipendentemente un piede posteriore sindattilo; altri scienziati, ritenendo la sindattilia cos\u00ec insolita da non poter essersi sviluppata per due volte, sostengono invece che i Peramelemorfi derivino da una creatura diprotodonte simile a un possum che abbia sviluppato le coppie extra di denti. Una terza ipotesi suggerisce che i bandicoot derivino da un carnivoro primitivo che aveva sviluppato i piedi posteriori sindattili come adattamento per l'arrampicata; da questa creatura discenderebbero anche i Diprotodonti, che in seguito evolveranno la mascella con due denti che d\u00e0 loro il nome. Le recenti analisi a livello molecolare non sembrano aver risolto la questione, ma senza ombra di dubbio hanno dimostrato che qualunque siano le relazioni con altri ordini di marsupiali, i bandicoot se ne sono distanziati parecchio.\nClassificazione.\nPer dare una miglior veduta d'insieme, la tabella sottostante mostra anche gli altri rami pi\u00f9 importanti dell'albero genealogico dei marsupiali australasiatici."}
{"id": "1463745", "revid": "110157", "url": "https://it.wikipedia.org/wiki?curid=1463745", "title": "Harman Kardon", "text": "La Harman Kardon \u00e8 una azienda del gruppo Harman International Industries che produce apparecchiature di riproduzione audio e video.\nStoria.\nL'azienda \u00e8 stata fondata nel 1953 da Sidney Harman e Bernard Kardon. Esord\u00ec nello stesso anno con un sintonizzatore a modulazione di frequenza (FM). Nel 1954, a un anno dalla fondazione, l'azienda produsse il primo sintoamplificatore Hi-Fi della storia, il \"Festival D1000\", e nel 1958 il \"Festival TA230\", il primo sintoamplificatore stereo del mondo. Un'altra novit\u00e0 introdotta negli anni successivi fu la tecnologia \"Stereo Multiplex FM\", che divenne poi di comune utilizzo.\nNegli anni settanta l'azienda si dedic\u00f2 anche al settore della riproduzione e registrazione su cassetta a nastro magnetico, introducendo per prima la riduzione del rumore Dolby B. Con la diffusione del CD l'azienda produsse il primo registratore a velocit\u00e0 4x (1999). \u00c8 un importante marchio in campo audio, fanno parte del gruppo i marchi AKG Acoustics (cuffie), Infinity (car audio) e JBL (diffusori acustici). La Harman Kardon \u00e8 inoltre uno dei principali fornitori di autoradio per varie case automobilistiche.\nAlla fine del 2016 Harman Kardon \u00e8 stata acquistata da Samsung."}
{"id": "1463752", "revid": "287204", "url": "https://it.wikipedia.org/wiki?curid=1463752", "title": "Tostamaa", "text": ""}
{"id": "1463757", "revid": "638792", "url": "https://it.wikipedia.org/wiki?curid=1463757", "title": "Sailor Moon (prima serie)", "text": ""}
{"id": "1463769", "revid": "767487", "url": "https://it.wikipedia.org/wiki?curid=1463769", "title": "Peter Wagner", "text": "Nel 1983 forma gli Avenger, che nel 1986 cambiano nome in Rage."}
{"id": "1463801", "revid": "729019", "url": "https://it.wikipedia.org/wiki?curid=1463801", "title": "Stazione di Civitavecchia", "text": "La stazione di Civitavecchia (gi\u00e0 \"Civitavecchia Centrale\") \u00e8 una stazione ferroviaria, posta sulla linea Roma-Livorno e sulla linea per Orte al servizio dell'omonimo comune.\nStoria.\nLa stazione venne inaugurata nel 24 aprile 1859 in concomitanza con l'apertura al servizio della tratta da Roma della ferrovia Tirrenica.\nIl 15 novembre 1906 venne attivato il collegamento tra la stazione e lo scalo marittimo di Civitavecchia. Questa diramazione rimase in esercizio fino al 29 gennaio 2000, ma venne sostituita da un nuovo tracciato all'altezza dei moli pi\u00f9 a nord del porto inaugurato nello stesso anno e fino al 2009 venne utilizzata solo per il trasporto merci da/per Golfo Aranci. Dal 2005 \u00e8 percorsa dal Roma Express e da treni merci per le acciaierie di Terni dove al porto vengono caricati di cromo.\nDal 1928 al 1961 era attiva la Civitavecchia-Orte chiusa al traffico in seguito ad una frana tra Civitavecchia e Capranica.\nStrutture e impianti.\nLa stazione \u00e8 dotata di cinque binari passanti e due binari tronchi, in pi\u00f9 ha uno scalo merci. Proseguendo verso nord si trovano le ex officine, una volta deposito locomotive di Civitavecchia Porta Tarquinia, abilitate alla riparazione di carri merci.\nFino al 2000 fa era attivo un collegamento con il porto tramite la stazione di Civitavecchia Marittima e fino al 1961 era attiva anche la ferrovia Civitavecchia-Orte. Si parla spesso di riaprire il collegamento per Orte, per completare la ferrovia dei Due Mari, che collega Civitavecchia ad Ancona, passando per Capranica, Orte e Terni. Si pensa che possa giovare al porto di Civitavecchia, alle industrie di Terni e alla piattaforma logistica di Orte, ma Trenitalia non sembra interessata alla riapertura al servizio di questa linea a causa dei costi eccessivi legati al ripristino.\nDa Civitavecchia \u00e8 previsto inoltre un unico treno mattutino nei giorni feriali con destinazione Roma Termini passante per \"Ponte Galeria - Magliana - Villa Bonelli\" (innestandosi sulla FL1 presso Ponte Galeria e reimmettendosi successivamente presso Roma Trastevere sulla FL5). Tale percorso era quello previsto prima del 1990, anno in cui venne realizzata la tratta \"Maccarese-Roma Aurelia-Roma Trastevere\".\nDa dicembre 2014, con l'orario invernale, \u00e8 stata riattivata una corsa feriale da e per Ponte Galeria, ma con percorso limitato alla stazione di Ladispoli-Cerveteri. I due treni fermano anche a Torre in Pietra-Palidoro e Maccarese-Fregene.\nMovimento.\nEffettuano fermata tutti i regionali della linea FL5 e alcuni fra i collegamenti a lunga percorrenza che percorrono la ferrovia Tirrenica, operati anch'essi da Trenitalia.\nUlteriore servizio passeggeri \u00e8 quello stagionale per Roma San Pietro denominato Roma Express, riservato ai crocieristi in visita guidata, che si attesta presso il Molo Vespucci, nell'area del porto. Il servizio \u00e8 sospeso dal 2018 per problemi di sicurezza ferroviaria presenti nel nuovo percorso tra Civitavecchia Marittima e Civitavecchia.\nDal 2011 \u00e8 attivo un collegamento periodico diretto con tariffa dedicata, dal 2019 denominato Civitavecchia Express.\nSecondo RFI al 2007 i passeggeri giornalieri che transitavano in stazione erano quasi 4000.\nServizi.\nLa stazione, che RFI classifica di categoria \"gold\", dispone di:\nInterscambi.\nLa stazione permette i seguenti interscambi:"}
{"id": "1463825", "revid": "830939", "url": "https://it.wikipedia.org/wiki?curid=1463825", "title": "Guerra sacra", "text": ""}
{"id": "1463830", "revid": "287204", "url": "https://it.wikipedia.org/wiki?curid=1463830", "title": "Vandra", "text": ""}
{"id": "1463834", "revid": "438678", "url": "https://it.wikipedia.org/wiki?curid=1463834", "title": "La penna rossa", "text": "La penna rossa (\"The 13th Letter\") \u00e8 un film del 1951 diretto da Otto Preminger.\nIl film appartiene al genere del noir, ed \u00e8 il remake di \"Il corvo\" (1943) diretto da Henri-Georges Clouzot.\nLa recensione fatta da Channel 4 del film elogiava la fotografia e la colonna sonora: \"Il film \u00e8 enfatizzato dall'atmosfera: il direttore della fotografia Joseph LaShelle ha accentuato il nero e le ombre, e c'\u00e8 anche una tonalit\u00e0 nera e cupa nella musica di Alex North. Il film \u00e8 dominato dalla morte e dalla malinconia, e da Fran\u00e7oise Rosay come principale responsabile dei problemi.\"\nTrama.\nIl dottor Paul Laurent, medico in un ospedale canadese nella provincia del Quebec, riceve una serie di lettere anonime scritte con inchiostro color porpora e firmate \"La Penna Rossa\". Pi\u00f9 tardi, altre lettere tutte sottoscritte con il misterioso pseudonimo sono inviate ad altri abitanti della piccola cittadina. La moglie del dottor Pearson riceve una lettera che accusa il marito di avere una relazione con Cora, la moglie del collega Laurent. Cora sembra davvero innamorata di Pearson e sua sorella Marie, un tempo promessa sposa di Laurent, \u00e8 piena d'odio contro tutti per la vita su cui ha dovuto ripiegare. Una sola persona sembra credere al dottore: Denise, una ragazza bellissima ma claudicante, che lo ama da sempre. Un'altra lettera informa un reduce di guerra, che sta morendo di cancro, che non c'\u00e8 nessuna possibilit\u00e0 di cura, causando il suicidio del giovane scioccato. Velocemente i cittadini incominciano a cercare il possibile colpevole."}
{"id": "1463835", "revid": "767487", "url": "https://it.wikipedia.org/wiki?curid=1463835", "title": "Sui marciapiedi", "text": "Sui marciapiedi (\"Where the Sidewalk Ends\") \u00e8 un film del 1950 diretto da Otto Preminger.\nIl soggetto \u00e8 tratto dal romanzo \"Night Cry\" di William L. Stuart, la sceneggiatura \u00e8 di Ben Hecht con l'adattamento di Robert E. Kent, Frank P. Rosenberg e Victor Trivas. I protagonisti, Dana Andrews e Gene Tierney, tornano ad essere diretti in un film noir da Otto Preminger, dopo \"Vertigine\" del 1944.\nTrama.\nNew York: il detective Dixon, appena degradato dal suo superiore per i suoi metodi forti, causa accidentalmente la morte di Paine, un sospettato di omicidio di un ricco texano, Morrison, trovato morto in una bisca clandestina gestita del gangster Carter.\nDixon nasconde le tracce del suo crimine e cerca di far ricadere la colpa del suo delitto su Carter, che \u00e8 convinto che sia il responsabile del primo omicidio.\nDella morte di Paine viene incolpato un tassista, l'ex-suocero della vittima, che \u00e8 incastrato da movente e indizi. Dixon si innamora di Morgan, l'ex-moglie di Paine, ed \u00e8 combattuto dal senso di colpa per il delitto commesso e per la sofferenza che indirettamente ha riversato sulla donna che ama. La sua insistenza nel voler incolpare Carter si scontra con la rigidezza del tenente Thomas. Ma Dixon, sebbene in maniera nuovamente poco ortodossa ma estremamente coraggiosa, incastra il gangster permettendone l'arresto per l'omicidio del texano e il presunto omicidio di Paine.\nCos\u00ec, di fronte al capo che gli restituisce il grado e lo riempie di encomi, e alla sua amata che lo ringrazia per aver ridato la libert\u00e0 al padre, Dixon pur avendo risolto tutto a suo vantaggio, si sente in dovere di confessare la verit\u00e0 su Paine.\nDixon dovr\u00e0 dunque essere processato e certamente condannato ad un periodo di reclusione. Di fronte a questa prospettiva, Morgan gli conferma comunque il suo amore, promettendo che lo aspetter\u00e0.\nProduzione.\nIl film \u00e8 stato girato negli studios hollywoodiani ma alcune riprese sono state effettivamente realizzate a New York, dove il film \u00e8 ambientato.\nNel doppiaggio italiano, il boss Tommy Scalise, \u00e8 diventato Tommy Carter."}
{"id": "1463836", "revid": "287204", "url": "https://it.wikipedia.org/wiki?curid=1463836", "title": "Stella pre-sequenza principale", "text": "Si definisce stella pre-sequenza principale (stella o oggetto PMS - acronimo dell'inglese \"Pre-Main Sequence\") la fase della formazione stellare compresa tra lo stadio di protostella e la sequenza principale. Si dividono in variabili Orione (con range di massa tra 0,08 e 2 masse solari M\u2609) e Stelle Ae/Be di Herbig (2-8 M\u2609). Non esistono stelle PMS pi\u00f9 massicce di 8 M\u2609, dal momento che quando entrano in gioco delle masse molto elevate, l'embrione stellare raggiunge in maniera estremamente rapida le condizioni necessarie all'innesco della fusione dell'idrogeno dando inizio alla sequenza principale.\nEvoluzione.\nL'astro \u00e8 considerato una protostella per tutto il tempo in cui la materia che la circonda precipita nel centro di condensazione; quando si ferma il processo di accrescimento e i gas circostanti vengono dispersi, l'astro \u00e8 considerato una stella pre-sequenza principale. L'energia emessa da questi oggetti non \u00e8 dovuta alle reazioni termonucleari di fusione dell'idrogeno nel nucleo stellare, ma al collasso gravitazionale.\nLa stella PMS segue un caratteristico tragitto sul diagramma H-R, noto come traccia di Hayashi, durante il quale continua a contrarsi. La contrazione prosegue fino al raggiungimento del limite di Hayashi, dopodich\u00e9 prosegue a temperatura costante in un tempo di Kelvin-Helmholtz superiore al tempo di accrescimento; in seguito le stelle con meno di 0,5 masse solari raggiungono la sequenza principale. Stelle pi\u00f9 massicce, al termine della traccia di Hayashi, subiscono invece un lento collasso in una condizione prossima all'equilibrio idrostatico, seguendo a questo punto un percorso nel diagramma H-R detto traccia di Henyey.\nCaratteristiche.\nLe stelle PMS possono esser distinte dalle stelle di sequenza principale tramite l'analisi degli spettri stellari, che permette di misurare la correlazione tra gravit\u00e0 e temperatura: una stella pre-sequenza principale presenta un rapporto raggio-massa maggiore rispetto a quello di una stella di sequenza principale, segno delle minor volume di queste ultime.\nLe stelle PMS divengono visibili nell'ottico quando oltrepassano la \"birthline stellare\", situata a destra della sequenza principale nel diagramma HR. Questo stadio evolutivo equivale a meno dell'1% della vita della stella (per confronto, la sequenza principale corrisponde a circa l'80%).\nQueste stelle possiedono degli eccessi di emissione nel range dell'infrarosso, segno della presenza in orbita di un disco di accrescimento costituito da gas e polveri, probabile sede di formazione planetaria.\nClassi.\nAl novero delle stelle pre-sequenza principale appartengono le stella Ae/Be di Herbig e le variabili Orione. Le variabili Orione si suddividono a loro volta in stelle T Tauri, stelle EX Lupi (\"EXors\") e stelle FU Orionis (\"FUors\"); queste ultime due classi sono considerate come particolari tipologie di T Tauri.\nLe stelle Ae/Be di Herbig, appartenenti alle classi A e B, costituiscono i rappresentanti pi\u00f9 massicci delle stelle pre-sequenza principale. Sono caratterizzate da spettri in cui dominano le linee di emissione dell'idrogeno (serie di Balmer) e del calcio; tale emissione non proviene direttamente dalla stella, ma dal materiale che si addensa attorno ad essa. Tuttavia, differisce in maniera sostanziale da quella delle stelle Be, loro analoghi nella sequenza principale; infatti, nel caso delle stelle Be, \u00e8 dovuta ad un disco di materiale originato dalle parti esterne della stella stessa, mentre nel caso delle stelle Ae/Be di Herbig \u00e8 dovuto all'intervento del disco residuo dal processo di accrescimento.\nLe stelle T Tauri sono simili al Sole per massa e temperatura, ma sono alcune volte pi\u00f9 grandi in termini di diametro e, per questa ragione, pi\u00f9 luminose. Sono caratterizzate da alte velocit\u00e0 di rotazione, tipiche delle stelle giovani, e possiedono dei campi magnetici estremamente intensi, che attraggono i gas vicini risucchiandoli lungo le linee di campo, provocando massicci brillamenti ed estese macchie sulla loro fotosfera, oltre che alimentando getti bipolari. Le stelle T Tauri hanno inoltre emissioni di raggi X e radio intense e variabili, circa 1000 volte superiori a quelle del Sole e molte hanno venti stellari estremamente potenti. Un indice della giovinezza delle stelle T Tauri \u00e8 dato dalle alte quantit\u00e0 di litio rispetto alle stelle di sequenza principale; questo elemento \u00e8 infatti distrutto dalle alte temperature dei nuclei delle stelle di sequenza principale dove si innescano le reazioni di fusione nucleare, mentre resiste alle temperature notevolmente pi\u00f9 basse dei nuclei delle T Tauri.\nTra le T Tauri sono annoverate anche le stelle FU Orionis, di classe F o G, e le stelle EX Lupi, di classe K o M. Le due classi stellari sono caratterizzate da cambiamenti repentini e notevoli della propria luminosit\u00e0 e del tipo spettrale."}
{"id": "1463844", "revid": "124402286", "url": "https://it.wikipedia.org/wiki?curid=1463844", "title": "Raul Cremona", "text": "Biografia.\nRaul Cremona \u00e8 figlio d\u2019arte poich\u00e9 il suo bisnonno era un pagliaccio ed il nonno fu citato nel progetto di Roberto Leydi \u201cMilano e il suo territorio\u201d. Raul fu iniziato dal padre ai giochi di prestigio che lo stesso padre eseguiva nelle piazze e s'innamora dell\u2019illusionismo (che diventa la sua passione e la sua professione) frequentando il \u201cClam\u201d, un circolo d'arte magica di cui oggi \u00e8 il presidente. \nDopo una lunga gavetta magica e dopo aver vinto vari premi e riconoscimenti, Raul Cremona approda al cabaret e nella Milano del Derby Club degli anni 80 divide il palcoscenico con Paolo Rossi, Claudio Bisio, Aldo e Giovanni, Enzo Iacchetti e Francesco Salvi, per poi approdare al \u201cCa Bianca club\u201d dove per dieci anni viene affiancato da artisti del calibro di Nanni Svampa, Walter Valdi, Bruno Lauzi, Umberto Bindi, che diventano per lui autentici mentori.\nUna lunga gavetta nelle pedane milanesi lo indirizza verso un genere nel quale \u00e8 un pioniere: il cabaret magico del quale \u00e8 il primo vero esponente. Da l\u00ec comincer\u00e0 una lunga carriera fatta di passaggi televisivi e teatrali.\nNel 2021 partecipa al programma \"Voglio essere un mago!\" come magister della scuola di magia e torna ad esibirsi a \"Zelig\" con il suo personaggio.\nVita privata.\n\u00c8 padre di Giordano Cremona, in arte Kremont, dj producer membro del duo Merk &amp; Kremont e di Leonardo Cremona: \u00e8 inoltre zio di Edoardo Cremona, in arte Eddy Veerus, membro del gruppo Il Pagante, di cui Merk &amp; Kremont sono i dj producer. \u00c8 tifoso dell'Inter.\nPersonaggi.\nMago Oronzo.\nIl personaggio che dar\u00e0 la possibilit\u00e0 a Raul Cremona di emergere \u00e8 il Mago Oronzo nella straordinaria ribalta di una delle pi\u00f9 riuscite edizioni di \"Mai dire gol\", quella del 1997 insieme ad Aldo, Giovanni e Giacomo, Bebo Storti, Francesco Paolantoni, Daniele Luttazzi, Simona Ventura e Paolo Hendel. Questo stereotipo di mago cafone trae spunto dalle prime esperienze di Raul come prestigiatore; il confronto fra l'idealizzazione del mago alla Silvan che apparir\u00e0 pi\u00f9 tardi come tributo provocatorio e la delusione delle grezze pedane delle prime esperienze, fanno germogliare l'idea che Oronzo il guitto, debba cimentarsi con qualcosa di trascendentale: la magia. Canottiera lercia, crocefisso, anelli a profusione, la coppola e l'immancabile stuzzicadenti sono i punti tipici del personaggio. \nDa l\u00ec il passo \u00e8 breve, seguiranno un'infinit\u00e0 di trovate che metteranno in risalto il gioco di prestigio usato come sfida e gesto cafonesco. Pur confrontandosi con un repertorio reale fatto di quei classici che Raul Cremona ha lungamente praticato negli anni della sua giovinezza, quello che emerger\u00e0 \u00e8 un'italianissima visione della figura dell'artista da piazza. \"\u201cAo\u00e8\u00e8... Con la sola imposizione delle mani posso ungervi la giacca e la cravatta!\u201d, \u201cDimmi che vuoi e ti dir\u00f2 chi sei, dimmi chi sei e ti dir\u00f2 \"Che vuoi?\"\u201d, \u201cIo credo nella reincarnazione... le vedi queste unghie? Si sono reincarnate cinque volte\u201d\": questi sono alcuni dei tormentoni che molto presto stabiliranno la cifra del personaggio, innescando una sorta di devozione che continua anche a decine di anni di distanza, nell'immaginario giovanile di quegli anni spesso il nome Oronzo sta ad indicare la massima espressione di cafoneria.\nJerry Manipolini.\nAlla fine degli anni Ottanta molti comici passarono dal defunto Derby Club verso il nascente Zelig di viale Monza; Raul Cremona fu uno di questi. Proprio in quelle serate giocate nella tradizione di un puro cabaret Raul Cremona mostr\u00f2 l'altra faccia del mago Oronzo: Jerry Manipolini. Personale omaggio a Jerry Lewis; disarticolato, imbranato, pasticcione e mago maldestro, che ricorda le imprese del tanto amato Mac Ronay la sua prima apparizione sar\u00e0 in \"Scatafascio\", una trasmissione ideata da Paolo Rossi nel 1997.\nGiorgian.\nNei primi spettacoli del noto locale sulla Martesana appare questa parodia di mago gay, risposta francese al nostro Silvan italiano.\nNormal Hamilton.\nNella stessa edizione di \"Scatafascio\" prende vita questo improbabile mentalista americano sadico e invasivo che produrr\u00e0 un invasato Paolo Rossi da una vasca di spaghetti al sugo.\nSilvano il Mago di Milano.\nConclusa l'esperienza di \"Mai dire gol\" Raul Cremona approda a \"Zelig\" duettando insieme a Mister Forest nella riuscita parodia di Silvan: Silvano il mago di Milano. Questo personaggio sar\u00e0 protagonista di molte stagioni di Zelig a fianco di Claudio Bisio, la sua parola magica in contrasto a quella di Silvan; Sim Sala Bim sar\u00e0; Sim Sala... Min! Altri tormentoni come; \"\"Ecco mettiti qui sulla botola,\" \"\"Che cosa sto facendo? Niente, ma lo sto facendo molto bene\u201d\" in breve saranno i tormentoni che identificheranno il personaggio. Appare anche in alcuni spettacoli di Aldo, Giovanni e Giacomo, come \"Tel chi el tel\u00f9n\", \"Potevo rimanere offeso!\" e \"Ammutta Muddica\".\nSigmund and Joy.\nInsieme al mago Forest, Raul Cremona d\u00e0 vita a questi due maghi eccentrici, esperti in grandi illusioni di pessimo gusto. Ballerini e dinoccolati virtuosi dell'illusionismo si congedano sempre con il loro motto preferito: \"Peace and love\".\nOmen.\nOmen \u00e8 un'associazione che si batte per i diritti dell'uomo, inteso strettamente come maschio della specie umana, e per ristabilire il comando sulla donna, che secondo Omen dovrebbe tornare in cucina a fare la massaia. Cremona ne interpreta il portavoce e fondatore, che tiene un atteggiamento brutalmente misogino e maschilista per tutta la durata degli sketch, al termine dei quali per\u00f2 gli arriva puntualmente la telefonata della malefica moglie alla quale Cremona risponde in maniera decisamente sottomessa. Le sue frasi tormentoni sono \"...e l'uomo somatizza!\" \"Fuma fuma\" e \"L'uomo non \u00e8 Tarzan, ma la donna... cita!\" In alcuni sketch \u00e8 accompagnato dalla sua controparte femminile, \"Women\" (interpretata da Angela Finocchiaro).\nJacopo Ortis.\nJacopo Ortis \u00e8 una sottile parodia di Carmelo Bene. \u00c8 un attore di teatro che si presenta con una calzamaglia attillata e il microfono applicato sul sedere; si finge esperto dandosi un contegno melodrammatico per gestualit\u00e0 e modo di parlare, ma i suoi monologhi altisonanti si rivelano sempre vecchie barzellette da osteria. \u00c8 il personaggio che viene interpretato pi\u00f9 spesso a Zelig, insieme a Silvano il Mago di Milano.\nEvok.\nEvok \u00e8 un predicatore che ha ricevuto da Raymond la parola di Evok stesso, il profeta sposato a Mongarda dalla quale ha avuto due figli Spizer e Cretien (quel cretien di suo figlio), attraverso un'infinit\u00e0 di parabole diffonde il verbo con le famose \"tagate\" che altro non sono che gli aforismi (in realt\u00e0 vecchie barzellette) che il monaco dispensa nelle \"nerde\" (i centri di accoglienza per la \"giovent\u00f9 evokiana).\" Cremona, vestito di sacco e calzando dei sandali, usa come aspersorio una spazzola per capelli che intinge nell'acqua per pettinarsi e benedire, ma pi\u00f9 spesso per maledire e scacciare gli spettatori. \"Mi faccia lavorare ...ho tanto bisogno!\" \u00e8 l'ennesimo tormentone che Evok indirizza a un Claudio Bisio nel meglio della sua forma.\nSteve Giobs.\n\u00c8 una parodia di Steve Jobs creata nel 2011 per il programma di LA7 \"Crozza Alive\", in cui il comico presenta l'i-Pack, parodia dell'iPad.\nYuri Papacenko.\n\u00c8 un mago truffaldino proveniente dall'Ucraina, che parla con uno spiccato accento russo. Personaggio creato nel 2013 per l'ultima edizione di \"Zelig Circus\"."}
{"id": "1463864", "revid": "38120", "url": "https://it.wikipedia.org/wiki?curid=1463864", "title": "Harman kardon", "text": ""}
{"id": "1463867", "revid": "7", "url": "https://it.wikipedia.org/wiki?curid=1463867", "title": "Tazer", "text": ""}
{"id": "1463868", "revid": "287204", "url": "https://it.wikipedia.org/wiki?curid=1463868", "title": "Discografia di Mia Martini", "text": "La discografia di Mia Martini comprende un primo periodo, dal 1963 fino al 1969, nel quale l'artista incide alcuni singoli con il suo vero nome (Mim\u00ec Bert\u00e8, per l'appunto), mentre dal 1971 al 1994 pubblica come Mia Martini 17 album ufficiali, di cui 15 registrati in studio, 2 dal vivo.\nNel corso della sua carriera ha interpretato brani in italiano, napoletano, veneto, calabrese, romanesco, inglese, francese, spagnolo, portoghese, tedesco e greco. Con la sua voce dal timbro ben riconoscibile per potenza e impatto emotivo, cant\u00f2 il meglio della canzone d'autore italiana e internazionale, collaborando con alcuni tra i pi\u00f9 grandi nomi del panorama musicale, non solo italiano. Per lei hanno scritto, tra gli altri, Biagio Antonacci, Claudio Baglioni, Dodi Battaglia, Lucio Battisti, Gianni Bella, Dario Baldan Bembo, Giancarlo Bigazzi, Franco Califano, Mimmo Cavallo, Riccardo Cocciante, Giorgio Conte, Paolo Conte, Fabrizio De Andr\u00e9, Francesco De Gregori, Ivano Fossati, Enzo Gragnaniello, Bruno Lauzi, Mango, Amedeo Minghi, Mariella Nava, Mauro Pagani, Maurizio Piccoli, Mogol, Stefano Rosso, Enrico Ruggeri, Shel Shapiro, Umberto Tozzi, Antonello Venditti e Carla Vistarini.\nFra le moltissime raccolte pubblicate, solamente tre sono da considerarsi ufficiali.\nLa discografia viene suddivisa in \"discografia italiana\" e \"discografia estera\". Inoltre comprende le massime posizioni raggiunte dall'artista nelle classifiche italiane.\nCon circa 20 milioni di dischi venduti \u00e8 tra gli artisti con maggiori vendite in Italia, ha ottenuto dodici dischi d'oro e uno di platino;\nil suo 45 giri pi\u00f9 venduto \u00e8 \"Minuetto\", mentre il 33 giri pi\u00f9 venduto \u00e8 \"Il giorno dopo\", entrambi del 1973.\nCollaborazioni.\nAltre collaborazioni.\nAltri musicisti, coristi, arrangiatori e direttori d'orchestra che hanno collaborato con lei, sono indicati nelle schede relative a ogni singolo album.\nRegistrazioni pubblicate postume.\nA partire dal 1996 ad oggi, sono stati pubblicati postumi i seguenti brani:\nCome Mim\u00ec Bert\u00e8\nCome Mia Martini\nCase discografiche.\nElenco di tutte le case discografiche per cui ha inciso Mia Martini:"}
{"id": "1463871", "revid": "729019", "url": "https://it.wikipedia.org/wiki?curid=1463871", "title": "Ispettorato di pubblica sicurezza &quot;Vaticano&quot;", "text": "L'Ispettorato di pubblica sicurezza \"Vaticano\" \u00e8 una struttura della Polizia di Stato italiana che si occupa della protezione del Sommo Pontefice della Chiesa Cattolica durante le sue visite in territorio italiano e della vigilanza di piazza San Pietro d'intesa con le autorit\u00e0 della Santa Sede.\nDispone di circa 150 agenti e, in quanto ufficialmente privo di competenza territoriale, \u00e8 posto alle dipendenze dirette del Dipartimento della pubblica sicurezza.\nStoria.\nQuesto rapporto di collaborazione venne sancito sulla base dei \"Patti Lateranensi\"; l'ispettorato vero e proprio nacque nel marzo del 1945 come \"Ufficio speciale di P.S. San Pietro\", ad iniziativa dell'Avvocato Pasquale Tempesta, suo dirigente dalla fondazione fino al 1962 (allorch\u00e9 fu nominato Gentiluomo di Sua Santit\u00e0), mantiene la denominazione fino al giugno 1954, quando cambia la denominazione in \"Ispettorato generale di P.S. presso il Vaticano\"; nel marzo 2001 la denominazione muta nuovamente in \"Ispettorato di pubblica sicurezza \"Vaticano\"\".\nL'ispettorato ha sede a Roma in via del Mascherino 12, poco lontano da piazza San Pietro, e ha un ufficio anche a Castel Gandolfo, in piazza Libert\u00e0, nelle vicinanze dal Palazzo Pontificio. Dal 1989 \u00e8 affiancato da un nucleo di polizia stradale.\nServizi di scorta.\nL'ufficio informativa si occupa dei servizi di protezione e scorta del Papa, del cardinale Segretario di Stato, del decano del Collegio cardinalizio e delle altre personalit\u00e0, vaticane o straniere, durante i loro spostamenti in territorio italiano.\nOrganizzazione.\nNucleo polizia stradale.\nDal 1989 l'ispettorato ha a propria disposizione un nucleo di Polizia stradale che viene utilizzato sia per servizi di scorta che di polizia stradale vera e propria.\nIl nucleo si occupa infatti di integrare la scorta al papa e, su richiesta della Santa Sede, anche di curare la scorta alle opere d'arte di propriet\u00e0 del Vaticano in rientro o in partenza per mostre ed esposizioni al di fuori dello Stato. Il personale della polizia stradale dell'ispettorato ha anche il compito di garantire la viabilit\u00e0 delle aree limitrofe allo Stato della Citt\u00e0 del Vaticano.\nUfficio religiosi stranieri.\nNato nel 1992, l'ufficio si occupa dell'accoglienza dei religiosi e dei laici stranieri che richiedono di risiedere a Roma per motivi religiosi o di studio. Opera in collaborazione con l'ufficio immigrazione della questura di Roma e si preoccupa di acquisire i documenti necessari per il rilascio del permesso di soggiorno."}
{"id": "1463872", "revid": "767487", "url": "https://it.wikipedia.org/wiki?curid=1463872", "title": "Ulmu (C\u0103l\u0103ra\u0219i)", "text": "Ulmu \u00e8 un comune della Romania di 1.614 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 4 villaggi: Chirnogi, F\u0103urei, Ulmu, Zimbru."}
{"id": "1463875", "revid": "767487", "url": "https://it.wikipedia.org/wiki?curid=1463875", "title": "Seven Doors Hotel", "text": "Seven Doors Hotel \u00e8 un brano del gruppo svedese Europe ed anche il primo (ed unico) singolo estratto dall'omonimo album d'esordio della band.\nIl disco.\nLa traccia dai ritmi aggressivi e veloci \u00e8 abbinata ad una bella e avvincente melodia cantata da Tempest coralmente nel ritornello. Ispirata al film horror italiano \"The Beyond\", ricalca atmosfere tetre, ben lontane dalle produzioni successive, vivaci e allegre. Di particolare effetto sono i cori, molto cupi e incisivi (incisivit\u00e0 che in parte verr\u00e0 persa nella nuova versione del 1985 gi\u00e0 fortemente influenzata dallo stile glam metal delle tastiere del neo acquisto Mic Michaeli). L'assolo di chitarra si fa notare per la sua velocit\u00e0 d'esecuzione inconsueta e per la sua lunghezza, davvero rara per il gruppo che normalmente concentra assoli corti e velocissimi.\nQuesta canzone \u00e8 stata inclusa come B-side nel singolo \"Rock the Night\" due anni dopo, incisa ai polar studio di Stoccolma, poco dopo aver firmato il contratto discografico con la major Epic Records.\nPubblicato anche in Giappone, per essere stato casualmente ascoltato dal presidente della \"Victor Records\" (il quale fu positivamente colpito) riscosse un enorme successo, raggiungendo la top 10 e superando il successo che lo stesso ebbe in patria.\nTutt'oggi \"Seven Doors Hotel\" \u00e8 ormai considerata un classico del genere, nonch\u00e9 una delle migliori produzioni degli Europe.\nLato B.\nLa B-Side del singolo \u00e8 \"Words of Wisdom\", brano anch'esso contenuto nell'album \"Europe\"."}
{"id": "1463880", "revid": "819238", "url": "https://it.wikipedia.org/wiki?curid=1463880", "title": "Ferrovia Domodossola-Milano", "text": "La ferrovia Domodossola-Milano \u00e8 una delle principali linee ferroviarie italiane nonch\u00e9 una delle pi\u00f9 trafficate sia dal punto di vista passeggeri sia nel trasporto di merci. La ferrovia fa parte del complesso delle linee del Sempione collegando la citt\u00e0 di Milano con Domodossola e quindi la linea transfrontaliera Briga-Domodossola. Da l\u00ec \u00e8 possibile avere collegamenti diretti con Parigi (via Losanna), Ginevra e Bruxelles (via Basilea e Lussemburgo).\nPassa attraverso l'altomilanese, il basso varesotto, costeggiando il lago Maggiore e terminando il suo corso al termine della Val d'Ossola, passando per le province di Milano, Varese, Novara, e del Verbano-Cusio-Ossola.\nStoria.\nL'elettrificazione venne attivata il 4 maggio 1947.\nCaratteristiche.\n\u00c8 completamente elettrificata a corrente continua ed \u00e8 a doppio binario. Da Cuzzago a Domodossola la linea corre a fianco della linea a binario unico Domodossola-Novara: le stazioni di Cuzzago e Vogogna Ossola, attualmente semplici fermate senza deviatoi, sono sempre stati impianti indipendenti ma molto vicini (le due stazioni di Vogogna sono speculari ed i due ingressi distano appena pochi metri, uno di fronte all'altro) per quanto riguarda le giurisdizioni ed entrambe sotto il compartimento di Milano per quanto riguarda gli impianti, mentre le stazioni di Premosello-Chiovenda e Domodossola sono uniche; qui infatti le due linee si incontrano in un unico impianto. Tra la fine degli anni '90 ed i primi anni del 2000 il tratto ferroviario tra Premosello-Chiovenda e Domodossola \u00e8 stato interessato da lavori di adeguamento a sagoma limite superiore delle galleria del percorso, risalenti all'apertura della linea: in quell'occasione il traffico merci e passeggeri era deviato sulla linea per Novara fino alla stazione di Premosello, da dove riprendeva il suo normale percorso.\nIl servizio ferroviario passeggeri regionale \u00e8 gestito da Trenord e Trenitalia. Il tratto Gallarate-Milano \u00e8 servito, inoltre, dalla linea Suburbana S5 e da altre linee regionali provenienti da Luino e Varese. La ferrovia \u00e8 percorsa anche da treni a lunga percorrenza Eurocity ed Euronight che collegano Milano alle citt\u00e0 svizzere di Losanna, Ginevra, Berna e Basilea. Da notare la particolarit\u00e0 del servizio viaggiatori svolto tra Domodossola e Briga (CH), prima stazione dopo il traforo. venivano svolti treni locali Domodossola-Briga con locomotori e carrozze FFS e personale FFS a bordo, lungo tutta la giornata, ora ridotti a poche coppie al giorno, e i restanti sostituiti da pullman tra Domo e Iselle (ultima stazione italiana), mentre da Iselle a Briga continua il servizio ferroviario. La particolarit\u00e0 sta negli impianti di terra, i segnali ferroviari per la circolazione sono di tipo svizzero, come pure la corrente di alimentazione dei locomotori, mentre il personale di terra che opera nelle stazioni intermedie (Preglia, Varzo, Iselle) \u00e8 alle dipendenze di FS, come pure le insegne di stazione sono di tipo italiano.\nLa Domodossola-Milano \u00e8 anche utilizzata da treni merci di Mercitalia, FFS Cargo Italia e di altre societ\u00e0 private, i quali al Bivio Valle, tra Premosello e Beura, deviano su un'altra linea di collegamento allo scalo e dogana merci di Domo II. Essa \u00e8 contrassegnata II per distinguerla dal primo scalo merci di Domodossola, situato all'altezza della stazione viaggiatori, ora in disuso. Dallo scalo di Domo II parte un binario elettrificato alla corrente in uso presso le FFS, che sottopassa la linea principale Milano-Domodossola, costeggia la stazione viaggiatori e si unisce alla linea in uscita da Domodossola verso il traforo del Sempione. A Iselle esiste un servizio di trasporto auto su treno, con cadenza periodica nella giornata, che serve le relazioni Iselle-Briga (Sempione) e Iselle-Kaendersteg (CH) sul percorso Sempione + L\u00f6tschberg per chi \u00e8 diretto in auto a Berna e Basilea."}
{"id": "1463882", "revid": "767487", "url": "https://it.wikipedia.org/wiki?curid=1463882", "title": "Unirea (C\u0103l\u0103ra\u0219i)", "text": "Unirea, fino al 1964 \"\u0218ocarici\", \u00e8 un comune della Romania di 2.779 abitanti, ubicato nel distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Oltina e Unirea.\nNell'ambito della riorganizzazione dei distretti di Ilfov e di Ialomi\u021ba, nel 1981 il comune \u00e8 entrato a far parte del distretto di C\u0103l\u0103ra\u0219i."}
{"id": "1463884", "revid": "36426", "url": "https://it.wikipedia.org/wiki?curid=1463884", "title": "Giovan Battista Tempesti", "text": ""}
{"id": "1463892", "revid": "767487", "url": "https://it.wikipedia.org/wiki?curid=1463892", "title": "Valea Argovei", "text": "Valea Argovei \u00e8 un comune della Romania di 2.529 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 5 villaggi: Lunca, Ostrovu, Sili\u0219tea, Valea Argovei, Vl\u0103diceasca."}
{"id": "1463896", "revid": "12420", "url": "https://it.wikipedia.org/wiki?curid=1463896", "title": "La caletta", "text": ""}
{"id": "1463898", "revid": "61051", "url": "https://it.wikipedia.org/wiki?curid=1463898", "title": "Priabona", "text": "Priabona \u00e8 una frazione del comune di Monte di Malo, in provincia di Vicenza, situata su un piccolo passo (253 metri) fra la Valle dell'Agno e la pianura vicentina di Schio e Thiene.\nNelle sue vicinanze sorge il Buso della Rana, una delle maggiori grotte italiane, nonch\u00e9 il museo del Priaboniano. Proprio da Priabona prende infatti il nome questo periodo geologico, grazie agli strati di roccia affioranti nella frazione.\nA Priabona, da una piccola grotta, nasce il torrente Poscola.\nStoria.\nPriabona nell'antichit\u00e0 era conosciuta come \"Petra mala\", e dalle notizie pervenute sembra vi sorgessero ben due castelli.\nLe origini e le vicende del castello \"castrum Sancti Victoris\" si identificano con quelle del castello di Malo del quale sembra condivise la sorte passando in propriet\u00e0 dai Vescovi di Vicenza al Conte Savino di Malo, nel 1222, e successivamente distrutto da Ezzelino il Tiranno. Il castello sorgeva sul luogo dell'attuale chiesa di San Vittore, su un colle che sovrasta l'abitato e l'omonimo passo.\nPi\u00f9 oscure le vicende di un secondo castello che probabilmente sorgeva sul luogo dell'attuale chiesa, presso il passo."}
{"id": "1463899", "revid": "767487", "url": "https://it.wikipedia.org/wiki?curid=1463899", "title": "Vasila\u021bi", "text": "Vasila\u021bi \u00e8 un comune della Romania di 4.244 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 3 villaggi: Nuci, Pope\u0219ti, Vasila\u021bi."}
{"id": "1463901", "revid": "767487", "url": "https://it.wikipedia.org/wiki?curid=1463901", "title": "V\u00e2lcelele (C\u0103l\u0103ra\u0219i)", "text": "V\u00e2lcelele \u00e8 un comune della Romania di 1.839 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Floroaica e V\u00e2lcelele."}
{"id": "1463902", "revid": "198277", "url": "https://it.wikipedia.org/wiki?curid=1463902", "title": "Serie A1 1984-1985 (pallavolo maschile)", "text": "La Serie A1 maschile FIPAV 1984-85 fu la fu la 40\u00aa edizione della manifestazione organizzata dalla FIPAV. La \"regular season\" si svolse tra il 27 ottobre 1984 e il 30 marzo 1985.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte dagli ottavi le squadre classificate al 7\u00b0 e all'8\u00ba posto assieme alle prime due classificate della Serie A2 e dai quarti le prime sei classificate al termine della \"regular season\". Le squadre classificate all'11\u00ba e al 12\u00ba posto furono retrocesse in A2.\nAvvenimenti.\nL'inizio del campionato italiano maschile di pallavolo fu fissato per il 27 ottobre, con la prima giornata. Il girone d'andata termin\u00f2 poi il 19 gennaio.\nIl girone di ritorno inizi\u00f2 il 26 gennaio. La \"regular season\" termin\u00f2 poi sabato 30 marzo.\nI play-off per l'assegnazione dello scudetto presero il via il 3 aprile e si conclusero il 21 maggio con l'affermazione della Mapier Bologna sulla Panini Modena. L'Americanino Padova e la Virtus Sassuolo retrocessero in Serie A2.\nLe squadre partecipanti.\nLe squadre partecipanti furono 12: la CUS Torino era campione uscente, mentre l'Americanino Padova e la Cromochim Santa Croce erano le neopromosse dalla Serie A2."}
{"id": "1463912", "revid": "1872194", "url": "https://it.wikipedia.org/wiki?curid=1463912", "title": "Vlad \u021aepe\u0219 (C\u0103l\u0103ra\u0219i)", "text": "Vlad \u021aepe\u0219 \u00e8 un comune della Romania di 2.329 abitanti, ubicato del distretto di C\u0103l\u0103ra\u0219i, nella regione storica della Muntenia.\nIl comune \u00e8 formato dall'unione di 2 villaggi: Mihai Viteazu e Vlad \u021aepe\u0219."}
{"id": "1463913", "revid": "228587", "url": "https://it.wikipedia.org/wiki?curid=1463913", "title": "Stazione di Viareggio", "text": "La stazione di Viareggio \u00e8 un impianto ferroviario posto sulla ferrovia Genova-Pisa ubicato nel territorio dell'omonimo comune. Rappresenta inoltre il capolinea della linea per Lucca e Firenze.\n\u00c8 l'unica stazione italiana dove i treni merci non possono viaggiare a pi\u00f9 di 50 km/h.\nStoria.\nLa vecchia stazione di Viareggio, aperta nel 1861, alla fine del XIX secolo risultava inadeguata al ruolo commerciale e turistico che stava assumendo la citt\u00e0 in quel periodo. Gi\u00e0 nel 1889 il consiglio comunale viareggino proponeva la costruzione di un nuovo impianto pi\u00f9 centrale e che potesse dare \"maggior lustro e decoro della citt\u00e0\", in un'area che consentiva di servire meglio l'abitato ormai in espansione.\nLa nuova stazione ferroviaria, progettata da Roberto Narducci fu dunque attivata il 13 giugno 1936, ed inaugurata alla presenza del Ministro delle Comunicazioni Antonio Stefano Benni.\nL'incidente ferroviario del 2009.\nIl 29 giugno 2009, poco prima della mezzanotte, nei pressi dello scalo deragli\u00f2 il treno merci 50325 Trecate-Gricignano trainato dall'E.655.175, provocando la fuoriuscita di GPL da una delle cisterne che componeva il convoglio. Successivamente, una scintilla provoc\u00f2 l'innesco dell'incendio e diverse deflagrazioni causando di conseguenza il crollo di alcune abitazioni limitrofe e la morte di 32 persone. Il tratto di linea tra Forte dei Marmi e Pisa San Rossore rimase conseguentemente chiuso al traffico ordinario fino al successivo 3 luglio.\nStrutture e impianti.\nIl fabbricato viaggiatori fu progettato dall'architetto Roberto Narducci, mentre la costruzione fu affidata alla ditta Ignesti Federico e Figli. Rivestito in \"Marmo rosso Italia delle Apuane\", l'edificio \u00e8 realizzato come un corpo centrale a due piani con due ali laterali ad un piano; dal lato della strada l'ampio porticato consente di accedere ai diversi locali che ospitano i servizi di stazione.\nIn seguito alla rimozione di due binari dopo l'incidente del 2009, il fascio di stazione \u00e8 costituito da otto binari passanti.\nI binari di corretto tracciato della ferrovia Tirrenica sono quelli numerati 3 e 4, utilizzati rispettivamente per i transiti da e per Pisa. Il binario 1 \u00e8 usato prevalentemente per lo stazionamento di materiale che ha termine corsa a Viareggio, mentre il binario 2 viene usato per le precedenze. I binari 5 e 6 sono usati come capolinea della linea Viareggio-Firenze via Lucca, i binari 7 e 8 sono come capolinea dei treni da e per Lucca.\nPer la manovra centralizzata degli enti di piazzale la stazione fu dotata di una caratteristica \"cabina scambi\" progettata dall'architetto Roberto Narducci e realizzata nel 1936. Venuta a cessare la primitiva funzione e separato fisicamente l'edificio dal resto della stazione in conseguenza dei lavori di riordino del piazzale successivi all'incidente del 2009, lo stesso venne acquisito dal Comune di Viareggio che provvedette al suo completo restauro.\nMovimento.\nLa stazione, frequentata da pi\u00f9 di 4.000 persone al giorno, \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominate anche \"Memorario\" e delle quali costituisce localit\u00e0 \"nodo\": arrivi e partenze sono strutturati in modo da garantire coincidenze sistematiche fra le relazioni per La Spezia/Pontremoli e Pisa/Firenze con quelle da/per Lucca e Firenze Pistoia.\nA Viareggio fermano inoltre servizi a lunga percorrenza svolti anch'essi da Trenitalia lungo la Tirrenica.\nServizi.\nLa stazione dispone di:"}
{"id": "1463923", "revid": "121837", "url": "https://it.wikipedia.org/wiki?curid=1463923", "title": "2M1207b", "text": ""}
{"id": "1463924", "revid": "2149966", "url": "https://it.wikipedia.org/wiki?curid=1463924", "title": "Giuseppe Dosi", "text": "Il suo nome rimane prevalentemente legato al ruolo che esercit\u00f2 alla nascita dell'Interpol. Nel corso della sua carriera partecip\u00f2 a diverse importanti indagini, in particolar modo al celebre caso Girolimoni, l'imputato accusato ingiustamente di gravi ed infamanti reati ai danni di bambine nella citt\u00e0 di Roma.\nBiografia.\nOrigini e formazione.\nNato a Roma alla fine del 1891, Giuseppe Dosi divenne commissario di Pubblica Sicurezza.\nL'attivit\u00e0 di investigatore e l'attentato a Mussolini.\nTra le tante indagini, si pu\u00f2 ricordare anche, non certo per la gravit\u00e0 del fatto quanto per la grande notoriet\u00e0 del personaggio coinvolto, quella che Dosi, abile nei travestimenti, condusse camuffandosi da pittore sul misterioso incidente che il 13 agosto 1922 coinvolse Gabriele D'Annunzio, caduto o gettato dalla finestra della sua villa di Gardone Riviera.\nIl 4 novembre 1925 Dosi svent\u00f2 un attentato contro Benito Mussolini preparato dal deputato social-unitario Tito Zaniboni. L'attentatore avrebbe dovuto far fuoco con un fucile di precisione austriaco da una finestra dell'albergo Dragoni, fronteggiante il balcone di Palazzo Chigi dal quale si sarebbe dovuto affacciare il duce per celebrare l'anniversario della vittoria nella prima guerra mondiale.\nIl caso Girolimoni e l'arresto.\nIn seguito Dosi, pur ostacolato e dissuaso dai superiori che non volevano riconoscere i propri errori, riusc\u00ec a smontare le \u2033prove\u2033 raccolte contro Gino Girolimoni, protagonista, suo malgrado, della cronaca nera romana e nazionale della seconda met\u00e0 degli anni venti. Girolimoni era accusato di una serie di stupri ed omicidi di alcune bambine romane che avevano suscitato profonda emozione nell'opinione pubblica dell'epoca e avuto un grande risalto sulla stampa.\nLe indagini di Dosi andavano in tutt'altra direzione: verso un anziano pastore anglicano, tale Ralph Lyonel Brydges che, per ragioni di convenienza politica, riusc\u00ec a evitare il processo e a rifugiarsi in Sudafrica; ma l'ostinazione di Dosi fu duramente punita: allontanato da Roma fu poi arrestato e recluso nel carcere di Regina Coeli, venendo internato per diciassette mesi in un manicomio criminale.\nLa riabilitazione e il reintegro nella polizia.\nLiberato nel 1940, fu poi reintegrato nella Polizia solo dopo la caduta del fascismo. Nominato questore, ebbe importanti incarichi anche internazionali: contribu\u00ec alla nascita dell'Interpol, organizzazione dedita alla cooperazione tra le polizie e al contrasto del crimine internazionale, di cui coni\u00f2 anche il nome. Nel 1956, con il grado di ispettore generale capo, fu posto in congedo.\nGli ultimi anni e la morte.\nScrisse alcuni libri sulle sue esperienze professionali tra cui uno, \"Il mostro e il detective\", sul caso Girolimoni che aveva segnato la sua vita, pubblicato dall'editore Vallecchi nel 1973. Nel 1961, dopo quelle ricevute nel periodo della Monarchia, fu insignito dell'onorificenza di Grand'Ufficiale della Repubblica. Mor\u00ec a Sabaudia, nel 1981, all'et\u00e0 di ottantanove anni."}
{"id": "1463926", "revid": "767487", "url": "https://it.wikipedia.org/wiki?curid=1463926", "title": "Fabio Macellari", "text": "Caratteristiche tecniche.\nEra un esterno sinistro, che poteva giocare sia sulla linea di difesa che su quella di centrocampo. Macellari stesso si defin\u00ec \u00abun esterno di sinistra che difende e che attacca. Nel mio gioco, quando sono nelle migliori condizioni, esprimo dinamismo, progressione, velocit\u00e0, potenza e cross al centro\u00bb.\nCarriera.\nGiocatore.\nEsordi.\nMacellari ha iniziato la carriera nella , venendo tesserato all'et\u00e0 di dieci anni e rimanendo nelle giovanili del club fino al compimento dei diciotto. Nel 1992 \u00e8 stato prestato alla Fiorentina per partecipare all'edizione annuale del Torneo di Viareggio. Con i toscani ha vinto la competizione, superando la Roma per 3-2 nella finale.\nLecce e Cagliari.\nNel 1994 si \u00e8 trasferito al Lecce. Ha segnato due reti nella sua carriera con i salentini, nel pareggio 2-2 contro il Venezia e nella vittoria per uno a zero sul Torino nella Serie B 1996-1997, entrambi allo stadio Via del Mare.\nA settembre 1997 \u00e8 passato al Cagliari seguendo il tecnico Ventura, di fatto rinunciando a giocare in Serie A con il Lecce. Ha segnato la prima rete con il Cagliari (e in Serie A) il 28 novembre 1999, nella sconfitta casalinga per due a tre contro il . Il 5 marzo 2000 ha siglato una rete nella sconfitta per cinque a due contro l'Udinese allo stadio Friuli.\nInter.\nNel 2000 \u00e8 passato all'Inter, con la quale ha debuttato in Champions League, seppure nei preliminari: ha infatti giocato nella sconfitta per 1-0 contro gli svedesi dell'Helsingborg, entrando in campo all'inizio del secondo tempo al posto di Cyril Domoraud. Al ritorno a Milano, \u00e8 stato schierato titolare con i nerazzurri che non sono andati oltre lo 0-0, risultato che di fatto ha sancito la loro eliminazione. Ha giocato con l'Inter nella Supercoppa italiana disputata a Roma l'8 settembre 2000, tra la Lazio e i nerazzurri. I biancocelesti si sono imposti per 4-3. Il debutto in campionato \u00e8 arrivato il 1\u00ba ottobre 2000 a Reggio Calabria, nella sconfitta dell'Inter per 2-1 contro la , subentrando nel secondo tempo a Luigi Di Biagio. Come dichiarato successivamente dal calciatore stesso, dopo l'esonero di Marcello Lippi da parte di Massimo Moratti e il conseguente arrivo di Marco Tardelli, il suo spazio in squadra \u00e8 gradualmente diminuito, finch\u00e9 a fine stagione non ha cambiato maglia.\nBologna e ritorno a Cagliari.\nMacellari \u00e8 passato cos\u00ec al Bologna, nell'ambito del trasferimento che ha portato Jonatan Binotto ai nerazzurri, nell'estate 2001. A luglio 2002 si \u00e8 infortunato al menisco ed \u00e8 stato operato. La societ\u00e0 e il calciatore hanno poi rescisso il contratto nel mese di ottobre dello stesso anno.\nPi\u00f9 tardi Macellari ammetter\u00e0 di aver fatto uso di cocaina ai tempi della militanza nel Bologna.\nNel mercato invernale del 2003, Macellari ha firmato un contratto con il Cagliari, tornando cos\u00ec alla societ\u00e0 che lo aveva lanciato in Serie A. A gennaio 2004 il Cagliari ha messo fuori rosa il calciatore, reo di essere tornato al centro allenamenti Ercole Cellino alle otto di mattina, quando il limite era fissato alle ventidue e trenta.\nEsperienze varie.\nIl 28 settembre 2004 lo svincolato Macellari ha firmato un contratto annuale con il . \u00c8 tornato cos\u00ec a giocare, accettando uno stipendio pari al minimo sindacale, dopo essere stato richiamato dal vecchio compagno di squadra alla Pro Sesto Moreno Zocchi. Come da accordo con il Pavia, il calciatore sarebbe stato libero di accasarsi in Serie B in caso di una chiamata ritenuta soddisfacente da ambo le parti.\nIl 23 dicembre 2004 il ha ufficializzato il trasferimento di Macellari dal Pavia. Tre giorni dopo \u00e8 invece la ad annunciare l'arrivo dell'esterno sinistro. L'esordio con la nuova squadra \u00e8 arrivato il 6 gennaio 2005, nella sconfitta degli alabardati in casa del Vicenza per 1-2.\nIl 19 agosto 2005, la Lucchese ha comunicato l'arrivo di Fabio Macellari a parametro zero. Con questa maglia gioca 13 partite in campionato.\nIl 17 gennaio 2006 la Sangiovannese ha ufficializzato lo scambio con la Lucchese, che ha portato Osvaldo Mannucci a Lucca e Fabio Macellari a San Giovanni Valdarno. Con la nuova squadra \u00e8 arrivato a lottare per la promozione in Serie B, ma ai play-off la Sangiovannese \u00e8 stata sconfitta dal Frosinone.\nIl 12 giugno 2007 \u00e8 stato ingaggiato dal Villasimius, nell'Eccellenza sarda. Dopo la scadenza del contratto, ha firmato per il Vado. Il 28 giugno 2010 si \u00e8 accordato con la U.S. Bobbiese, squadra militante allora nella Prima Categoria piacentina. Oltre ad essere un calciatore della prima squadra, attualmente militante nel campionato di Promozione Emilia, \u00e8 stato scelto per allenare la categoria Giovanissimi del club.\nDal 4 marzo 2013, dopo l'esonero dell'allenatore della Bobbiese Alberto Tibaldi, \u00e8 il nuovo tecnico della squadra piacentina, ricoprendo il doppio ruolo di giocatore e allenatore. Nel 2013 abbandona l'attivit\u00e0 agonistica e viene riconfermato sulla panchina neroverde, tuttavia lascia l'incarico poco prima dell'inizio del campionato. Il 19 gennaio 2014 \u00e8 stato ingaggiato dall'Amatrice, squadra militante in Terza Categoria laziale, con il duplice ruolo di giocatore e allenatore dei Giovanissimi. Dall'agosto 2014 ha vestito la maglia della C.A.S.TOR. Tortol\u00ec, militante nella Prima Categoria sarda. Chiude quindi la sua carriera da calciatore dopo 30 anni di attivit\u00e0 agonistica.\nAllenatore.\nNel dicembre 2015 diventa allenatore del Seulo 2010, in Prima Categoria sarda. Nel settembre 2016, prima dell'avvio del campionato di Promozione, lascia per motivi personali l'incarico di allenatore della squadra del Seulo.\nDopo il ritiro.\nDopo il ritiro dalla carriera calcistica \u00e8 ritornato a Bobbio, in provincia di Piacenza fra i monti e nel verde della Val Trebbia, luogo di provenienza della famiglia e dove si occupa dell'antica fattoria di famiglia assieme ai famigliari ed al figlio Matteo:\nContinua comunque ad occuparsi di calcio come commentatore sportivo per riviste, giornali, siti e blog calcistici.\nIl 12 novembre 2016 organizza, e prende parte come giocatore, ad Iglesias allo stadio \"Monteponi\" un triangolare di vecchie glorie di serie A del Cagliari per il comune di Amatrice devastato dal terremoto e dove ha militato come giocatore nel 2014."}
{"id": "1463928", "revid": "12534159", "url": "https://it.wikipedia.org/wiki?curid=1463928", "title": "WCDMA", "text": ""}
{"id": "1463931", "revid": "228587", "url": "https://it.wikipedia.org/wiki?curid=1463931", "title": "Stazione di Lucca", "text": "La stazione di Lucca \u00e8 la principale stazione ferroviaria dell'omonima citt\u00e0. \u00c8 ubicata sulla ferrovia passante Viareggio-Firenze ed \u00e8 capolinea delle linee per Pisa e per Aulla. Tutte le linee sono a carattere locale, percorse esclusivamente da treni regionali. Il pi\u00f9 importante scalo ferroviario della provincia di Lucca \u00e8 ubicato a Viareggio.\nStoria.\nIl fabbricato viaggiatori fu progettato nella prima met\u00e0 del 1800 dall'ing. Enrico Pohlmeyer, autore della pianta, e dall'architetto lucchese Giuseppe Pardini, che fu il realizzatore degli alzati: l'edificio venne inaugurato il 29 settembre 1846. La facciata, elegante e raffinata, si presenta con un doppio ordine di arcate che ne alleggeriscono la struttura. Alcune modifiche subite nel corso degli anni non ne hanno comunque intaccato l'originale costruzione ottocentesca.\nNel piazzale antistante sorgeva, dal 1884, la stazione terminale della tranvia Lucca-Ponte a Moriano, il cui tratto di penetrazione urbana utilizzava una galleria costruita sotto le mura chiamata sortita Cairoli, tuttora visibile. Tale stazione tranviaria, denominata Porta San Pietro per la vicinanza con l'omonima opera di accesso alla citt\u00e0, era a sua volta dotata di una costruzione in muratura a servizio della societ\u00e0 \"Tranvia Lucchese\" e di una tettoia centrale. Completava l'impianto un serbatoio d'acqua per il rifornimento delle locomotive tranviarie. Un binario di raccordo con lo scalo merci ferroviario, non raccordato con la rete statale, completava l'impianto. La tranvia per Ponte a Moriano venne chiusa nel 1932.\nNelle immediate vicinanze della stazione, con fermata dedicata, transitava anche il binario elettrificato a scartamento metrico della tranvia Lucca-Monsummano, inaugurata nel 1907 e soppressa definitivamente nel 1957.\nStrutture e impianti.\nLa stazione dispone di sei binari passanti di cui cinque adibiti al servizio passeggeri, e di tre binari tronchi. Sul binario 1 fermano i treni da e per Media Valle del Serchio, Garfagnana e Lunigiana, sul binario 2 transitano i treni merci, sul binario 3 fermano i treni provenienti da Firenze e diretti a Viareggio, sul binario 4 fermano i treni provenienti da Viareggio e diretti a Firenze, i binari 5 e 6 sono utilizzati per i treni in sosta diretti poi verso le localit\u00e0 collinari, verso Pisa e verso Firenze, I binari 1 e 2 tronco ovest sono utilizzati come capolinea delle linee per Pisa e per Viareggio. Il binario 1 tronco est \u00e8 utilizzato come capolinea della linea per Firenze.\nIn stazione vi sono un bar, servizi igienici, una sede Polfer, una biglietteria e, antistante il fabbricato, un parcheggio, e una fermata per taxi e autobus.\nMovimento.\nIl traffico passeggeri \u00e8 molto buono in tutte le ore della giornata, specialmente la mattina e la sera quando la stazione \u00e8 affollata di pendolari; nel periodo estivo la stazione \u00e8 spesso affollata da turisti e persone dirette a Viareggio, scalo di riferimento per l'intera Provincia di Lucca. Nella stazione fermano tutti i treni regionali che vi transitano con diverse destinazioni, tra le quali, le pi\u00f9 importanti sono Firenze, Aulla, Viareggio, Pisa. Inoltre in stazione parte un treno al giorno per Livorno, e vi \u00e8 un frequente collegamento autobus per Pisa Aeroporto.\nLa stazione ha un traffico passeggeri giornaliero di 4018 unit\u00e0 (1.500.000 all'anno).\nServizi.\nLa stazione dispone di:"}
{"id": "1463940", "revid": "124680065", "url": "https://it.wikipedia.org/wiki?curid=1463940", "title": "Johann Jakob Bachofen", "text": "Biografia.\nProveniente da un'importante famiglia di ricchi imprenditori, studi\u00f2 dapprima nella sua citt\u00e0 natale di Basilea, quindi a Berlino (1835-1837) e Gottinga (1837-1838), dove incontr\u00f2 maestri come August Boeckh, Leopold von Ranke e Friedrich Carl von Savigny. Complet\u00f2 la sua formazione con viaggi di studio a Parigi e Cambridge. Ritornato in patria fu attivo per un breve periodo come professore di diritto romano all'Universit\u00e0 di Basilea (dal 1841 al 1843) nonch\u00e9 deputato presso il parlamento cantonale (dal 1844 al 1845).\nDi pi\u00f9 lunga durata fu invece la sua carriera di giudice, prima presso il Tribunale criminale (dal 1841 al 1844) e poi al Tribunale d'appello (dal 1844 al 1866). Tra il 1840 e il 1848 pubblic\u00f2 le prime opere. Si tratta di tradizionali studi di diritto romano che ebbero una buona eco nel mondo accademico. Completamente diverso fu invece il destino delle successive opere, basate sulle sue vastissime conoscenze filologiche e archeologiche, le quali, pur apprezzate da antropologi come Henry Lewis Morgan e John Ferguson Mc Lennan, suscitarono un profondo ostracismo da parte dei filologi e degli storici accademici della sua epoca.\nDopo alcuni cruciali viaggi in Italia e in Grecia, fu con il \"Saggio sul simbolismo funerario degli antichi\" (1859), che Bachofen gett\u00f2 le fondamenta metodologiche del suo lavoro, incentrate sulla definizione del concetto di simbolo \"riposante in s\u00e9 stesso\"; quest'ultimo, non rappresentando altro che s\u00e9 stesso, attinge alla verit\u00e0 metafisica che trova nella storia la sua concreta incarnazione. Con l'opera \"Il diritto materno\", nota anche come \"Il matriarcato\" (1861), Bachofen concretizz\u00f2 meglio il suo discorso, declinando, mediante lo studio di simboli e miti, quella che egli riteneva l'essenza primordiale della dialettica storica, ovvero l'alternanza di fasi matriarcali e patriarcali. Si tratta di teorie che egli riprese e approfond\u00ec in altre importanti opere come \"Il popolo licio\" (1862), \"La Saga di Tanaquilla\" (1870), concepita all'origine come risposta all'avversata \"Storia romana\" del Mommsen, e infine le \"Lettere antiquarie\" (1880-1886).\nSecondo la sua concezione storiografica, i primordi della storia umana sono caratterizzati da una successione di fasi in cui dapprima sarebbe prevalso l'elemento materno (e con esso i simbolismi della terra e dell'acqua, il diritto naturale, la promiscuit\u00e0 sessuale, la comunit\u00e0 dei beni) e in seguito quello paterno (e con esso i simbolismi celesti, il diritto positivo, la monogamia, la propriet\u00e0 privata). Il passaggio tra queste fasi sarebbe avvenuto attraverso momenti di potere violento delle donne (amazzonismo), dapprima in quanto ribellione alla supremazia fisica del maschio nei primordi della civilt\u00e0 e poi come degenerazione della fase classica del matriarcato cosiddetto demetrico, visto da Bachofen come \"poesia della storia\", ordinato come sarebbe stato secondo le pacifiche ed eque leggi della madre terra.\nPur sprovviste di fondamento storico, queste teorie hanno ispirato gran parte delle pi\u00f9 valide ricerche moderne su questi temi: la loro rivalutazione \u00e8 stata operata sia da destra (Ludwig Klages, Alfred Baeumler, Julius Evola), in sintonia del resto con l'ideologia decisamente conservatrice di Bachofen, sia da sinistra (innanzitutto Walter Benjamin, ma gi\u00e0 Karl Marx e Friedrich Engels). Di grande rilievo \u00e8 stata anche la sua recezione in campo psicoanalitico, sin da Freud e Jung, ma poi soprattutto con gli studi di Erich Neumann, Wilhelm Reich ed Erich Fromm. La tematica matriarcale \u00e8 stata non da ultimo ripresa in recenti studi di stampo femminista, che hanno tentato di rivalutare la consistenza storica delle ipotesi bachofeniane, riconoscendo in esse un valido strumento per fondare una progettualit\u00e0 sociopolitica alternativa, centrata su valori e caratteri tipicamente femminili che il grande studioso basilese ha saputo mettere in evidenza con indubbio spirito pionieristico."}
{"id": "1463941", "revid": "1305772", "url": "https://it.wikipedia.org/wiki?curid=1463941", "title": "Rock the Night (singolo)", "text": "Rock the Night \u00e8 una canzone del gruppo musicale svedese Europe, scritta dal frontman Joey Tempest mentre il gruppo era impegnato nel tour di \"Wings of Tomorrow\" nel 1984.\nIl brano venne pubblicato come singolo per la prima volta nel marzo 1985, tratto dall'EP \"On the Loose\", colonna sonora dell'omonimo cortometraggio uscito nello stesso anno. In seguito il brano verr\u00e0 riarrangiato ed interamente re-inciso per essere incluso nel terzo album del gruppo, \"The Final Countdown\", dal quale verr\u00e0 nuovamente estratto come singolo nel novembre 1986.\nIl singolo.\n\u00c8 stata la prima grande hit del gruppo in Svezia, dove raggiunse il quarto posto in classifica nel giugno 1985. L'anno successivo diventer\u00e0 uno dei singoli di supporto per l'album \"The Final Countdown\". La melodia, dai ritmi piuttosto veloci \u00e8 divenuta famosa per la spontaneit\u00e0 che la contraddistingue e per i cori trascinanti, oltre che per gli assoli di chitarra. Entr\u00f2 nella \"top ten\" delle classifiche in Francia, Germania, Italia, Paesi Bassi, Irlanda e Svizzera, mentre raggiunse il dodicesimo posto nella Official Singles Chart e il trentesimo nella Billboard Hot 100.\nVideo musicale.\nEsistono due video musicali di \"Rock the Night\". L'originale del 1985 vede la band suonare in un piccolo garage, mentre il secondo (il pi\u00f9 popolare) \u00e8 stato girato all'Hard Rock Cafe di Stoccolma nel 1986. La seconda versione segna una delle prime apparizioni pubbliche del nuovo chitarrista del gruppo, Kee Marcello, che aveva preso il posto di John Norum poche settimane prima delle riprese del video.\nTracce.\nLato B.\nIl lato B del singolo (per entrambe le versioni) \u00e8 \"Seven Doors Hotel\", brano originariamente contenuto nell'album di debutto della band, \"Europe\", e qui presentato in una nuova versione sostanzialmente pi\u00f9 lenta e corta (rispetto alla versione originale manca infatti tutta la terza strofa, che in realt\u00e0 era gi\u00e0 una ripetizione della prima)."}
{"id": "1463943", "revid": "121837", "url": "https://it.wikipedia.org/wiki?curid=1463943", "title": "Nana marrone", "text": ""}
{"id": "1463945", "revid": "13618", "url": "https://it.wikipedia.org/wiki?curid=1463945", "title": "MeOH", "text": ""}
{"id": "1463947", "revid": "1573940", "url": "https://it.wikipedia.org/wiki?curid=1463947", "title": "Ostrov", "text": "Ostrov (in diverse lingue slave \"isola\") pu\u00f2 riferirsi a:"}
{"id": "1463948", "revid": "13618", "url": "https://it.wikipedia.org/wiki?curid=1463948", "title": "Meoh", "text": ""}
{"id": "1463950", "revid": "13618", "url": "https://it.wikipedia.org/wiki?curid=1463950", "title": "CH3OH", "text": ""}
{"id": "1463960", "revid": "268111", "url": "https://it.wikipedia.org/wiki?curid=1463960", "title": "B\u0103neasa", "text": ""}
{"id": "1463962", "revid": "287204", "url": "https://it.wikipedia.org/wiki?curid=1463962", "title": "Baneasa", "text": ""}
{"id": "1463965", "revid": "1363832", "url": "https://it.wikipedia.org/wiki?curid=1463965", "title": "Chiese della Pace", "text": "Le chiese della Pace di Jawor e \u015awidnica si trovano in Polonia, nel voivodato della Bassa Slesia, e sono i pi\u00f9 grandi edifici religiosi in legno dell'intera Europa. Quella di G\u0142og\u00f3w bruci\u00f2 nel 1758.\nTre chiese luterane vennero costruite nella Bassa Slesia durante il XVII secolo, al tempo del conflitto che segu\u00ec alla pace di Vestfalia, con il permesso dell'imperatore. La chiesa di G\u0142og\u00f3w, come detto, bruci\u00f2 nel 1758, le altre due di Jawor e \u015awidnica vennero restaurate grazie ad una cooperazione polacco-tedesca.\nVincolate da condizioni fisiche e politiche, le chiese sono una testimonianza della lotta per la ricerca di una libert\u00e0 religiosa ed una rara espressione della fede luterana in un idioma generalmente associato con la Chiesa cattolica degli Asburgo. Grazie alla pace di Vestfalia ai protestanti della Slesia venne permesso di costruire tre chiese, ma avrebbero dovuto costruirle al di fuori delle mura cittadine, ed utilizzando solo legna, senza chiodi. Le chiese della pace fanno parte dei Patrimoni dell'umanit\u00e0 dell'UNESCO.\nLa chiesa di Jawor \u00e8 dedicata al Santo Spirito, quella di \u015awidnica alla Trinit\u00e0."}
{"id": "1463966", "revid": "110157", "url": "https://it.wikipedia.org/wiki?curid=1463966", "title": "Novosokol'niki", "text": "Novosokol'niki (anche traslitterata come \"Novosokolniki\") \u00e8 una cittadina della Russia europea (oblast' di Pskov), situata a breve distanza dalla frontiera con la Bielorussia, 287 km a sudest del capoluogo, sul fiume Malyj Udraj. \u00c8 capoluogo del distretto omonimo.\nFondata nel 1901 in seguito allo sviluppo della stazione ferroviaria omonima, ottenne lo \"status\" di citt\u00e0 nel 1925.\nNovosokol'niki \u00e8 un importante nodo ferroviario, dal momento che sorge all'incrocio delle importanti linee fra Mosca-Riga e San Pietroburgo-Kiev.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1463969", "revid": "80339", "url": "https://it.wikipedia.org/wiki?curid=1463969", "title": "Novosokolniki", "text": ""}
{"id": "1463984", "revid": "1543377", "url": "https://it.wikipedia.org/wiki?curid=1463984", "title": "Stella FU Orionis", "text": "Le stelle FU Orionis (anche oggetti FU Orionis o FUor) sono una classe di variabili di tipo Orione che mostrano ad intervalli di tempo irregolari un grosso cambiamento nel tipo spettrale e nella magnitudine apparente, come nel caso di V1057 Cygni, che diventa pi\u00f9 luminosa di 6 magnitudini variando dal tipo spettrale K al tipo A. Si tratta di stelle pre-sequenza principale che possiedono degli eccessi di emissione nel range dell'infrarosso, segno della presenza in orbita di un disco circumstellare costituito da gas e polveri, e spesso sono accompagnati da importanti emissioni di raggi X. I loro spettri sono caratterizzati da linee di differente spessore in gran parte non identificate; le linee pi\u00f9 cospicue sono costituite dalle linee di assorbimento del monossido di carbonio (CO).\nI modelli elaborati dagli astronomi associano i brillantissimi flare di questo tipo di stelle ad improvvisi trasferimenti di materia da un disco di accrescimento in una giovane (~10.000 anni) e poco massiccia protostella o stella T Tauri. Il tasso di accrescimento per questi oggetti \u00e8 stimato mediamente, durante le fasi di quiescenza, in circa 10\u22124 masse solari di materia all'anno, che divengono 10\u22123\u201310\u22122 in corrispondenza dei fenomeni eruttivi.\nLe eruzioni permangono visibili per tempi in genere pari ad un anno, ma in certi casi possono durare anche di pi\u00f9. Il lasso di tempo che intercorre tra gli accrescimenti e le eruzioni \u00e8 normalmente dell'ordine di alcuni decenni, anche se non \u00e8 infrequente che questo intervallo temporale possa subire degli accorciamenti o delle dilatazioni. Confrontando il numero di esplosioni delle FUor con il tasso di formazione stellare nelle vicinanze del Sole si \u00e8 visto che, in media, le stelle pi\u00f9 giovani vanno incontro a circa 10\u201320 esplosioni come quelle che caratterizzano le FUor durante la loro vita.\nOggetti peculiari appartenenti a questa classe sono FU Orionis (prototipo della classe), V1057 Cygni e V1515 Cygni. Recentemente si \u00e8 aggiunta la protostella V1647 Orionis, che ha eruttato nel biennio 2004-2006; le caratteristiche di quest'ultima tuttavia inducono a ritenere che non si tratti di un FUor \"sensu stricto\", ma forse pi\u00f9 probabilmente di una via di mezzo con un'altra classe di variabili Orione, gli EXor."}
{"id": "1463986", "revid": "729019", "url": "https://it.wikipedia.org/wiki?curid=1463986", "title": "EarthLink", "text": "EarthLink (NASDAQ: ELNK), \u00e8 un Internet Service Provider, con sede in Atlanta (Georgia) (USA).\nDichiara 5,4 milioni di membri.\nStoria.\nFu fondata nel 1994 da Sky Dayton.\nIl 4 febbraio del 2000 si fonde con MindSpring, diventando il secondo ISP dopo AOL negli Stati Uniti.\nIl 10 giugno 2002 acquisisce PeoplePC.\nEarthLink ha lavorato con Philadelphia, San Francisco, Anaheim e altre 9 citt\u00e0 a dispiegare una rete Wi-Fi pubblica."}
{"id": "1463988", "revid": "1305772", "url": "https://it.wikipedia.org/wiki?curid=1463988", "title": "Negru Vod\u0103 (disambigua)", "text": ""}
{"id": "1464001", "revid": "287204", "url": "https://it.wikipedia.org/wiki?curid=1464001", "title": "Chiurlo (araldica)", "text": "In araldica il chiurlo compare solo in alcuni stemmi di araldica civica."}
{"id": "1464002", "revid": "1745361", "url": "https://it.wikipedia.org/wiki?curid=1464002", "title": "Mario Agnoli", "text": "Impegni professionali diretti o indiretti.\nLaureato in ingegneria civile, si occup\u00f2 di edilizia privata, progett\u00f2 colonie e conventi (in particolare per l'Ordine Domenicano). Presidente dell'Accademia delle Belle Arti dal 1962 al 1963, dell'Ordine degli Ingegneri dal 1964 al 1966, della Cassa Nazionale di Previdenza e Assistenza degli Ingegneri e Architetti dal settembre 1965 al giugno 1969.\nImpegni militari.\nDecorato al valore e invalido nella Prima guerra mondiale. Volontario nella Seconda (1941 - settembre 1943) previa rinuncia all'invalidit\u00e0. Durante la permanenza in Grecia progett\u00f2 e diresse la costruzione di una ferrovia.\nImpegni politico-amministrativi.\nAder\u00ec al fascismo nel 1920, facendo parte della vecchia guardia guidata da Leandro Arpinati. Con l'avvento del fascismo al potere, si dedic\u00f2 unicamente alla professione. Non ebbe alcun incarico politico di rilievo fino al 1935, quando venne nominato membro del Direttorio del Fascio Federale di Bologna, con incarichi di consulenza tecnica.\nIn licenza nel settembre 1943 (il giorno 8 lo colse a Postumia), accett\u00f2 la carica di Commissario Prefettizio del comune di Bologna, offertogli dall'allora Prefetto Trinchero (Governo Badoglio) e, con l'avvento della Repubblica Sociale, la carica di podest\u00e0 della citt\u00e0 di Bologna, che conserv\u00f2 fino all'aprile del 1945 (12 febbraio 1944 - 20 aprile 1945).\nA capo dell'amministrazione comunale in un periodo caratterizzato dall'occupazione tedesca, dall'avvicinarsi del fronte di guerra e dalle condizioni di vita della cittadinanza sempre pi\u00f9 precarie, Mario Agnoli si adoper\u00f2, fin da pochi giorni dopo la sua nomina, per organizzare l'emergenza legata agli avvenimenti bellici. Il neocostituito Comitato Straordinario di Pubblica Assistenza, che riuniva Mario Agnoli (presidente), il Vescovo ausiliare e i vertici degli enti pubblici, inizi\u00f2 cos\u00ec a realizzare provvedimenti nell'interesse della cittadinanza: rifugi, alloggi, ospedali, servizi sussidiari.\nParallelamente a questa attivit\u00e0 di assistenza, il podest\u00e0 Mario Agnoli intrattenne una fitta corrispondenza con il feldmaresciallo Albert Kesselring, allo scopo di ottenere il riconoscimento di \"citt\u00e0 aperta\" in modo da risparmiare la citt\u00e0 dai bombardamenti aerei. Formalmente questo riconoscimento non giunse mai - anche perch\u00e9 l\u2019iniziativa fu ampiamente osteggiata da pi\u00f9 parti - ma la citt\u00e0 di Bologna lo fu di fatto come citt\u00e0 ospedaliera e il podest\u00e0 Agnoli riusc\u00ec a salvaguardare il centro storico dai bombardamenti a partire dall'autunno del 1944, favorendo il flusso di una umanit\u00e0 disperata che pot\u00e9 godere delle numerose strutture di soccorso.\nIl 21 marzo 1946, a guerra finita, fu chiamato in giudizio dalla Commissione per l'applicazione di sanzioni a carico dei fascisti politicamente pericolosi. La relazione finale - in cui si riportano le deposizioni giurate, fra le altre, del padre Domenico Acerbi, Provinciale dell'Ordine Domenicano, e di don Gilberto Baroni (in rappresentanza dell'Arcivescovo di Bologna) - si conclude cos\u00ec: \"L'Ing. Mario Agnoli non doveva, per quanto sopra, essere segnalato a questa Commissione per la sospensione dei diritti elettorali; la stessa segnalazione si risolve in una manifesta offesa alla giustizia, offesa che va riparata riconoscendosi all'Ing. Agnoli la figura del cittadino onesto, del patriota, fervente artefice in collaborazione con altre eminenti personalit\u00e0, della salvezza della sua citt\u00e0 in uno dei pi\u00f9 gravi momenti della sua storia\".\nTrova riposo nel cimitero monumentale della Certosa di Bologna."}
{"id": "1464007", "revid": "287204", "url": "https://it.wikipedia.org/wiki?curid=1464007", "title": "Ciocarlia", "text": ""}
{"id": "1464009", "revid": "365417", "url": "https://it.wikipedia.org/wiki?curid=1464009", "title": "Cioc\u00e2rlia", "text": ""}
{"id": "1464010", "revid": "1543377", "url": "https://it.wikipedia.org/wiki?curid=1464010", "title": "Dipartimento di Ap\u00f3stoles", "text": "Il dipartimento di Ap\u00f2stoles \u00e8 un dipartimento dell'Argentina, situato nel sud-est della provincia argentina di Misiones.\nConfina con i dipartimenti di Capital, Leandro N. Alem, Concepci\u00f2n, con la provincia di Corrientes ed il Brasile.\nIl dipartimento ha una superficie di 1.035\u00a0km\u00b2, equivalente al 3,48 % del totale della provincia. La sua popolazione, in costante crescita, ammonta a 42.249 abitanti e la densit\u00e0 \u00e8 pari a 40,82 ab/km\u00b2, secondo il censimento del 2010.\nIl capoluogo \u00e8 Ap\u00f3stoles, mentre gli altri municipi che compongono il dipartimento sono quelli di Azara, San Jos\u00e8 e Tres Capones."}
{"id": "1464012", "revid": "125704259", "url": "https://it.wikipedia.org/wiki?curid=1464012", "title": "MTS Ukraine", "text": "Vodafone Ukraine Limited (in precedenza MTS Ukraine PJSC e Ukrainian Mobile Communications CJSC) \u00e8 il secondo operatore di telefonia mobile in Ucraina con 23,1 milioni di utenti e quindi una quota di mercato del 38% (a settembre 2014). Nel novembre 2009 aveva 17,74 milioni di abbonati GSM. L'azienda \u00e8 interamente di propriet\u00e0 di NEQSOL Holding. Nell'ottobre 2015 Mobile TeleSystems e Vodafone hanno ampliato la loro partnership strategica per il 2008; ci\u00f2 ha portato al rebranding di MTS Ukraine in Vodafone Ukraine.\nI principali concorrenti dell'azienda sono Kyivstar e lifecell (ex Astelit).\nStoria.\nLa societ\u00e0 \"UMC Ukraine\" ha introdotto servizi mobili (cellulari) in Ucraina, inizialmente utilizzando lo standard NMT analogico, quindi utilizzando GSM 900 e 1800. Nel 1993, UMC \u00e8 la prima compagnia a introdurre servizi di telefonia mobile in Ucraina con rete NMT poi in GSM, in quell'anno UMC Ukraine \u00e8 stato il principale operatore cellulare della nazione.\nNel 2003 \"Mobile TeleSystems\" ha acquisito l'azienda, che in seguito cambia nome in \"MTS Ukraine\".\nNel tardo 2006 ha iniziato a sviluppare la tecnologia 3G con standard CDMA e EV-DO. La rete UMC supporta il GPRS/EGPRS/EDGE e SMS/WAP/MMS/USSD.\nMTS \u00e8 l'unico provider di servizi BlackBerry in Ucraina; \u00e8 anche un fornitore di hot spot wi-fi, principalmente per le grandi citt\u00e0 e gli aeroporti.\nA giugno 2007 la societ\u00e0 \u00e8 il primo operatore di telefonia mobile in Ucraina con 19,8 milioni di abbonati GSM.\nNel 2008, il proprietario di MTS-Ukraine, Mobile TeleSystems, e Vodafone hanno firmato una partnership strategica.\nNel 2011 MTS-Ukraineha dichiarato apertamente il proprio interesse ad acquisire \"Utel\", una controllata di Ukrtelecom, la compagnia telefonica monopolista dell'Ucraina, dopo che Ukrtelecom ha annunciato l'intenzione di cedere la propria attivit\u00e0 di telefonia mobile.\nNell'ottobre 2015 Mobile TeleSystems e Vodafone hanno ampliato la loro partnership strategica: ci\u00f2 ha portato al re-branding di MTS-Ukraine come \"Vodafone Ukraine\"."}
{"id": "1464014", "revid": "54354", "url": "https://it.wikipedia.org/wiki?curid=1464014", "title": "Ukrainian Mobile Communication", "text": ""}
{"id": "1464018", "revid": "287204", "url": "https://it.wikipedia.org/wiki?curid=1464018", "title": "Corbu", "text": ""}
{"id": "1464019", "revid": "121837", "url": "https://it.wikipedia.org/wiki?curid=1464019", "title": "Stella PMS", "text": ""}
{"id": "1464021", "revid": "1687513", "url": "https://it.wikipedia.org/wiki?curid=1464021", "title": "Kyivstar", "text": "Kyivstar (ucraino: \u041a\u0438\u0457\u0432\u0441\u0442\u0430\u0440) \u00e8 il pi\u00f9 grande operatore di telefonia in Ucraina con 26,5 milioni di abbonati mobili e 820.000 in fibra FTTB a fine dicembre 2017. Ha sede in Kiev ed \u00e8 controllata da Veon (precedentemente Vimpelcom). \u00a0\nUtilizza la rete GSM con cui fornisce una copertura del 99% del paese, oltre alla rete 3G/HSPA (dal 2015) e al 4G/LTE (da marzo 2018).\nFu fondata nel 1994, la prima telefonata fu effettuata il 9 dicembre 1997."}
{"id": "1464022", "revid": "307923", "url": "https://it.wikipedia.org/wiki?curid=1464022", "title": "Crucea", "text": "Il toponimo Crucea (\"Croce\" in romeno) pu\u00f2 riferirsi a diverse localit\u00e0 della Romania:"}
{"id": "1464023", "revid": "1442080", "url": "https://it.wikipedia.org/wiki?curid=1464023", "title": "Ofcom", "text": "Ofcom (Office of Communications) \u00e8 l'autorit\u00e0 competente e regolatrice indipendente per le societ\u00e0 di comunicazione nel Regno Unito. Ha sede a Londra.\nNel 2002 fu posto il primo mattone dell'organo tramite l\"'Office of Communications Act\", che intendeva rispondere alle nuove esigenze di comunicazione dell'epoca attuale. Nel 2003 Ofcom, grazie al \"Communication Act\", inizia ad operare ricevendo le competenze che prima erano divise tra cinque altri organi:"}
{"id": "1464025", "revid": "767487", "url": "https://it.wikipedia.org/wiki?curid=1464025", "title": "Marco Bellotti", "text": "Romano d'adozione, \u00e8 nella Capitale che inizia la carriera professionale.\nBiografia.\nAppassionato di jazz, Marco Bellotti\ninizia bambino a studiare chitarra ma presto si dedica anche all'approfondimento di altri strumenti frequentando i corsi estivi del Berklee College of Music dove il fratello Sergio \u00e8 docente di percussioni.\nGiunto a Roma a 17 anni, alla fine degli anni novanta comincia a suonare nei locali chiave della capitale (Il Locale, il The Place) assieme ad un manipolo di nuovi cantautori della scena romana. Nel 2003 entra a far parte dell'Orchestra della Notte della Taranta in cui suona chitarra e bouzuki assieme all'ex Police Stewart Copeland. La formazione si esibisce sia a Melpignano (in Salento) che sul palco del Concerto del Primo Maggio in piazza San Giovanni a Roma. Il 5 giugno del 2005 viene pubblicato il suo album d'esordio \"Prodotto da mia madre\", con la partecipazione di Federico Zampaglione dei Tiromancino sul brano \"Il treno\". Dal disco vengono estratti due singoli, \"Centro asociale\" e \"L'uovo\" che diventano altrettanti videoclip.\nA novembre 2007 partecipa alla colonna sonora del film Come tu mi vuoi firmando assieme a Michele Braga la title-track."}
{"id": "1464026", "revid": "320578", "url": "https://it.wikipedia.org/wiki?curid=1464026", "title": "Via Romana agli D\u00e8i", "text": ""}
{"id": "1464032", "revid": "363629", "url": "https://it.wikipedia.org/wiki?curid=1464032", "title": "Martirio (religione)", "text": ""}
{"id": "1464034", "revid": "167080", "url": "https://it.wikipedia.org/wiki?curid=1464034", "title": "Ippodromo di Bisanzio", "text": ""}
{"id": "1464037", "revid": "916580", "url": "https://it.wikipedia.org/wiki?curid=1464037", "title": "Deleni", "text": ""}
{"id": "1464040", "revid": "287204", "url": "https://it.wikipedia.org/wiki?curid=1464040", "title": "Dumbraveni", "text": ""}
{"id": "1464044", "revid": "599013", "url": "https://it.wikipedia.org/wiki?curid=1464044", "title": "Dumbr\u0103veni", "text": ""}
{"id": "1464045", "revid": "125730051", "url": "https://it.wikipedia.org/wiki?curid=1464045", "title": "Strutter", "text": "Strutter \u00e8 un brano del gruppo hard rock statunitense Kiss, pubblicato per la prima volta nel febbraio del 1974 all'interno del loro omonimo album.\nIl brano.\n\"Strutter\" \u00e8 stata composta da Gene Simmons e da Paul Stanley. Nel testo, scritto da Stanley si possono notare alcune influenze di Bob Dylan. Il brano fu inizialmente pubblicato all'interno dell'album di esordio del gruppo, ed in seguito come singolo nell'agosto del 1974, insieme alla canzone \"100,000 Years\", presente come Lato B.\nNonostante il singolo non fosse riuscito ad entrare in classifica, il brano divenne subito uno dei pi\u00f9 popolari dei Kiss, tanto da essere proposto in molti concerti e da essere incluso nella maggior parte delle raccolte della band. Nel 1978 i Kiss registrarono una nuova versione della canzone intitolata \"Strutter '78\" facente parte della compilation \"Double Platinum\", ed in seguito pubblicata come singolo assieme al brano \"Shock Me\" (presente come lato B). Nel 1989 il brano \u00e8 stato inoltre ripubblicato come lato B del singolo \"(You Make Me) Rock Hard\".\nIl brano \u00e8 stato recentemente utilizzato come colonna sonora di alcuni videogiochi, tra cui \"\" e \"Guitar Hero II\"."}
{"id": "1464047", "revid": "729019", "url": "https://it.wikipedia.org/wiki?curid=1464047", "title": "Castello di Malbork", "text": "Il castello di Malbork (in polacco: \"Zamek w Malborku\", in tedesco: \"Ordensburg Marienburg\") venne costruito dall'Ordine teutonico come un Ordensburg, cui venne dato il nome di Marienburg (letteralmente \"castello di Maria\", la patrona dell'ordine). La citt\u00e0 che vi crebbe attorno assunse lo stesso nome, oggi divenuta Malbork e appartenente alla Polonia.\nCostruito per ordine di Siegfried von Feuchtwangen, il castello di Malbork \u00e8 situato sulla sponda sudorientale del fiume Nogat ed \u00e8 quindi accessibile alle navi mercantili e alle chiatte. Esso era inizialmente un convento, poi trasformato in un castello a tutti gli effetti.\nIl castello di Malbork \u00e8 costituito da tre parti: il castello alto, cio\u00e8 l'ex convento; il castello medio, con le abitazioni degli inservienti e alcuni servizi; il castello basso, nel quale vi era il \"karwan\", uno spaccio di armi di ogni genere. Durante la guerra dei tredici anni molte stanze del castello si riempirono di armi varie da utilizzare contro un'eventuale invasione. Il castello ritrov\u00f2 tuttavia le sue funzioni originali con la dominazione polacca.\nIl castello, che al proprio interno ospita anche un museo, \u00e8 un classico esempio di fortezza medievale; \u00e8 il pi\u00f9 grande castello del mondo costruito in mattoni (in generale \u00e8 l'edificio in mattoni pi\u00f9 grande mai costruito dall'uomo) e uno dei pi\u00f9 imponenti dell'Europa. Il castello e il suo museo fanno parte dei Patrimoni dell'umanit\u00e0 dell'UNESCO sin dal dicembre 1997.\nPosizione geografica.\nLa posizione del castello direttamente sul fiume Nogat ed il terreno circostante relativamente piatto ne permisero un'ottima accessibilit\u00e0 a chiatte e navi mercantili. Sotto il governo della Prussia i cavalieri raccoglievano i pedaggi dalle navi in transito creando un monopolio sul commercio dell'ambra. Quando la citt\u00e0 entr\u00f2 a far parte della Lega anseatica molte riunioni si tennero al castello. Il castello fu difeso da Heinrich von Plauen durante l'assedio di Marienburg del 1410; tale difesa riusc\u00ec ad impedire il totale annientamento dei Cavalieri teutonici dopo la disastrosa sconfitta nella battaglia di Grunwald,\nStoria.\nLa costruzione.\nNel 1217 papa Onorio III decise di intraprendere una serie di missioni volte a portare la cristianit\u00e0 ai prussiani. Per svolgere questo compito venne chiesto aiuto all'Ordine teutonico, cui vennero concessi territori sui quali i cavalieri si stanziarono a partire dal 1230.\nSu questi terreni i cavalieri dell'Ordine costruirono numerosi castelli. L'edificazione di quello di Malbork inizi\u00f2 nel 1270, ma la sua importanza crebbe in modo decisivo solo il 14 settembre 1309, quando il gran maestro Siegfried von Feuchtwangen vi trasfer\u00ec la sede dell'Ordine Teutonico. Oggi il castello \u00e8 riconosciuto come l'edificio gotico fortificato pi\u00f9 grande d'Europa, che subito divenne il quartier generale di uno dei pi\u00f9 potenti Stati della costa baltica meridionale. Divenne presto chiaro per\u00f2 che il castello era inadeguatamente organizzato e privo di personale per coprire questo importante ruolo.\nInizialmente, nel luogo dove oggi sorge il castello era presente un convento, che \u00e8 stato trasformato in quarant'anni in un castello servito di tutte le difese possibili. Circondata da un profondo fossato e da molte torri di avvistamento, l'ampia fortezza contiene anche alcuni edifici religiosi, tra i quali la chiesa della Nostra Signora, ampliata recentemente con la costruzione del presbiterio, e la cappella di Sant'Anna, dove per secoli vennero sepolti i cadaveri dei padroni del castello. Le precedenti celle dei frati furono trasformate in un ben servito quartiere residenziale, conosciuto come castello medio.\nOltre alle abitazioni, il castello medio includeva anche il refettorio (la pi\u00f9 ampia stanza nel castello), l'infermeria, dove i membri dell'Ordine anziani o malati venivano curati, e il palazzo del proprietario del castello.\nDurante il XIV e il XV secolo una terza parte del castello fu aggiunta: il castello basso, nel quale erano presenti altre abitazioni. Fu qui che il \"Karwan\", una grossa vendita di cannoni e veicoli militari, fu creato. Il castello basso \u00e8 inoltre servito di un granaio sulle rive del fiume e di una serie di edifici di servizio, tra i quali una fonderia per la produzione di campane, birrerie e scuderie. \u00c8 stata costruita anche la cappella di San Lorenzo, pi\u00f9 lontana rispetto agli altri edifici. Con la costruzione del castello basso, fu necessario prolungare le mura e il fossato. Queste mura si uniscono alle altre fortificazioni della citt\u00e0 di Malbork, e si prolungano per altre centinaia di metri verso sud.\nLa guerra dei tredici anni.\nDurante la guerra dei tredici anni, nel giugno 1457, l'armata polacca assedi\u00f2 Malbork. La gestione del castello fu affidata a una famiglia nobile polacca. In questo periodo, che ha coperto gli interi secoli XVI e XVII, \u00e8 facile notare, dai reperti scritti e dai dipinti, come siano cambiate le funzioni delle stanze nel castello. Il castello alto cess\u00f2 di funzionare come convento e divenne l'area dei servizi. Pepe, sale, birra e altri tipi di alimenti venivano venduti in questa zona del castello. Il castello medio aveva pressappoco la stessa funzione di prima: era costituito dalle abitazioni dei soldati e degli ufficiali. Il castello basso venne utilizzato a scopi strettamente militari. Cannoni, munizioni e armi da fuoco di ogni genere furono messi nel \"Karwan\", il vecchio spaccio di armi, e le torri e i bastioni furono usati come cantine o come stanze alternative al \"Karwan\" dove riporre le armi.\nLa dominazione polacca.\nIl castello di Malbork, che era in precedenza stato costruito ed ampliato dai cavalieri dell'Ordine teutonico, ha ritrovato le sue originali funzionalit\u00e0 con il dominio polacco. Furono investiti moltissimi soldi nella restaurazione di questa vasta fortezza gotica e i fondi destinati a questo scopo erano pochissimi. La risposta a questo fatto pu\u00f2 essere trovata nelle scritture realizzate dagli inservienti che hanno lavorato nel castello. Uno dei primi reperti, risalente al 1565, accennava ad una grossa crepa nel muro esposto verso nord del refettorio la quale sarebbe costata moltissimi soldi allo Stato, che non ne aveva a volont\u00e0. Questo avvenimento marc\u00f2 l'inizio di un dilemma che \u00e8 stato risolto solo recentemente.\nUn nuovo tetto per la chiesa fu completato nel 1647, dato che il precedente era sul punto di cedere. La riparazione degli altri difetti del castello richiese molto pi\u00f9 tempo del previsto. La mancanza di operai caus\u00f2, data la vecchiaia delle volte mai ristrutturate, la caduta di buona parte dell'ala meridionale e delle abitazioni nel castello medio nel 1675. I tetti furono riparati solo verso la met\u00e0 del XVIII secolo e la cima della torre fu coperta da un tetto terminante con una lanterna. L'iniziativa del restauro fu presa dal re Augusto II di Polonia.\nNegli inizi del XVII secolo il palazzo del proprietario del castello fu trasformato in un palazzo reale in quanto le precedenti stanze interne furono trasformate in appartamenti reali. Questo palazzo \u00e8 stato, nel Castello di Malbork, l'edificio che ha subito meno danni: infatti \u00e8 stato parzialmente abbattuto solo una volta durante l'invasione svedese durante la guerra dei trent'anni. Uno dei danni pi\u00f9 gravi fu invece un incendio non di tipo doloso ai tetti del castello alto nel maggio del 1664, nel quale le strutture portanti delle gallerie coperte costruite dai cavalieri dell'Ordine teutonico cedettero. Furono ricostruite, ma questa volta in stile barocco.\nTra gli anni 1756 e 1767 un'ampia scuola gesuita fu aperta nella torre Priest, situata tra la chiesa della Nostra Signora e il castello medio. Dal 1652 al 1772 questa chiesa fu curata dai gesuiti. Tra il tardo XVII secolo e il primo XVIII secolo i lavori di restaurazione nel castello medio furono limitati alla ricostruzione di una piccola parte degli edifici, ossia solo quelli necessari ad accogliere il personale del castello.\nLa devastazione prussiana.\nNel settembre 1772 Malbork fu assediata dalle truppe prussiane. Occuparono il castello alto e il castello medio del castello di Malbork, che fu utilizzato per l'ultima volta da dei fanti polacchi tra il 1737 e il 1744. Nonostante le sue dimensioni imponenti, il castello sembrava essere troppo piccolo per contenere tutti i soldati prussiani, perci\u00f2 vennero iniziati poco dopo il loro arrivo dei lavori di ampliamento. I chiostri furono coperti in alto da tetti di mattoni e il ponte che andava verso la citt\u00e0 di Malbork fu incluso nell'ala sud date le vicinanze con i nuovi edifici. Inoltre, il refettorio nel castello medio fu convertito in un'arena per le corse equestri, l'entrata principale fu allargata, il pavimento in mattonelle demolito e alcune finestre chiuse. Verso il 1780 fu aperto un centro per la lavorazione del cotone nella casa del proprietario del castello, dove al momento vivevano i comandanti prussiani.\nQuesto periodo segn\u00f2 l'inizio di circa vent'anni di cambiamenti architettonici, anche radicali, al castello. Questi lavori continuarono, malgrado la pubblicazione, nel 1799, di un album contenente delle immagini di Malbork, che coinvolse molte persone. Tra queste persone si ricordano F. Gill, illustratore, F. Frick, incisioni, e F. Rabe, mappe. L'introduzione di questo libro, che parla della storia della citt\u00e0, \u00e8 invece stata scritta da Konrad Levezow. Gli scopi del libro sono quelli di far vedere alla gente la bellezza di Malbork e di convincere le autorit\u00e0 a smettere di demolire il castello. Malgrado questi sforzi, nello stesso anno il re Federico Guglielmo III di Prussia decise di dare al castello alto la funzione di riserva di armi. I lavori iniziarono nel 1801 e cambiarono radicalmente l'aspetto esterno della fortezza. Tutte le finestre medievali furono chiuse e ne furono create delle altre, posizionate a seconda di come sarebbe stato il nuovo assetto interno delle varie stanze. I tetti furono cambiati ed abbassati. Muri interni in pietra furono sostituiti ai muri in legno. Il castello medio sub\u00ec pressappoco lo stesso trattamento e l'ala est fu convertita in un granaio. Per la sua costruzione fu necessario demolire la Cappella di San Bartolomeo. Dopo questi cambiamenti, il castello fu trasformato in una caserma.\nNel castello, nel primo decennio del XIX secolo, fu ritrovato un documento scritto da Max von Schenkendorf, uno studente reale, che fu pubblicato nel 1803 in un quotidiano di Berlino. L'autore, un giovane poeta romantico, era contro la demolizione del castello.\nLa ristrutturazione.\nProposte sulla ricostruzione del castello iniziarono subito dopo l'abbandono della citt\u00e0 di Malbork da parte delle truppe napoleoniche. Uno di questi progetti, proposto nel 1815 dal Governatore della Prussia occidentale, Theodor von Sch\u00f6n, che ricevette quest'ordine dal cancelliere ufficiale di Stato, Carlo Augusto di Sassonia-Weimar-Eisenach, fu accettato e perci\u00f2 gli fu dato il permesso di dirigere i lavori. Nel 1816 fu formato un comitato per la restaurazione del castello di Malbork (in tedesco \"Schlo\u00df bauverwaltung Marienburg\"). I lavori iniziarono nel 1817, dalla ricostruzione parziale dell'ala est, una parte della quale nel XVII secolo fu demolita, e la cappella di Santa Caterina fu ricostruita. Tra gli anni 1819 e 1850, l'architetto August Gersdorff diresse i lavori di ristrutturazione del castello. Con l'aiuto di personaggi famosi, come il pittore e architetto Karl Friedrich Schinkel e gli storici Johannes Voigt e Ludwig Haebler, esperti di storia dei cavalieri dell'Ordine teutonico, condusse la ristrutturazione della parte occidentale del castello medio.\nDopo la rimozione dei telai, furono inserite nuove pavimentazioni in ceramica e furono montate nuove porte. Furono inoltre inserite delle finestre di vetro rappresentanti la storia dell'Ordine Teutonico nel refettorio. Le finestre nella parte orientale del refettorio furono sbloccate e i pavimenti rifatti. La ricostruzione del castello alto consistette nella restaurazione dei tetti e nella costruzione di una torre neogotica, risalente al 1842.\nUn fatto che risult\u00f2 controverso tra gli storici dell'epoca fu la costruzione della nuova sommit\u00e0 del castello medio. Come deciso dall'architetto August Gersdorff, questa decorazione sarebbe stata parte dell'infermeria medievale del castello. Tra il 1849 e il 1850, Alexander Ferdinand von Quast, il primo guardiano del Castello di Malbork, espose delle opinioni negative riguardo a quanto veniva detto dagli storici. Divenne il dirigente dei lavori e mantenne tale posizione fino al 1876. Grazie a questa iniziativa, il muro occidentale cadente in pezzi del Grande Refettorio furono rinforzati con corpi interni in acciaio e il mosaico situato nella cattedrale del castello raffigurante la Vergine e il Bambino fu restaurato. Tale riparazione fu svolta da maestri veneziani, che, gi\u00e0 cinque secoli prima, avevano costruito il mosaico originale.\nIl castello fu visitato per controllare la sicurezza degli edifici da Hermann Blankenstein. Le sue ispezioni, avvenute nello stesso periodo nel quale veniva festeggiato il rientro della Prussia occidentale nel Regno di Prussia, avvenuto nella zona di Malbork nel settembre 1872. Con questo avvenimento, molti storici tedeschi visitarono Malbork, l'antica capitale dell'Ordine Teutonico, per approfondirne la storia.\nNel 1881, grazie all'attiva partecipazione del Governo dei Regno di Prussia, venne deciso di iniziare i lavori di costruzione della Chiesa della Beata Vergine Maria nel castello alto. Un anno dopo, il ministero della fede convoc\u00f2 una commissione per controllare i lavori in corso nel castello. A dirigere i lavori c'era il giovane architetto Conrad Emmanuel Steinbrecht, che in poco tempo ebbe la fama di essere uno dei pi\u00f9 grandi architetti che si sono occupati del Castello di Malbork nella storia. Aveva gi\u00e0 diretto i lavori di alcuni scavi archeologici in Grecia nel 1877 e diretto degli studi architettonici a livello statale, oltre che aver pubblicato il libro \"Thorn im Mittelalter\" nel 1881. I suoi principali metodi di lavoro erano i seguenti:\nIl suo principale motto era \"non si possono fare passi avanti se non si ha spirito storico\". Un ottimo esempio di applicazione dei suoi metodi di lavoro si pu\u00f2 notare nella ristrutturazione del palazzo dei proprietari del castello. Grazie ai suoi studi estremamente accurati, gli oggetti medievali trovati fra le macerie furono ritrovati e riposti nella posizione originale.\nAltri oggetti medievali furono finanziati principalmente dalla borsa della Prussia. La famiglia imperiale si interess\u00f2 particolarmente della ristrutturazione del castello. Federico Guglielmo II di Prussia visit\u00f2 questo monumento almeno trenta volte durante il suo regno. Il supporto finanziario fu anche garantito dalla Societ\u00e0 per la Conservazione delle Bellezze di Malbork. Questa societ\u00e0 fu fondata il 3 marzo dello stesso anno prendendo spunto da un'iniziativa intrapresa da alcuni ufficiali locali, da i Presidenti della Prussia occidentale e orientale e dal Sindaco di Danzica. Le vere e proprie radici della societ\u00e0 si trovano tuttavia nel 1872, quando, durante le cerimonie di unificazione della Prussia, il Comitato per la Ricostruzione del castello alto di Malbork ritorn\u00f2 attivo.\nI soldi venivano pi\u00f9 che altro dalle lotterie, che iniziarono a prendere particolarmente vita dopo il 1886. L'idea di questo metodo finanziario nacque nel 1881 in Germania con la ricostruzione della Cattedrale di Colonia. I fondi permisero alla societ\u00e0 un accurato restauro dei dipinti, degli affreschi e dei mosaici conservati nel castello, oltre che l'ottima ricostruzione del castello stesso.\nNel 1900 i pi\u00f9 importanti progetti di ristrutturazione furono portati a termine. Furono ristrutturati gli interni della Chiesa della Nostra Signora, della Cappella di Sant'Anna, del palazzo del proprietario, delle cucine, delle sale da pranzo e delle stanze. I lavori nel castello medio continuarono fino al 1918 e interessavano l'ala est, la Cappella di San Bartolomeo, l'infermeria e le stanze. L'ala ovest comprendeva invece il refettorio.\nIl periodo tra le guerre mondiali.\nVerso la fine del giugno 1922, dopo quarant'anni di lavori di ristrutturazione, Conrad Emmanuel Steinbrecht inizi\u00f2 il suo periodo di pensione. Il suo successore fu il maestro Bernhard Schmid, che fu poco prima eletto protettore dei monumenti storici della Prussia orientale. Fu sotto la sua supervisione che i lavori nel castello furono finalmente completati.\nLa Cappella di Santa Caterina fu completata nel 1922. Quattro anni dopo furono ricostruite le mura e le torri e nel 1931 i lavori per la costruzione di un nuovo ponte che avrebbe collegato il castello alla citt\u00e0, conosciuto come Ponte di Hindenburg, fu finito. Essendo stato ricostruito ed avendogli aggiunto alcuni particolari tipici dell'architettura neogotica, il castello fu aperto ai visitatori. Erano aperti al pubblico il refettorio, le cucine, il palazzo dei cavalieri, le stanze e la Chiesa della Nostra Signora.\nAvendo il castello come attrazione turistica, gli abitanti di Malbork ne giovarono. Infatti questo poteva fornire nuovi posti di lavoro e quindi pi\u00f9 denaro. Infatti questo monumento non attirava turisti soltanto dalla Prussia, ma anche dalla Germania.\nLa seconda guerra mondiale.\nLa situazione politica in Germania durante gli anni 1930 del XX secolo influenz\u00f2 la vita nel Castello di Malbork. Il 1\u00ba maggio 1933 la bandiera del Terzo Reich venne montata sulla torre principale. Il castello, in quel periodo, ospit\u00f2 varie conferenze tra gli ufficiali del Partito Nazista. Questi eventi spinsero alla necessit\u00e0 di un anfiteatro, progettato nel 1934, da costruire nella parte orientale del castello. Tuttavia, questo progetto non fu mai iniziato. Il 1\u00ba settembre 1939, nel refettorio, il Gauleiter Albert Forster annunci\u00f2 ufficialmente il rientro dei terroristi che si erano stanziati sulla sponda occidentale della Vistola in Germania. Pochi mesi dopo questo avvenimento furono ripristinati i confini precedenti della Prussia occidentale.\nNel maggio 1940 la stessa sala fu utilizzata per una riunione di benvenuto alla Banderia Prutenorum, un'organizzazione simile a quella dei Cavalieri Teutonici ma originari del castello di Wawel, a Cracovia. Durante la seconda guerra mondiale il refettorio ospit\u00f2 delle cerimonie per dare il benvenuto ai nuovi soldati che avrebbero combattuto in guerra. Nel 1941 iniziarono le preparazioni di un piano per proteggere dai bombardamenti aerei il Castello di Malbork. Tra i programmi dell'operazione c'era la protezione dell'affresco della Madonna nella Chiesa della Nostra Signora con una membrana resistente e la rimozione di tutte le vetrate.\nSia la citt\u00e0 che il castello furono severamente danneggiati nel 1945. I combattimenti tra la guarnigione di Malbork e le unit\u00e0 russe causarono la distruzione di circa l'80% degli edifici antichi della citt\u00e0. La parte orientale del castello soffr\u00ec inoltre di seri danni. Il presbiterio della Chiesa della Nostra Signora fu demolito, insieme alla preziosa statua in granito della Madonna e il Bambino, la torre principale, l'ala est del castello medio e parte del castello basso. L'8 marzo i tedeschi si ritirarono.\nDal dopoguerra ai giorni nostri.\nGli amministratori civili polacchi visitarono Malbork nell'aprile 1945, appena finite le battaglie, anche se i soldati tedeschi si trattennero qui fino al 1957. Verso la fine degli anni 1940 la maggior parte dei pochi edifici medievali rimasti nella citt\u00e0 di Malbork fu demolita. Gli unici rimasti quando finirono i lavori verso gli inizi degli anni 1950 furono la chiesa parrocchiale, il municipio, due ponti e una parte delle mura.\nNel giugno 1957 il Comitato Pubblico per la Ricostruzione del Castello festeggi\u00f2 il cinquecentesimo anniversario della liberazione di Malbork. In questo periodo il pianterreno dell'ala est nel castello medio fu aperta al pubblico per ospitarvi una locanda, che fu progettata per soddisfare i bisogni dei visitatori che si sarebbero soffermati a Malbork per delle notti o che avrebbero voluto consumare un pasto.\nLa celebrazione dell'anniversario fu organizzata al fine di sensibilizzare la gente della devastazione che aveva subito negli ultimi anni Malbork. Il 7 agosto 1945 fu aperto nel Castello di Malbork il Museo dell'armata polacca, i cui direttori decisero di riprendere alcuni oggetti appartenenti al castello ma esposti a Varsavia. Il 30 novembre 1950 il castello, che era gi\u00e0 stato riconosciuto da un anno patrimonio storico ed architettonico nazionale, fu acquistato dal Ministero della Cultura e dell'Arte. Il Ministero pass\u00f2 nel 1951 la propriet\u00e0 del castello all'associazione PTTK, la quale lo affitt\u00f2 poco tempo dopo all'Istituto Turistico di Sopot.\nArchitettura.\nIl Castello di Malbork \u00e8 diviso in tre parti, quella bassa, quella media e quella alta. In quella alta sorgeva l'imponente palazzo del proprietario, costruito su quattro piani, che spettava al Grande Maestro dell'Ordine Teutonico che conquistava il castello. Il suo cortile interno \u00e8 circondato da un porticato gotico con volte triangolari. La Porta d'Oro, costruita nel XIII secolo, \u00e8 preceduta da un portico. La rosetta nella chiave di volta \u00e8 scolpita con un'immagine di Ges\u00f9 Cristo.\nIl castello medio ha subito, nel tempo, molte modifiche. Il refettorio, con una doppia fila di finestre e volte a stella tardogotiche sostenute da una colonna di granito al centro, \u00e8 la stanza pi\u00f9 grande del castello. \u00c8 divisa in due parti: una invernale e una estiva. Nel corso della dominazione prussiana il refettorio \u00e8 diventato un'arena dedicata alle corse equestri. Nella parte media del castello erano inoltre presenti le abitazioni dei soldati e del personale del castello. Qui era inoltre presente la Chiesa di Santa Maria, dietro la quale \u00e8 stata successivamente creata la Cappella di Sant'Anna, nella quale sono conservate le tombe nelle quali sono conservati i resti dei Grandi Maestri.\nIl castello basso, costruito qualche decennio dopo la costruzione delle prime due parti del castello a causa dello spazio a disposizione nel castello insufficiente, ha ospitato le abitazioni dei soldati, il \"Karwan\", spaccio di armi di vario genere, un granaio e un deposito di armi. Gli edifici, oggi parzialmente ristrutturati, ospitano un albergo.\nLe tre sezioni nelle quali \u00e8 separato il Castello di Malbork sono separate da fossati asciutti e da torri. Il castello \u00e8 arrivato ad ospitare, nel tardo Medioevo, pi\u00f9 di 3\u00a0000 persone, in uno spazio racchiuso tra le mura di 210\u00a0000\u00a0m\u00b2, pi\u00f9 del quadruplo del Castello di Windsor.\nIl museo.\nStoria.\nIl Museo del Castello di Malbork fu inaugurato il 1\u00ba gennaio 1961. La decisione di aprire questo museo fu presa dopo un incendio avvenuto nel 1959 nei tetti delle ali occidentale e settentrionale del castello medio. Il 3 luglio 1965 il museo organizz\u00f2 una mostra di oggetti in ambra nell'ala orientale del castello medio, all'epoca semiristrutturata. Con questo avvenimento si ricorda questo giorno come uno di quelli con il maggior numero di visitatori nella storia del Castello di Malbork. Gli spettacoli del gruppo \"Light and Sound\" (letteralmente \"Luce e Suono\") vengono svolti qui dal 1980 e hanno una certa fama in Polonia.\nCollezione.\nTra la collezione del castello si possono trovare antiche armature, molte delle quali furono ereditate nel 1896 da un famoso collezionista prussiano, Theodore von Blell. Secondo gli studi, alcune di queste risalivano all'epoca romana, altre all'epoca celtica e altre ancora dall'Asia orientale, fino a quelle pi\u00f9 recenti del XIX secolo.\nUn'altra parte della collezione \u00e8 costituita dalle monete, raccolte dal consigliere del castello Jaquet, che riusc\u00ec a procurarne circa 10\u00a0000. Tra i pi\u00f9 begli esempi di scultura gotica ci sono i tre altari conservati nel Castello di Malbork: l'altare \"Grudziadz\" costruito tra il 1370 e i 1380, l'altare \"Amburgo\" del 1499 e l'altare \"Teknit\" del 1504. Molti documenti storici sono conservati nell'archivio situato nella Torre Klesza, tra i quali si trovano alcune stampe reali e governative.\nLa collezione archeologica \u00e8 composta perlopi\u00f9 dai ritrovamenti risalenti all'epoca dell'Ordine Teutonico. Interessanti elementi di questa decorazione sono delle tegole finemente decorate provenienti dalla Citt\u00e0 imperiale di Pechino e alcuni mattoni della Grande muraglia cinese. Una stanza del castello, chiamata \"Heimatmuseum\", fu arredata con i mobili tradizionali della regione di Malbork.\nI proprietari del castello.\nI proprietari del Castello di Malbork, da quando era ancora un convento ad oggi, sono stati 70. Di seguito \u00e8 riportata la lista di tutte le persone che hanno amministrato nella storia questo edificio."}
{"id": "1464059", "revid": "125868301", "url": "https://it.wikipedia.org/wiki?curid=1464059", "title": "Priscillianesimo", "text": "Il priscillianesimo \u00e8 una dottrina cristologica di ispirazione cristiana sviluppatasi nella penisola iberica nel IV secolo e fondata da Priscilliano e poi diffusasi soprattutto in Gallia meridionale. Deriva da dottrine agnostiche-manichee e antitrinitarie. Condannato nel concilio di Saragozza del 380, il priscillianesimo fu considerato un'eresia sia dalla Chiesa ortodossa orientale che dalla Chiesa cattolica romana. Sopravvisse fino al VI secolo."}
{"id": "1464061", "revid": "287204", "url": "https://it.wikipedia.org/wiki?curid=1464061", "title": "Horia", "text": ""}
{"id": "1464062", "revid": "767487", "url": "https://it.wikipedia.org/wiki?curid=1464062", "title": "Spillatura", "text": "La spillatura \u00e8 il processo attraverso il quale si confeziona la cosiddetta birra alla spina.\nLa buona tecnica di spillatura prevede di inclinare il bicchiere sotto il rubinetto dello spillatore e far scendere la birra lentamente e senza interruzioni, fino a quando la schiuma fuoriesce dall'orlo. A questo punto bisogna livellare con un colpo di spatola, affinch\u00e9 la schiuma mantenga la sua consistenza.\nNormalmente bisogna evitare che il bicchiere venga a contatto con il rubinetto.\nEsistono diverse tecniche di spillatura:\nIl \"cappello di schiuma\" venuto a formarsi durante la \"spillatura\" serve soprattutto a preservare la birra stessa dall'aria, evitandone cos\u00ec l'ossidazione e la conseguente alterazione organolettica del prodotto.\nStoria.\nIn Epoca vittoriana, la birra era contenuta in grandi botti di legno situate dietro al bancone e veniva servita tramite un rubinetto che sfruttava la gravit\u00e0.\nPian piano il gusto dei consumatori si affin\u00f2, anche grazie alla diffusione dei bicchieri in vetro al posto dei boccali, e la birra conservata a temperatura ambiente divenne inaccettabile. Si rendeva necessario conservare i barili in cantine fresche e fu inventata quindi una macchina provvista di pompa a pistone cilindrico con delle valvole che evitavano il riflusso.\nQuesto metodo, pur creando delle pinte di ottima qualit\u00e0, si rivel\u00f2 poco conveniente a causa degli sprechi, e perci\u00f2 nel barile venne introdotta dell'anidride carbonica per prevenire l'ossidazione della birra, oltre a facilitare il tiraggio della pompa.\nCol passare del tempo \u00e8 stato superato l'uso della pompa manuale; al giorno d'oggi l'anidride carbonica \u00e8 utilizzata ad una pressione sufficiente a spingere la birra fino al rubinetto.\nLa pressione superficiale del gas svolge quindi una duplice funzione: mantiene il giusto livello di gasatura e fornisce la spinta richiesta per far fluire la birra fino al rubinetto.\nL'introduzione dell'anidride carbonica nei fusti ebbe anche un'altra conseguenza fondamentale: permise di produrre birre frizzanti alla spina, che in precedenza erano disponibili solo in bottiglia. L'anidride carbonica tuttavia presenta dei limiti: la sua quantit\u00e0, infatti, potrebbe non essere sufficiente a pompare la birra, ma la pressione non pu\u00f2 essere aumentata troppo altrimenti si otterrebbe una birra eccessivamente gassata. Fu Arthur Guinness a risolvere il problema, mescolando all'anidride carbonica (che mantiene la gassosit\u00e0) un gas meno solubile, l'azoto (che mantiene la pressione).\nNel 2006 Carlsberg lancia un innovativo metodo di spillatura, denominato \"Draughtmaster\", che elimina il ricorso all'anidride carbonica e sostituisce i tradizionali fusti a rendere con fusti in pet (materiale riciclabile)."}
{"id": "1464067", "revid": "767487", "url": "https://it.wikipedia.org/wiki?curid=1464067", "title": "Robert Fle\u00dfers", "text": "Carriera.\nCresciuto nelle giovanili del FC Viersen, viene notato dagli osservatori del Borussia M\u00f6nchengladbach che gli offrono un contratto da professionista. Esordisce in Bundesliga il 22 aprile 2006 nel pareggio per 2-2 contro l' ma nei due anni successivi viene principalmente impiegato nella squadra riserve in Regionalliga.\nNel 2008 passa al Magonza in Zweite Bundesliga, dove per\u00f2 ottiene solo 2 presenze in prima squadra e 22 nella squadra riserve. Visto il suo scarso utilizzo nel 2009 cambia di nuovo squadra, scendendo ancora di categoria: passa al FC Ingolstadt 04 in 3. Liga.\nNazionale.\nFle\u00dfers ha vestito la maglia di numerose nazionali giovanili tedesche."}
{"id": "1464071", "revid": "599013", "url": "https://it.wikipedia.org/wiki?curid=1464071", "title": "Ion Corvin", "text": ""}
{"id": "1464073", "revid": "12535445", "url": "https://it.wikipedia.org/wiki?curid=1464073", "title": "Malcolm II", "text": ""}
{"id": "1464075", "revid": "729019", "url": "https://it.wikipedia.org/wiki?curid=1464075", "title": "Battaglia di Sfacteria (1825)", "text": "La battaglia di Sfacteria (anche nota come disastro di Sfacteria) venne combattuta nella baia di Navarino fra il 29 aprile e l'8 maggio 1825, nel quadro della guerra d'indipendenza greca. La flotta turco-egiziana di Ibr\u0101h\u012bm Pasci\u00e0 represse un tentativo ellenico di bloccare la strategica baia, garantendosene il controllo per altri due anni e mezzo.\nContesto.\nLa guerra d'indipendenza greca ebbe inizio nel 1821, in parte su istigazione di Al\u00ec Pasci\u00e0 di Tepeleni, Pasci\u00e0 ottomano della citt\u00e0 greca di Giannina, in parte per la presa di posizione di Alessandro Ypsilanti nei principati danubiani. Entrambe vennero sconfitti, ci\u00f2 per\u00f2 non imped\u00ec agli insorti greci di proclamare l'indipendenza il 1\u00ba gennaio 1822 e di liberare buona parte dell'attuale Grecia continentale.\nLa reazione ottomana tard\u00f2 sino al 1825, quando la corte di Mahmud II patteggi\u00f2 con il Chediv\u00e8 d'Egitto Mehmet Ali l'invio di una flotta egiziana, munita di un nutrito corpo di spedizione e affidata al figlio Ibr\u0101h\u012bm Pasci\u00e0. Si trattava di un totale di 17.000 uomini, non pochi in quel contesto, che erano stati riorganizzati da Suleiman Pasha, un colonnello rinnegato dell'esercito di Napoleone.\nL'invasione egiziana.\nIl corpo di spedizione egiziano salp\u00f2 il 4 luglio 1824 ma si blocc\u00f2 fra Creta e Rodi, per timore dei brulotti greci. Giunse infine di fronte a Modone, dove sbarc\u00f2, occupandola, l'11 febbraio 1825. Ci\u00f2 consent\u00ec all'invasore di procedere all'invasione in due direzioni:\nL'invasione fu caratterizzata da grandi violenze verso la popolazione civile, ridotta in parte significativa in schiavit\u00f9 e a tal fine condotta in Egitto.\nLa tentata reazione greca.\nL'azione su Modone.\nIn questo contesto i greci tentarono di reagire con azioni di guerriglia navale, anzitutto concentrate sull'area di Modone e nella vicina Navarino. Essa costituiva una meravigliosa base navale, sostenuta dai forti veneziani e sosta naturale sulla rotta per l'Egitto. La prima azione ebbe luogo gi\u00e0 il 21 marzo, quando Ibr\u0101h\u012bm Pasci\u00e0 venne disturbato da una flottiglia greca guidata dal Miaoulis, che distrusse alcuni navigli, ma non riusc\u00ec a sloggiarlo.\nLa battaglia di Sfacteria.\nLa seconda azione, pi\u00f9 ambiziosa, venne iniziata il 26 aprile. La situazione nell'area di Modone non era ancora totalmente consolidata. I musulmani avevano conquistato il castello di Navarino, gi\u00e0 in mano greca sin dal 7 agosto 1821. Esso comandava l'ingresso della grande baia, protetta a ponente, verso lo Ionio, dalla lunga e montagnosa isola di Sfacteria. Approfittando dell'assenza della flotta musulmana, allora lontana da Modone, gli Elleni godevano di una momentanea superiorit\u00e0 marittima e tentarono di bloccare il controllo della baia, assicurandosi il controllo di Sfacteria.\nLa flottiglia greca sbarc\u00f2 circa 1500 combattenti sull'isola di Sfacteria, guidati da Alessandro Mavrokordatos, rampollo della ricca famiglia costantinopolitana dei Fanarioti. L'azione venne presto interrotta dall'inatteso ritorno della flotta musulmana, gi\u00e0 la mattina del 26 e a ranghi interi: questo sembra aver costituito uno dei fattori del tragico fallimento ellenico. Una circostanza che costrinse l'intera flottiglia greca ad abbandonare in gran fretta l'area, con l'unica eccezione del brigantino Aris, che si trattenne nella baia per riportare verso terra quanti pi\u00f9 fanti possibile (circa 200); ci\u00f2 lo costrinse a trattenersi abbastanza a lungo da vedere bloccate le bocche della baia. L'equipaggio decise allora per una sortita disperata quello stesso 26 aprile, procurando molti danni al nemico. Restavano cos\u00ec bloccati sull'isola di Sfacteria diversi elleni e filelleni. Ibr\u0101h\u012bm Pasci\u00e0 non ebbe fretta: lo sbarco egiziano ebbe inizio solo alle undici del mattino dell'8 maggio 1825, al comando di Suleiman Bey. Le condizioni del presidio erano tali che l'assalto ebbe effetti devastanti, lo stesso Mavrokordatos si salv\u00f2 solo gettandosi in acqua e nuotando sino alla terra ferma. Fra i molti caddero il noto partigiano Anagnostaras ed il conte Santorre di Santa Rosa, patriota piemontese in esilio.\nConseguenze.\nIl castello di Navarino rimase in mano Egiziana. Gli invasori continuarono a servirsi della baia come principale approdo sino al 20 ottobre 1827, quando la flotta franco-russo-inglese annient\u00f2 la squadra musulmana alla battaglia di Navarino.\nI circa 200 patrioti sfuggiti alla cattura ed al feroce trattamento riservato ai prigionieri, si trovarono al comando del generale Makriy\u00e1nnis, che decise di ripiegare verso la grande fortezza ancora libera di Nauplia. Qui nei pressi, ai Mulini di Nauplia (o Mulini di Lerna) presso Argo, venne raggiunto da una colonna turca che per\u00f2 riusc\u00ec a respingere.\nLa morte di Santorre di Santa Rosa.\nLa battaglia \u00e8 sovente ricordata per la morte di Santorre di Santa Rosa. Le circostanze in cui avvenne non furono mai chiarite; d'altra parte questi, a causa dell'ostilit\u00e0 inglese per la presenza di noti patrioti italiani, s'era arruolato sotto il falso nome di Annibale De' Rossi, quale soldato semplice."}
{"id": "1464077", "revid": "167080", "url": "https://it.wikipedia.org/wiki?curid=1464077", "title": "Ippodromo di Costantino", "text": ""}
{"id": "1464081", "revid": "830939", "url": "https://it.wikipedia.org/wiki?curid=1464081", "title": "Louis Segond", "text": "Su richiesta della \"Compagnie des Pasteurs\" di Ginevra, ha tradotto la Bibbia in francese a partire dai testi originali ebraici e greci.\nLa traduzione dell'Antico Testamento \u00e8 stata pubblicata a tappe, nell'arco di circa un decennio, mentre la raccolta completa \u00e8 apparsa nel 1873 (con la data del 1874) per i tipi delle \u00c9ditions Cherbuliez. Per quanto riguarda il Nuovo Testamento, l'anno 1878 si caratterizza per la pubblicazione del Vangelo di Matteo, seguito l'anno dopo da quello di Giovanni. Fu nel 1880 che il Nuovo Testamento completo vide la luce, sempre per le \u00c9ditions Cherbuliez.\nLouis Segond non voleva che da vivo si modificasse la sua traduzione ma aveva fatto sapere che, dopo la sua scomparsa, gli editori avrebbero potuto fare ci\u00f2 che volevano. Fu dunque ventiquattro anni dopo la sua morte, che nel 1909 fu programmata una revisione del suo lavoro. Questa revisione condusse alla versione del 1910. Una nuova revisione \u00e8 stata completata nel 1979 a cura della Nouvelle Edition de Gen\u00e8ve."}
{"id": "1464083", "revid": "599013", "url": "https://it.wikipedia.org/wiki?curid=1464083", "title": "Mereni", "text": "Il toponimo Mereni pu\u00f2 riferirsi a diverse localit\u00e0:"}
{"id": "1464088", "revid": "1909865", "url": "https://it.wikipedia.org/wiki?curid=1464088", "title": "Chiesa di San Nicol\u00f2 dei Mendicoli", "text": "La chiesa di San Nicol\u00f2 dei Mendicoli o dei Mendicanti \u00e8 un edificio religioso della citt\u00e0 di Venezia, situato nel sestiere di Dorsoduro.\nStoria.\nLa chiesa di San Nicol\u00f2 dei Mendicoli \u00e8 una tra le pi\u00f9 antiche di Venezia: si presume che esistesse gi\u00e0 una prima costruzione nel VII secolo.\nCi sono due ipotesi sull'origine del nome della chiesa. Secondo la prima ipotesi, \"Mendicoli\" sarebbe la storpiatura di \"Mendigola\", che \u00e8 l'antico nome dell'isola su cui essa \u00e8 fabbricata. Secondo l'altra ipotesi, \"Mendicoli\" deriverebbe da \"mendici\" a indicare le modestissime condizioni di vita della contrada, abitata prevalentemente da pescatori e da artigiani.\n\u00c8 proprio in questa contrada che avevano la loro sede i cosiddetti \"Nicolotti\", una delle fazioni del popolo veneziano acerrimi rivali dell'analoga fazione dei \"Castellani\", abitanti all'estremo opposto della citt\u00e0 nella zona di San Pietro di Castello. Almeno una volta all'anno le due fazioni si scontravano violentemente sul Ponte dei Pugni nella vicina parrocchia di San Barnaba, in una tradizionale battaglia a mani nude.\nLa chiesa rimase seriamente danneggiata dall'alluvione del 4 novembre 1966. Negli anni settanta fu al centro di un complesso intervento di restauro, finanziato grazie al Venice in Peril Fund, nel corso del quale si procedette anche a un innalzamento generale del pavimento, esposto continuamente ai danni dell'acqua alta, essendosi venuto a trovare ben trenta centimetri al di sotto del livello medio dei canali.\nNel 1973 la chiesa fu usata anche come set cinematografico per il film \"A Venezia... un dicembre rosso shocking\" di Nicolas Roeg.\nDescrizione.\nLa costruzione del VII secolo fu rimpiazzata dall'attuale chiesa del XIII secolo, di impianto romanico basilicale a tre navate. Anche questa seconda fabbrica fu poi ampiamente rimaneggiata nel corso del tempo, sia all'esterno, con l'aggiunta nel XV secolo di un piccolo portico sul lato settentrionale, sia all'interno, molto ricco, dove nel XVI secolo la navata centrale fu ornata con statue in legno dorato.\nLe pareti superiori sono decorate da un ciclo di dipinti raffiguranti scene della vita di Ges\u00f9 Cristo, opera di diversi pittori appartenenti alla scuola del Veronese. Al suo interno \u00e8 peraltro presente il corpo di San Niceta (martire goto). Pregevoli anche l'organo del XIX secolo, della ditta Bazzani, e la \"Piet\u00e0\", opera del 1968 dello scultore altoatesino Guido Anton Muss.\nCompleta il complesso un robusto campanile veneto-bizantino in cotto, anch'esso risalente al XIII secolo."}
{"id": "1464095", "revid": "599013", "url": "https://it.wikipedia.org/wiki?curid=1464095", "title": "Johannes van den Bergh", "text": "Carriera.\nNel 2007, dopo 30 presenze in Regionalliga con l'Under-23 del Borussia ha fatto il suo esordio in Bundesliga. Dalla stagione successiva \u00e8 stato aggregato alla prima squadra. Nell'estate 2013, passa dal Fortuna D\u00fcsseldorf allo Hertha Berlino."}
{"id": "1464096", "revid": "33689", "url": "https://it.wikipedia.org/wiki?curid=1464096", "title": "Censorio Daziano", "text": "Daziano era il figlio di un inserviente dei bagni pubblici che sal\u00ec la scala sociale fino a divenire senatore di Costantinopoli e \"patricius\" dell'impero. Cristiano, ebbe delle propriet\u00e0 ad Antiochia, dove costru\u00ec dei bagni pubblici, dei giardini e delle ville. Ebbe uno scambio epistolare con il retore Libanio, dal quale ricevette tra il 355 e il 365 20 lettere pervenute al giorno d'oggi.\nDopo aver servito sotto l'imperatore Costantino I, divenne uno dei principali consiglieri di suo figlio Costanzo II. In qualit\u00e0 di \"comes\", nel 345 scrisse la lettera con la quale invitava il vescovo niceno Atanasio di Alessandria, che era stato cacciato dagli ariani, a tornare alla sua sede; nel 351 fu tra i componenti del tribunale che process\u00f2 il vescovo Fotino al sinodo di Sirmio; nel 354 si adoper\u00f2 perch\u00e9 al retore Libanio fosse permesso di tornare a risiedere ad Antiochia. Nel 358 fu console, e il 18 dicembre di quello stesso anno era gi\u00e0 \"patricius\". Perse influenza sotto l'imperatore Giuliano (361-363): in ogni caso non sub\u00ec il processo di Calcedonia e si ritir\u00f2 ad Antiochia.\nNel 363 era anziano e si trovava ad Antiochia, alla morte di Giuliano; segu\u00ec poi il nuovo imperatore Gioviano fino ad Ancyra, dove svern\u00f2; morto Gioviano, nel febbraio 364 scrisse dalla Galazia a Nicea, dove si trovava la corte imperiale, per sostenere l'elezione di Valentiniano I; nello stesso mese la popolazione di Antiochia mise a fuoco la sua casa, e il concilio della citt\u00e0 venne accusato di non aver fatto nulla per fermarla. La popolazione di Antiochia invi\u00f2 a Daziano una lettera con la quale chiedeva il perdono, con l'intercessione di Libanio; quando Daziano lo concesse, il sollievo fu tanto che la posizione di Libanio, latore della bella notizia, aument\u00f2 di prestigio. L'anno successivo era ancora vivo."}
{"id": "1464098", "revid": "647919", "url": "https://it.wikipedia.org/wiki?curid=1464098", "title": "University of Syracuse", "text": ""}
{"id": "1464101", "revid": "599013", "url": "https://it.wikipedia.org/wiki?curid=1464101", "title": "Mihai Viteazu", "text": "Il toponimo Mihai Viteazu, da \"Mihai Viteazul\", nome romeno di Michele il Bravo, pu\u00f2 riferirsi a diverse localit\u00e0 della Romania:"}
{"id": "1464107", "revid": "1353398", "url": "https://it.wikipedia.org/wiki?curid=1464107", "title": "BS Television", "text": "Blustar Tv era una televisione locale pugliese con sede a Taranto attiva dal 1990 al 2015. In precedenza il socio di maggioranza era l'industriale Cosimo Quaranta. Tra il 2008 ed il 2009 l'emittente \u00e8 stata acquistata da un gruppo di imprenditori, ma in breve tempo la TV ritorn\u00f2 nelle mani di Cosimo Quaranta e nel 2009 venne rilevata da un altro gruppo editoriale che dar\u00e0 all'emittente uno slancio comunicativo grazie soprattutto all'abnegazione di un direttore infaticabile che ne cambia fortemente i connotati.\nTrasmetteva principalmente contenuti legati all'informazione e allo sport tarantini, proiettandosi alla produzione di format soprattutto di approfondimento.\nViene chiusa il 31 ottobre 2015.\nRedazione.\nAngela Tanzarella Direttore responsabile\nAlessandra Abatemattei\nAnna Grazia Angolano\nGiada Petruzzi\nDebora Notarnicola\nMarco Ruffo\nRoberta Moschetti"}
{"id": "1464109", "revid": "186518", "url": "https://it.wikipedia.org/wiki?curid=1464109", "title": "Blustar Tv", "text": ""}
{"id": "1464114", "revid": "128346", "url": "https://it.wikipedia.org/wiki?curid=1464114", "title": "Cacio", "text": ""}
{"id": "1464117", "revid": "219110", "url": "https://it.wikipedia.org/wiki?curid=1464117", "title": "Mihail Kog\u0103lniceanu (disambigua)", "text": "Mihail Kog\u0103lniceanu fu un politico romeno. \nCon il suo nome sono chiamate diverse localit\u00e0 della Romania:\nA Mihail Kog\u0103lniceanu sono inoltre dedicati:"}
{"id": "1464120", "revid": "339392", "url": "https://it.wikipedia.org/wiki?curid=1464120", "title": "Topoi", "text": ""}
{"id": "1464121", "revid": "599013", "url": "https://it.wikipedia.org/wiki?curid=1464121", "title": "Battaglia di Sfacteria", "text": ""}
{"id": "1464122", "revid": "1305772", "url": "https://it.wikipedia.org/wiki?curid=1464122", "title": "Synchronicity II", "text": "Synchronicity II \u00e8 un brano dei Police, pubblicato come terzo singolo del loro album \"Synchronicity\".\nIl singolo.\nLa canzone, che si riferisce alla teoria di Carl Gustav Jung della sincronicit\u00e0, essenzialmente racconta la storia di un uomo tormentato la cui casa, vita lavorativa e ambiente che lo circonda, sono terribili e deprimenti. Ed in parallelo si sviluppa un secondo tema pi\u00f9 oscuro che parla di qualcosa che emerge dalle torbide acque di un lago scozzese. Un esempio della teoria junghiana che collega i due eventi che avvengono a \"moltissime miglia di distanza\".\nVideo musicale.\nIl video musicale del brano \u00e8 stato diretto da Godley &amp; Creme. In esso la band esegue il brano in un paesaggio post-apocalittico, sopra dei mucchi giganti di chitarre, tamburi, spazzatura, parti di automobili e cavi. Sting presenta un look simile a quello di Feyd-Rautha Harkonnen, poich\u00e9 in quel periodo stava girando \"Dune\" con David Lynch."}
{"id": "1464124", "revid": "339392", "url": "https://it.wikipedia.org/wiki?curid=1464124", "title": "Topoi letterari", "text": ""}
{"id": "1464126", "revid": "682118", "url": "https://it.wikipedia.org/wiki?curid=1464126", "title": "Vulcano sottomarino", "text": "I vulcani sottomarini sono delle fratture al di sotto delle acque marine dalle quali pu\u00f2 fuoriuscire magma.\nStoria.\nL'esistenza di vulcani sottomarini \u00e8 stata dimostrata alla fine dell'Ottocento allorch\u00e9 vennero individuati, per mezzo di scandagli, nel corso della spedizione attorno al mondo effettuata negli anni 1872-1876 dalla nave britannica \"Challenger\". Ma ancor prima, nel 1649-1650, una eruzione di tipo esplosivo del Kolumbo, un vulcano sottomarino del Mare Egeo, uccise 70 abitanti della vicina isola di Santorini, svelando drammaticamente l'esistenza di vulcani al di sotto delle acque.\nGli studi oceanografici sono stati incrementati enormemente nella seconda met\u00e0 del XX secolo e i moderni sonar \"multibeam\" hanno permesso di migliorare enormemente l'accuratezza delle rappresentazioni del fondale oceanico. Numerosi vulcani sottomarini sono stati scoperti attorno al 1980 per mezzo di un sistema sonar a visione laterale, chiamato GLORIA, trainato da una nave oceanografica vicino alla superficie, che riusciva a coprire un'area molto vasta del fondo oceanico, una fascia larga da 36 a 50 chilometri in un solo passaggio. Nonostante l'aumento delle conoscenze avvenuto negli ultimi decenni, molti aspetti relativi al vulcanismo sottomarino sono ancora poco conosciuti.\nUn laboratorio naturale che ha permesso di studiare la trasformazione di un vulcano sottomarino in isola \u00e8 rappresentato dall'isola di Surtsey che, posta alla profondit\u00e0 di 130\u00a0m sotto il livello delle acque, in seguito a vistosi fenomeni vulcanici di tipo esplosivo emerse il 14 novembre 1963 al largo della costa meridionale dell'Islanda. Dopo tre anni e mezzo, quando cessarono gli eventi effusivi (5 giugno 1967) l'isola aveva raggiunto l'estensione di 2,7 km\u00b2; da allora, tuttavia, la sua superficie viene continuamente ridotta dall'attivit\u00e0 erosiva esogena. Il territorio privo di vita della neonata isola permette lo studio importantissimo delle successioni ecologiche e pertanto ne \u00e8 stato tassativamente vietato l'approdo a tutti fuorch\u00e9 agli studiosi autorizzati i quali devono tuttavia attenersi a rigidi protocolli osservativi.\nLocalizzazioni.\nLa maggior parte delle eruzioni vulcaniche sul nostro pianeta si verificano al di sotto del livello del mare; si calcola che il 75% del magma annuo sia prodotto da vulcani sottomarini. Il magma, originato dal mantello terrestre, viene eruttato sulla crosta oceanica principalmente in due zone:\nSebbene la maggior parte dei vulcani sottomarini emergano dalle piane abissali come seamount, alcuni vulcani sono situati in acque poco profonde permettendo che, durante le eruzioni, del materiale vulcanico sia rilasciato nell'atmosfera.\nLa densit\u00e0 dei vulcani varia notevolmente con l'et\u00e0 della crosta oceanica: la massima densit\u00e0 (oltre 50 vulcani per 10.000\u00a0km\u00b2) \u00e8 stata rilevata nel Pacifico meridionale su una crosta oceanica risalente al Miocene.\nVicino ai vulcani sottomarini negli abissi oceanici si trovano comunemente delle fumarole (in inglese \"black smokers\"), luoghi di imponente attivit\u00e0 biologica. Si tratta di strutture cilindriche, alte meno di un metro da cui fuoriescono vapori molto caldi (oltre i 300\u00a0\u00b0C), contenenti sostanze che precipitano a contatto con l'acqua marina fredda del fondale oceanico, formando minerali ricchi in zolfo e di colore nero. Attorno a queste emissioni idrotermali si sviluppano particolari ecosistemi abissali in grado di sopravvivere in condizioni avverse e in assenza totale di luce.\nEruzioni.\nAnche l'attivit\u00e0 vulcanica di queste aree si distingue in \"effusiva\", ossia sotto forma di colate di lava, ed \"esplosiva\".\nLava.\nLe principali formazioni di lava osservate sono:\nNon pare esistano differenze di composizione tra le lave laminari e quelle a cuscini, e ci\u00f2 suggerisce che esse abbiano un'origine comune. Confrontando le colate laviche sottomarine con quelle delle Hawaii, si pu\u00f2 osservare che le formazioni laminari sottomarine derivano dall'eruzione di una lava pi\u00f9 fluida di quella che produce le formazioni a cuscini. La fluidit\u00e0 della lava dipende dal grado di cristallizzazione del magma: pi\u00f9 \u00e8 alta la quantit\u00e0 di solidi trasportata, minore \u00e8 la fluidit\u00e0 della lava. Le lave a cuscini possono rappresentare uno stadio eruttivo successivo alle colate laminari.\nLe differenze nell'aspetto esteriore e nella struttura interna possono essere il risultato di meccanismi eruttivi diversi. La zona con attivit\u00e0 vulcanica pi\u00f9 recente, per esempio nel tratto della Dorsale dell'oceano Pacifico orientale, \u00e8 formata quasi interamente da lave laminari. Eventi vulcanici pi\u00f9 antichi, caratterizzati da strutture topografiche ondulate ai margini delle zone vulcaniche pi\u00f9 recenti, hanno dato origine prevalentemente a lave a cuscini con solo qualche residuo di lave laminari."}
{"id": "1464127", "revid": "599013", "url": "https://it.wikipedia.org/wiki?curid=1464127", "title": "Pantelimon", "text": "Pantelimon pu\u00f2 riferirsi a:"}
{"id": "1464130", "revid": "1305772", "url": "https://it.wikipedia.org/wiki?curid=1464130", "title": "King of Pain", "text": "King of Pain \u00e8 il quarto singolo estratto da \"Synchronicity\", quinto album del gruppo musicale britannico The Police. Il singolo arriva primo in Canada e terzo nella Billboard Hot 100.\nIl singolo.\nIl brano, scritto da Sting, passa in rassegna immagini diverse che vogliono rappresentare la solitudine e l'abbandono. Con l'affermazione finale del protagonista: \u00e8 mio destino essere il \"re del dolore\". Efficace l'uso degli strumenti che si alternano a momenti vocali senza musica, ancora una volta a sottolineare l'essere soli."}
{"id": "1464132", "revid": "36426", "url": "https://it.wikipedia.org/wiki?curid=1464132", "title": "Santa Maria dei Carmini", "text": ""}
{"id": "1464134", "revid": "36426", "url": "https://it.wikipedia.org/wiki?curid=1464134", "title": "San Pietro di Castello", "text": ""}
{"id": "1464135", "revid": "36426", "url": "https://it.wikipedia.org/wiki?curid=1464135", "title": "San Giovanni Battista in Campagna", "text": ""}
{"id": "1464136", "revid": "1573940", "url": "https://it.wikipedia.org/wiki?curid=1464136", "title": "Pitheciidae", "text": "I Pitecidi (Pitheciidae ) sono una famiglia di primati aplorrini, diffusi in Sud America.\nAl genere sono ascritte le varie specie di uakari, pitecie, callicebi e chiropoti: si tratta di animali di taglia medio-piccola, diffusi principalmente in Amazzonia, dalla Colombia alla Bolivia.\nLe dimensioni maggiori le si osserva nel genere \"Cacajao\" (50 cm) mentre le specie del genere \"Callicebus\" sono quelle di dimensioni pi\u00f9 piccole, con una lunghezza di circa 20 cm, pi\u00f9 almeno altrettanti di coda.\nPresentano in genere un moderato dimorfismo sessuale, con maschi di dimensioni leggermente maggiori delle femmine; in taluni casi (p.es. \"Pithecia pithecia\") i due sessi differiscono anche per la colorazione della pelliccia. Posseggono code non prensili di lunghezza variabile.\nLa loro dieta si basa essenzialmente su frutti, foglie, germogli, semi e piccoli artropodi.\nHanno abitudini diurne ed arboricole. Le dimensioni delle colonie vanno dai piccoli nuclei monofamiliari dei \"Callicebus\" ai grandi gruppi sociali dei \"Cacajao\", che possono arrivare ad avere oltre 100 membri.\nAl pari di molti altri primati, tra i Pitecidi \u00e8 diffusa la pratica del \"grooming\", che oltre a proteggere dall'attacco dei parassiti, ha il ruolo di rafforzare i legami sociali.\nTutti i Pitecidi danno alla luce un solo piccolo per volta.\nTassonomia.\nIn passato la sottofamiglia \"Pitheciinae\" veniva considerata una sottofamiglia dei Cebidi, in seguito venne spostata ed accorpata, sempre col rango di sottofamiglia, agli Atelidi: in ambedue i casi, essa non comprendeva il genere \"Callicebus\", quest'ultimo ascritto in un primo tempo ai Callitricidi e poi alla famiglia propria dei Callicebidae, alla quale a volte venivano accorpati anche gli Aotidi, col rango di sottofamiglia.\nAttualmente quella dei Pithecidi \u00e8 stata elevata al rango di famiglia a s\u00e9 stante, alla quale sono ascritti quattro generi raggruppati in 2 sottofamiglie, per un totale di 45 specie viventi:\nInfraordine Platyrrhini\nConservazione.\nTutte le specie di Pitheciidae sono protette dalla CITES (specie di cui \u00e8 vietato il commercio).\nAlcune specie, quali \"Callicebus barbarabrownae\" e \"Callicebus coimbrai\", sono classificate nella \"IUCN red list\" come specie in pericolo critico di estinzione."}
{"id": "1464141", "revid": "36426", "url": "https://it.wikipedia.org/wiki?curid=1464141", "title": "Chiesa di San Filippo Neri di Messina", "text": ""}
{"id": "1464143", "revid": "1272592", "url": "https://it.wikipedia.org/wiki?curid=1464143", "title": "Chiesa di Santa Maria della Scala", "text": "La denominazione di Santa Maria della Scala si pu\u00f2 riferire a chiese situate in diverse citt\u00e0."}
{"id": "1464144", "revid": "484362", "url": "https://it.wikipedia.org/wiki?curid=1464144", "title": "Tuzla (disambigua)", "text": "Il toponimo Tuzla (parola di origine turca che significa \"luogo salato\") pu\u00f2 riferirsi a:"}
{"id": "1464149", "revid": "36426", "url": "https://it.wikipedia.org/wiki?curid=1464149", "title": "Santa Maria in Valle Porclaneta", "text": ""}
{"id": "1464151", "revid": "167080", "url": "https://it.wikipedia.org/wiki?curid=1464151", "title": "Offerte", "text": ""}
{"id": "1464154", "revid": "1982", "url": "https://it.wikipedia.org/wiki?curid=1464154", "title": "Centro storico di Cracovia", "text": "Il centro storico \u00e8 il distretto centrale di Cracovia. \u00c8 il migliore esempio di citt\u00e0 vecchia della Polonia, di cui Cracovia era la capitale storica.\nLe attrazioni dello \"Stare Miasto\" - la Citt\u00e0 Vecchia - comprendono la piazza del mercato, il \"Rynek G\u0142\u00f3wny\" (la pi\u00f9 grande piazza medievale dell'Europa) e numerose chiese tra cui la basilica di Santa Maria, la chiesa di Sant'Adalberto (in polacco il nome del santo \u00e8 Wojciech), la chiesa dei Santi Pietro e Paolo ed altri tesori, come il mercato dei tessuti (che attualmente ospita negozi) ed il Museo Nazionale di Cracovia, il municipio a torre, il barbacane (una torre difensiva che un tempo faceva parte delle mura, nei pressi della porta di San Floriano) ed il castello del Wawel, ex sede del regno polacco che si affaccia sulla Vistola. Una delle sedi del museo Nazionale, il museo Czartoryski, ospita la celeberrima \"Dama con l'ermellino\" di Leonardo da Vinci, temporaneamente spostata al Museo Nazionale di Cracovia."}
{"id": "1464155", "revid": "599013", "url": "https://it.wikipedia.org/wiki?curid=1464155", "title": "Vulturu", "text": "Il toponimo Vulturu pu\u00f2 riferirsi a diverse localit\u00e0 della Romania:"}
{"id": "1464156", "revid": "1573940", "url": "https://it.wikipedia.org/wiki?curid=1464156", "title": "Toxorhynchites rajah", "text": "Toxorhynchites rajah , \u00e8 una zanzara endemica dello stato malese del Sabah, situato nella zona pi\u00f9 settentrionale del Borneo.\nNel suo stadio larvale vive esclusivamente all'interno degli ascidi della pianta carnivora \"Nepenthes rajah\", da cui deriva il suo epiteto specifico.\nPer questo motivo, quest'insetto \u00e8 considerato un nepenthebionte."}
{"id": "1464159", "revid": "1305772", "url": "https://it.wikipedia.org/wiki?curid=1464159", "title": "Lucio Cornelio Lentulo (console 3 a.C.)", "text": "Apparteneva alla \"gens Cornelia\" ed era figlio dell'omonimo Lucio Cornelio Lentulo console del 38 a.C. La sua ascendenza potrebbe essere appartenuta agli Scipioni. Ebbe una figlia, una certa Cornelia della famiglia degli Scipioni, sposata con Lucio Volusio Saturnino (console \"suffectus\" nel 3).\nFu \"flamen Martialis\" nel 12 a.C. e poi \"praefectus monetalis\". Divenne console nel 3 a.C. e poco dopo proconsole d'Africa, dove mor\u00ec ricoprendo l'incarico, forse durante una guerra contro le popolazioni berbere di Musulami o Garamanti."}
{"id": "1464160", "revid": "36426", "url": "https://it.wikipedia.org/wiki?curid=1464160", "title": "Santa Maria de Praediis (Teramo)", "text": ""}
{"id": "1464162", "revid": "339392", "url": "https://it.wikipedia.org/wiki?curid=1464162", "title": "Abbazia benedettina di san Michele Arcangelo", "text": ""}
{"id": "1464165", "revid": "767487", "url": "https://it.wikipedia.org/wiki?curid=1464165", "title": "Montevergine (montagna)", "text": ""}
{"id": "1464168", "revid": "1320609", "url": "https://it.wikipedia.org/wiki?curid=1464168", "title": "Maroggia", "text": "Maroggia (in dialetto ticinese \"Marogia\") \u00e8 un comune svizzero di 664 abitanti del Canton Ticino, nel distretto di Lugano.\nGeografia fisica.\nMaroggia \u00e8 affacciato sul Lago di Lugano, tra la sponda destra e quella sinistra della foce del fiume Mara.\nStoria.\nMaroggia fu abitato fin dall'et\u00e0 del Ferro. Sono state rinvenute nel territorio un'iscrizione nord etrusca (1906) e una stele d'epoca romana (1926). Il territorio di Maroggia e le sue adiacenze furono donate dal re Longobardo Liutprando verso il 724 alla basilica di San Carpoforo di Como e successivamente, tramite Carlo Magno alla Basilica di Sant'Ambrogio di Milano. Il castello che, si dice, sorgesse a Maroggia, risaliva forse a questa epoca, sorto a protezione dell'abitato e dell'importante via d'acqua, era probabilmente denominato \"Maros\", forse dal torrente Mara, dal quale, assieme alla Roggia, \u00e8 ipotizzato derivi in nome del comune, anche se sono diverse le interpretazioni sull'etimologia del nome, Maros, poi Marozia, Marogia e, infine, Maroggia. Il primo censimento attendibile della popolazione \u00e8 data 1636 e il comune contava 114 abitanti. Le principali famiglie erano i Rodari, i Fossati e i Contestabile.\nNel 1798 Maroggia ader\u00ec all'effimera Repubblica di Riva San Vitale. Il vecchio abitato era raggruppato in un nucleo attorno alla chiesa e racchiuso entro porticati a protezione e difesa. La popolazione era impiegata nella pesca e nelle carbonaie e, successivamente, nel mulino (ancora attivo ) e nell'arte statuaria e nell'architettura. Sul finire del XIX secolo erano attive nel comune anche una cartiera e una fabbrica di prodotti alimentari . Nel 1878 Romeo Manzoni apr\u00ec l'Istituto internazionale femminile che prese il suo nome, diretto anche da Angelica Cioccari Solichon, poi ceduto nel 1905 ai salesiani, che vi fondarono il collegio Don Bosco (oggi dimesso).\nSimboli.\nIl comune ha per simbolo il seguente stemma, cos\u00ec blasonato: \"d'azzurro, al ponte ad unico arco, d'argento, murato di nero, con due paracarri sulla campata, al mulo, sommeggiato, del secondo, passante, a tre stelle raggiate di sei, d'oro, male ordinate, in capo, alla fascia ondata d'argento, a due burelle d'azzurro, anch'esse ondate.\"\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Maroggia-Melano della ferrovia del Gottardo.\nAmministrazione.\nOgni famiglia originaria del luogo faceva parte del cosiddetto comune patriziale ed aveva la responsabilit\u00e0 della manutenzione di ogni bene ricadente all'interno dei confini del comune.\nIl Patriziato di Maroggi\u00e0 \u00e8 oggi sciolto."}
{"id": "1464169", "revid": "36426", "url": "https://it.wikipedia.org/wiki?curid=1464169", "title": "Chiesa di Santa Maria della Cima (Genzano)", "text": ""}
{"id": "1464170", "revid": "36426", "url": "https://it.wikipedia.org/wiki?curid=1464170", "title": "Convento del Santissimo Rosario (Marino)", "text": ""}
{"id": "1464172", "revid": "11959", "url": "https://it.wikipedia.org/wiki?curid=1464172", "title": "Evita Duarte", "text": ""}
{"id": "1464173", "revid": "834", "url": "https://it.wikipedia.org/wiki?curid=1464173", "title": "Santuario del Crocifisso (Nemi)", "text": ""}
{"id": "1464174", "revid": "486946", "url": "https://it.wikipedia.org/wiki?curid=1464174", "title": "Santuario del Tufo (Rocca di Papa)", "text": ""}
{"id": "1464175", "revid": "161374", "url": "https://it.wikipedia.org/wiki?curid=1464175", "title": "Santuario dell'Acquasanta di Marino", "text": ""}
{"id": "1464176", "revid": "36426", "url": "https://it.wikipedia.org/wiki?curid=1464176", "title": "Palazzolo (Rocca di Papa)", "text": ""}
{"id": "1464177", "revid": "36426", "url": "https://it.wikipedia.org/wiki?curid=1464177", "title": "Cattedrale di San Pancrazio (Albano)", "text": ""}
{"id": "1464182", "revid": "104458", "url": "https://it.wikipedia.org/wiki?curid=1464182", "title": "Maroggia (disambigua)", "text": ""}
{"id": "1464184", "revid": "436907", "url": "https://it.wikipedia.org/wiki?curid=1464184", "title": "Hopeless Romantic (The Bouncing Souls)", "text": "Hopeless Romantic \u00e8 il quarto album della band pop punk The Bouncing Souls, il secondo pubblicato dalla Epitaph Records."}
{"id": "1464190", "revid": "115352589", "url": "https://it.wikipedia.org/wiki?curid=1464190", "title": "Puglia Channel", "text": "Puglia Channel \u00e8 stata un'emittente televisiva satellitare pugliese a carattere generalista, ideata da Vito Zivoli (fondatore di Telenorba) nel 2003.\nTrasmetteva in chiaro per l'Europa e Nord America ed \u00e8 stata visibile anche su decoder Sky al canale 844. La copertura di rete comprendeva anche l'intero bacino del Mediterraneo e gli Emirati Arabi.\nPuglia Channel puntava a valorizzare la cultura e le tradizioni pugliesi, consentendo a numerose emittenti locali della regione (tra cui Telerama, L'A TV, BS Television, Tele Bari, ecc.) di appoggiarsi ad essa per un certo numero di ore al fine di diffondere i propri programmi al di fuori del contesto regionale.\nPer la stagione 2008-2009, Puglia Channel si era aggiudicata i diritti di serie C1 per trasmettere tutte le partite in trasferta di e .\nPer la stagione 2009-2010, Puglia Channel si era aggiudicata i diritti dalla Lega Pro per trasmettere tutte le partite in trasferta del U.S. Foggia.\nNelle ore pomeridiane veniva trasmesso in diretta il variet\u00e0 di intrattenimento Dalla Puglia Con... condotto da Mino Balestra. Programma che valorizzava le eccellenze pugliesi dall ambiente alla cultura.\nIl 30 novembre 2011 Puglia Channel chiude definitivamente.\nCollegamenti esterni.\nAnastasia Russo"}
{"id": "1464203", "revid": "36426", "url": "https://it.wikipedia.org/wiki?curid=1464203", "title": "Chiesa di Sant'Andrea (Vercelli)", "text": ""}
{"id": "1464214", "revid": "149726", "url": "https://it.wikipedia.org/wiki?curid=1464214", "title": "Notorittemorfi", "text": ""}
{"id": "1464215", "revid": "121098065", "url": "https://it.wikipedia.org/wiki?curid=1464215", "title": "Tariffa zero", "text": "Tariffa zero(in inglese: zero-fare) indica quei servizi di trasporto pubblico finanziati da mezzi diversi sostitutivi della vendita di biglietti e abbonamenti ai passeggeri. Questi servizi possono essere finanziati, dalle amministrazioni nazionali, regionali, o locali tramite tassazione o talvolta sponsorizzazioni da parte di aziende private.\nTipi di trasporto a tariffa zero.\nSistemi estesi a tutta la citt\u00e0.\nMolte citt\u00e0 europee e molte piccole citt\u00e0 nel mondo hanno convertito l'intera rete di trasporto pubblico a tariffa zero.\nUn esempio \u00e8 Tallin in Estonia.\nServizi locali.\nServizi locali a tariffa zero, del tipo punto-punto o circolari per la citt\u00e0, sono molto pi\u00f9 comuni dei sistemi estesi a tutta la citt\u00e0. Essi possono includere autobus, tram, metropolitane o filobus. Possono essere predisposti da un'amministrazione locale per diminuire gli ingorghi o colmare i disservizi temporanei della rete di trasporto. A volte possono essere parte di servizio offerto da un ente pubblico come un ospedale, un'universit\u00e0 o un aeroporto. Ad esempio, dall'anno accademico 2018/2019, l'Universit\u00e0 degli Studi di Catania offre a tutti i suoi iscritti il libero accesso su tutte le linee dei mezzi pubblici di Catania, sia del servizio gommato dell'Azienda Metropolitana Trasporti (eccetto due sole linee da e per l'aeroporto di Fontanarossa), sia del servizio su ferro della metropolitana gestita dalla Ferrovia Circumetnea.\nAlcuni servizi a tariffa zero possono essere attivati per evitare di costruire grandi infrastrutture, come strade pi\u00f9 grandi. Alcune citt\u00e0 portuali dove il passaggio delle navi richiederebbe ponti molto alti, possono offrire traghetti. Questi saranno gratuiti come lo sarebbe stato l'uso di un ponte.\n con l'eccezione del Regno Unito, dove gli studenti devono pagare almeno 300 \u00a3 annuali per poterne usufruire.\nBenefici dei trasporti a tariffa zero.\nBenefici commerciali.\nAlcuni servizi di trasporto a tariffa zero sono finanziati da aziende private (come ad esempio i negozianti di un centro commerciale) nella speranza di aumentare le vendite facilitando il flusso dei clienti. I datori di lavoro spesso istituiscono navette gratuite come benefit per i propri lavoratori, o come parte di un accordo sindacale o per diminuire il traffico in comune accordo con i progetti delle amministrazioni locali.\nBenefici per la comunit\u00e0.\nAlcuni attivistipromuovono l'idea che tutti i trasporti pubblici in una citt\u00e0 o comunit\u00e0 dovrebbero essere gratuiti. Essi sostengono che in questo modo si renderebbe il sistema dei trasporti pi\u00f9 accessibile e giusto per coloro che hanno un reddito basso, decongestionando drasticamente il traffico, con minore inquinamento a tutto beneficio della salute pubblica; corollari sarebbero un minor numero di incidenti stradali, parcheggio pi\u00f9 facile, risparmi manutentivi sulle strade.\nParticolarit\u00e0 europea e italiana.\nIl problema delle tariffe per i trasporti pubblici \u00e8 particolarmente forte in Italia, dove una legge impone che le spese delle aziende che gestiscono i trasporti siano coperte solo in parte (30-35%) dalla bigliettazione mentre le entrate restanti devono essere garantite da contratti di servizio finanziati dalle amministrazioni nazionali, regionali, o locali.\nAlcuni studi sui bilanci mostrano come in realt\u00e0, la quota coperta dalla bigliettazione, almeno nel caso delle citt\u00e0 pi\u00f9 grandi, sia grossomodo paragonabile al costo in termini di personale e mezzi necessario alla stessa verifica ed emissione dei titoli di viaggio e alla vigilanza.\nBenefici ambientali e climatici.\nSe l'uso di automobili \u00e8 scoraggiato, i trasporti pubblici gratuiti possono ridurre l'inquinamento locale e mitigare il problema del riscaldamento globale e del picco del petrolio."}
{"id": "1464216", "revid": "466539", "url": "https://it.wikipedia.org/wiki?curid=1464216", "title": "Giovanni Musotto", "text": "Biografia.\nEra figlio di Francesco, primo alto commissario per la Sicilia, e padre di Francesco, gi\u00e0 europarlamentare di Forza Italia ed ex presidente della provincia di Palermo. Il fratello Alfredo, comandante del sommergibile Caracciolo, a Tobrouk nel dicembre 1941, fu insignito con la medaglia d'argento al valor militare alla memoria, per avere messo in salvo il suo equipaggio prima di affondare con il sommergibile.\nLaureato in Giurisprudenza, si specializz\u00f2 all'Universit\u00e0 di Monaco di Baviera. Fu professore ordinario di Diritto Penale all'Universit\u00e0 di Palermo. Fino al 1968 fu direttore dell'Istituto di Diritto e Procedura Penale della stessa facolt\u00e0. Spos\u00f2 la pittrice Rosanna Piazza. Quell'anno fu eletto deputato alla Camera, nella V legislatura, dove fu componente della Commissione giustizia, eletto nel collegio Sicilia occidentale, nella lista del PSI. Rieletto nella VI legislatura, fu componente delle Commissioni giustizia e bilancio, fino al 1976."}
{"id": "1464221", "revid": "200568", "url": "https://it.wikipedia.org/wiki?curid=1464221", "title": "Mo\u017eajsk", "text": "Mo\u017eajsk \u00e8 una citt\u00e0 della Russia europea centrale (Oblast' di Mosca) situata sulla storica strada che porta a Smolensk e successivamente in Polonia, 110\u00a0km a ovest della capitale, sul corso superiore della Moscova; \u00e8 il capoluogo amministrativo del distretto omonimo.\nStoria.\nLa citt\u00e0 viene menzionata per la prima volta in una cronaca locale nel 1231 come appannaggio di \u010cernihiv. Successivamente divenne un'importante roccaforte della dinastia Smolensk, un tempo di propriet\u00e0 di F\u00ebdor il nero. Venne conquistata dai moscoviti nel 1303, ma nel corso del secolo successivo questi ebbero grandi difficolt\u00e0 a difendersi contro Algirdas di Lituania. Il principato era solitamente in possesso del fratello minore del governante granduca di Mosca, fino a quando la pratica non venne abbandonata nel 1493.\nMo\u017eajsk continu\u00f2 ad avere compiti di difesa dei confini occidentali russi durante la campagna di Russia di Napoleone e la grande guerra patriottica. La grande battaglia di Borodino ebbe luogo a 12\u00a0km dalla citt\u00e0.\nMonumenti e luoghi d'interesse.\nI principali monumenti della citt\u00e0 sono la basilica di San Nicola, costruita fra il 1802 ed il 1814, la chiesa dei Santi Pietro e Paolo, edificata tra il 1849 ed il 1852, e la chiesa dei Santi Gioacchino e Anna, risalente al XVIII secolo. Degno di nota anche il complesso monastico Lu\u017eeckij, fondato nel 1408.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1464226", "revid": "87602969", "url": "https://it.wikipedia.org/wiki?curid=1464226", "title": "Upfront", "text": "Nell'industria televisiva nordamericana, l'upfront \u00e8 una riunione di dirigenti delle reti televisive con la stampa e, cosa ancora pi\u00f9 importante, con i grandi inserzionisti.\n\u00c8 cos\u00ec chiamata perch\u00e9 segnala l'inizio di un importante periodo per la vendita di pubblicit\u00e0, che consente l'acquisto di spazi commerciali diversi mesi prima che inizi la stagione televisiva. \nNegli Stati Uniti, gli upfront delle grandi reti televisive (ABC, CBS, NBC, FOX, The CW) si verificano a New York, durante la terza settimana di maggio. Ogni giorno della settimana una rete televisiva diversa far\u00e0 la sua presentazione. \nLe reti annunciano il palinsesto della nuova programmazione della prima serata autunnale, comprese le date indicative di lancio delle serie, cio\u00e8 se da autunno o da met\u00e0 stagione a gennaio.\nLa maggior parte dei canali via cavo anticipano gli upfront in primavera, ma l'attenzione della stampa per questi annunci \u00e8 di solito molto blanda. \nGli upfronts in Canada sono simili, ma si verificano durante la prima settimana di giugno, dopo che le reti canadesi hanno avuto la possibilit\u00e0 di acquistare i diritti per trasmettere le nuove serie statunitensi. Entrambi i canali, sia quelli via etere che quelli via cavo, fanno presentazioni, con un singolo evento per ogni gruppo proprietario di pi\u00f9 canali.\nIn Italia, dal 2014, Sky Italia tiene a Milano gli \"Sky Upfront\", ovvero la presentazione dei palinsesti della stagione televisiva successiva. Sono presenti dirigenti, inserzionisti, giornalisti e conduttori di spicco della societ\u00e0."}
{"id": "1464229", "revid": "110157", "url": "https://it.wikipedia.org/wiki?curid=1464229", "title": "Simbionti delle Nepenthes", "text": "I simbionti delle \"Nepenthes\" sono degli organismi che vivono all'interno degli ascidi delle piante carnivore del genere \"Nepenthes\". \nTra questi organismi, i pi\u00f9 frequenti sono larve di mosche e zanzare, ragni, formiche, acari ed anche il granchio \"Geosesarma malayanum\". I predatori pi\u00f9 numerosi e pi\u00f9 comuni all'interno degli ascidi sono le larve di zanzara, che predano un grande numero di altre larve durante il loro sviluppo. Alcune di esse sono cos\u00ec specializzate che si ritrovano esclusivamente all'interno degli ascidi delle \"Nepenthes\", e per questo motivo sono state chiamate nepenthebionti.\nLe diverse relazioni esistenti tra questi organismi e il loro ospite non sono ancora state del tutto comprese. Non \u00e8 ancora ben chiaro se essi \"rubino\" le prede alle piante o se instaurino dei rapporti simbiotici con esse.\nSecondo Clarke, il mutualismo \u00e8 il rapporto pi\u00f9 probabile: l'infauna riceve protezione e cibo dalla pianta, mentre questa beneficia dei prodotti della digestione degli organismi ospitati.\nClassificazione.\nNepenthebionti.\nI nepenthebionti sono animali specializzati a vivere all'interno degli ascidi delle \"Nepenthes\" e sono totalmente dipendenti da essi almeno in uno stadio della loro vita. Molte specie di larve di zanzara ricadono in questa categoria. Esempi sono \"Culex rajah\" e \"Toxorhynchites rajah\", che vivono all'interno della \"N. rajah\" insieme alle specie affini \"Culex jenseni\" e \"Uranotaenia moultoni\".\nNepenthefili.\nI nepenthefili sono organismi che sono frequentemente trovati negli ascidi delle \"Nepenthes\", ma che non sono completamente dipendenti da essi. La maggior parte degli animali che vivono negli ascidi ricadono in questa categoria. Esempi sono il ragno \"Misumenops nepenthicola\" che si nutre delle mosche catturate dalle \"Nepenthes\", e il granchio \"Geosesarma malayanum\".\nNepenthexeni.\nI nepenthexeni sono animali che normalmente non sono associati alle \"Nepenthes\", ma che solo occasionalmente si ritrovano all'interno degli ascidi della pianta. Si trovano generalmente se gli ascidi sono stracolmi di prede in putrefazione, che vengono colonizzate da larve di diverse specie di mosche.\nBiodiversit\u00e0.\nNegli ascidi di \"Nepenthes ampullaria\" \u00e8 stata riscontrata una grande diversit\u00e0 specifica di animali : \nSaprofagi:\nFiltratori:\nDetritivori:\n\"Nipping predators\" (possono nuotare nel fluido, le mandibole si muovono orizzontalmente le une contro le altre):\n\"Hooking predators\" (possono solo strisciare, le mandibole si muovono verticalmente):\nPredatori terrestri:\nDitteri nepenthebionti:"}
{"id": "1464231", "revid": "212348", "url": "https://it.wikipedia.org/wiki?curid=1464231", "title": "Nepenthebionti", "text": ""}
{"id": "1464240", "revid": "228587", "url": "https://it.wikipedia.org/wiki?curid=1464240", "title": "Izabella Miko", "text": "Biografia.\nIzabella \u00e8 nata a \u0141\u00f3d\u017a, Polonia da Gra\u017cyna Dyl\u0105g e Aleksander Miko\u0142ajczak, entrambi attori. \u00c8 cresciuta a Varsavia, dove ha studiato da ballerina. A 15 anni un coreografo statunitense le propone di studiare a New York; grazie ad una borsa di studio Izabella vi si trasferisce con la madre.\nIl suo debutto cinematografico risale al 2000 con \"Le ragazze del Coyote Ugly\". In pi\u00f9 \u00e8 apparsa in tre episodi di \"Deadwood\" e nel video musicale dei The Killers \"Mr. Brightside\". Nel 2010 Izabella appare nel remake del film \"Scontro tra titani\" nel ruolo di Athena. Nel 2014 recita nel sesto episodio della decima stagione di \"Supernatural\".\nIzabella supporta la \"green politics\" e ha creato un video blog per parlare delle sue attivit\u00e0.\nMiko ha raggiunto il 48\u00ba posto nella classifica di \"Maxim\" delle 100 donne pi\u00f9 sexy del 2001."}
{"id": "1464243", "revid": "1924342", "url": "https://it.wikipedia.org/wiki?curid=1464243", "title": "Dormi amore, la situazione non \u00e8 buona", "text": "Dormi amore, la situazione non \u00e8 buona \u00e8 un album di Adriano Celentano, pubblicato il 23 novembre del 2007.\nIl disco.\nIl disco continua la collaborazione con Mogol e Gianni Bella dei dischi precedenti; i due sono autori, tra le altre canzoni, del primo singolo contenuto nell'album, \"Hai bucato la mia vita\".\nCome di consueto, completano il disco alcuni brani scritti da altri autori: Neffa, Jovanotti, Carmen Consoli (che ha scritto una musica sulla quale Vincenzo Cerami ha scritto un testo), Francesco Tricarico e Domenico Modugno, di cui Celentano incide una canzone inedita, \"Ragazzo del sud\" (risalente ai primi anni '70 e mai pubblicata dall'autore), fatta ascoltare al Molleggiato dalla famiglia del cantautore pugliese.\nGli arrangiamenti dell'album sono curati da Celso Valli, Fio Zanotti e Michele Canova Iorfida.\nLa copertina riproduce un quadro di Wainer Vaccari, raffigurante Celentano con i guantoni da pugile.\nNel mese di gennaio 2008 l'album ha raggiunto il suo quarto disco di platino, equivalente ad oltre 320.000 copie vendute.\n\"La situazione di mia sorella non \u00e8 buona\".\nCelentano \u00e8 ricorso per la presentazione dell'album ad un programma pensato e condotto da lui su Rai Uno il 26 novembre 2007. Il titolo, \"La situazione di mia sorella non \u00e8 buona\", citazione dal brano \"La situazione non \u00e8 buona\", contenuto in questo album, si riferisce alla situazione del nostro pianeta.\nIl programma \u00e8 ambientato in una piccola sala di registrazione (costruita nell'Auditorium Rai di Milano), nella quale sono presenti tra gli altri celebri ospiti come Fabio Fazio, Carmen Consoli, Gianni Bella, Milena Gabanelli (in collegamento telefonico), Mogol, Laura Chiatti, Francesco Tricarico, Ludovico Einaudi, Celso Valli e Stefano Di Battista.\nL'Auditel ha evidenziato il buon successo dello spettacolo registrando picchi di 11 milioni di spettatori ed uno share del 39,01."}
{"id": "1464247", "revid": "1305772", "url": "https://it.wikipedia.org/wiki?curid=1464247", "title": "Il capo dei capi", "text": "Il capo dei capi \u00e8 una miniserie televisiva in sei puntate, andata in onda fra ottobre e novembre 2007 su Canale 5 al gioved\u00ec in prima serata e in replica da sabato 3 dicembre 2011 su Rete 4, sempre in prima serata; le riproposizioni della fiction inoltre sono proseguite anche su Mediaset Extra. La serie racconta la storia del noto boss Salvatore Riina, interpretato da Claudio Gio\u00e8. La regia \u00e8 di Alexis Sweet e Enzo Monteleone. Prodotta dalla Taodue, la serie \u00e8 ispirata all'omonimo libro-inchiesta dei giornalisti Giuseppe D'Avanzo e Attilio Bolzoni, pubblicato da Mondadori nel 1993.\nTrama.\nPrima puntata (1943-1958).\nPalermo, 15 gennaio 1993, il superboss di Cosa nostra Salvatore Riina \u00e8 stato catturato dopo 23 anni di latitanza, ed in carcere riceve la visita di un uomo, il suo amico d'infanzia Biagio Schir\u00f2 che lo spinge a ricordare il loro passato.\nNel 1943 Salvatore \u00e8 un ragazzo di 13 anni che vive a Corleone; mentre lavora nei campi col padre, trova una bomba ed il padre vorrebbe recuperare la polvere da sparo contenuta nell'ordigno per rivenderla ai cacciatori e ricavare qualcosa per arrotondare i suoi magri guadagni come bracciante, ma la bomba esplode uccidendo lui e il fratello minore di Tot\u00f2. Salvatore diventa cos\u00ec il capo della sua famiglia, con la quale \u00e8 costretto a continuare a vivere nella miseria.\nStanco di vivere in povert\u00e0, Tot\u00f2 insieme ai suoi amici Bernardo Provenzano (detto \"Binnu\"), Calogero Bagarella e Biagio Schir\u00f2, inizia a lavorare per Luciano Liggio, picciotto del boss Michele Navarra, che rapisce e uccide il sindacalista Placido Rizzotto. Mentre Riina finisce in prigione per aver commesso l'omicidio di Domenico detto \"Menico\" (il figlio del mugnaio a cui Tot\u00f2 portava il grano da macinare), Schir\u00f2 si dedica allo studio. Dopo sei anni Tot\u00f2, ormai adulto, viene scarcerato. Ad aspettarlo fuori dal carcere ci sono Bernardo Provenzano, Calogero Bagarella e un nuovo membro della banda, Luciano Maino. Schir\u00f2, divenuto poliziotto, inizia ad indagare, insieme al nuovo commissario Angelo Mangano, sulla banda che fa capo a Liggio, che ha fatto uccidere il boss Michele Navarra ed \u00e8 ormai intenzionato ad espandersi verso Palermo. Intanto Tot\u00f2 conosce Antonietta Bagarella (Ninetta), sorella minore del suo amico Calogero, ragazza studiosa che frequenta il liceo classico, e se ne innamora. Ma scoprir\u00e0 ben presto che \u00e8 molto amica di Teresa, una giovane che frequenta Biagio Schir\u00f2.\nSeconda puntata (1963\u20131969).\nIl clan corleonese al completo (Luciano Liggio, Tot\u00f2 Riina, Bernardo Provenzano, Calogero Bagarella e Luciano Maino) si prepara per andare a Palermo per una \"parlata d'affari\" con Salvatore La Barbera e Vito Ciancimino. Intanto in paese, Tot\u00f2 frequenta spesso Ninetta Bagarella.\nAppena i Corleonesi approdano a Palermo, cominciano subito a farsi rispettare: prima uccidono un macellaio che non voleva pagare un carico di carne clandestina e successivamente ammazzano un ragioniere che aveva pagato il pizzo alla famiglia sbagliata. Una sera, mentre i Corleonesi sono in un night club (dove Maino conosce una ragazza, Maria Nigro, che poi lo indurr\u00e0 a pentirsi), Salvatore La Barbera viene rapito e ucciso da Michele Cavataio. Tutti coloro che appartenevano al Clan dei La Barbera vengono uccisi.\nIntanto Biagio scopre da Teresa che in paese girano voci sulla sua amica Ninetta e che in quello stesso giorno Tot\u00f2 sarebbe andato a casa di Ninetta a farle visita. La perquisizione in casa Bagarella non d\u00e0 risultati perch\u00e9 Tot\u00f2 \u00e8 riuscito a nascondersi insieme all'amico Calogero e i due non vengono catturati.\nIl 30 giugno 1963, a Palermo, in contrada Ciaculli, viene ritrovata una Giulietta imbottita di esplosivo. Non appena il capitano apre il bagagliaio, l'auto esplode facendo sette vittime. In conseguenza di quest'avvenimento vengono arrestate numerosissime persone mentre altre si devono nascondere. Maino preferisce restare a Palermo con la sua ragazza invece di nascondersi insieme ai suoi compagni.\nUna sera, Tot\u00f2 promette a Ninetta che non si vendicher\u00e0 di Teresa per la perquisizione, ma la ragazza ha gi\u00e0 deciso di interrompere ogni rapporto con l'amica, in modo da poter continuare la sua relazione segreta con lui. Poco pi\u00f9 tardi, mentre Tot\u00f2 e Calogero Bagarella stanno scappando da Corleone, una pattuglia della polizia ferma l'auto e Tot\u00f2 viene arrestato mentre Calogero riesce a scappare. Inizialmente fornisce dei documenti falsi, ma poi viene riconosciuto da Biagio.\nQualche giorno dopo, Biagio riferisce a Teresa (appena diplomata) che Riina \u00e8 stato preso e ora i due possono tranquillamente sposarsi. Ma intanto, nei paraggi, Ninetta (anche lei diplomata) riesce a sentire tutto e scappa dalla scuola disperata. Schir\u00f2 va dai genitori di Teresa per chiedere la mano della figlia e la ottiene. Pochi giorni dopo l'arresto di Riina, Maino comincia a collaborare con il giudice Cesare Terranova e racconta tutto quello che sa. Qualche tempo dopo viene arrestato dal commissario Mangano e da Schir\u00f2 anche Luciano Liggio.\nIntanto, nel 1969, comincia il processo di Bari. Anche se Luciano Maino accusa Tot\u00f2 Riina di tutti gli omicidi che aveva gi\u00e0 comunicato nel verbale scritto da Terranova, Liggio, Riina e tutti gli altri detenuti vengono scarcerati per mancanza di prove perch\u00e9 i giudici vengono minacciati. Tot\u00f2 \u00e8 stato liberato, torna a casa e si fidanza con Ninetta. Pochi giorni dopo il processo, Luciano Maino viene trovato impiccato nella sua abitazione.\nTerza puntata (1969\u20131978).\nBiagio e Teresa, ormai sposati, hanno appena avuto un bambino (Antonio). Intanto a Palermo Riina ed i suoi compagni si recano negli uffici di Michele Cavataio, che in precedenza aveva eliminato Salvatore La Barbera, allo scopo di ucciderlo; il commando \u00e8 composto dallo stesso Tot\u00f2 Riina, Bernardo Provenzano, Calogero Bagarella ed altri due uomini della famiglia di Tano Badalamenti, boss di Cinisi, tutti travestiti da militari della Guardia di Finanza.\nUn soldato di Badalamenti, nervoso, ha troppa fretta di sparare e causa una strage e, prima di arrivare nella stanza dove si trova Cavataio, vengono uccise 5 persone. Il boss tuttavia si finge morto e, nel momento in cui Provenzano e Bagarella si avvicinano, egli si volta e spara, colpendo al petto Bagarella uccidendolo, scatenando la rabbia di Provenzano che lo uccide fracassandogli il cranio con il calcio del fucile. L'efferatezza di questo assassino varr\u00e0 a Bernardo Provenzano l'appellativo di \"Binnu u tratturi\". Schir\u00f2 viene trasferito a Palermo e comincia ad indagare sulla strage di Viale Lazio.\nA Corleone, Tot\u00f2 rivela la morte di Calogero alla sorella Arcangela, la fidanzata dell'amico, e lei reagisce piangendo e dando uno schiaffo al fratello. Tot\u00f2 manda uno dei suoi uomini a prendere Ninetta (che \u00e8 diventata insegnante in una scuola femminile) e le confessa l'accaduto. Ora, avendo bisogno di denaro da investire a Palermo, sequestra il piccolo Antonino Caruso e questo provoca il dissenso dei mafiosi palermitani, specialmente dei boss Stefano Bontade e Giuseppe Di Cristina. Intanto Vito Ciancimino diviene sindaco della citt\u00e0.\nIl 5 maggio 1971 Riina ordina a Vito Maranza e a Mario Prestifilippo, detto \"Pochet Coffi\", due suoi soldati, l'omicidio del procuratore Pietro Scaglione e, nel corso dell'agguato, viene ucciso anche il maresciallo Lo Russo. Tot\u00f2 decide di partire con Ninetta prima di sposarsi ed i due si fanno una foto insieme e la mandano ad Arcangela ma tale foto viene trovata durante una perquisizione e per questo motivo decidono di allontanare Ninetta, trasferendola al confino nel Nord Italia. Il processo si conclude con la revoca del confino.\nLuciano Liggio viene arrestato a Milano dal commissario Mangano: cos\u00ec Riina diventa capo supremo del clan dei Corleonesi e viene scelto da Don Michele Greco come suo prediletto.\nDue soldati di Riina, incaricati di uccidere Giuseppe Di Cristina, sbagliano e uccidono l'autista. Intanto Tot\u00f2 e Ninetta si sposano. Vito Maranza e Mario Prestifilippo pedinano Giuseppe Di Cristina e scoprono che sta collaborando con il commissario Boris Giuliano.\nAlcuni uomini (Pippo Calderone, Badalamenti, lo stesso Di Cristina) cominciano ad avere dei rapporti freddi con Tot\u00f2 e nella successiva riunione della Commissione Tot\u00f2 chiede la vita dei tre. Gli viene concessa solo quella di Di Cristina, ma lui fa uccidere anche Calderone.\nSilvio Albertini, un valido collega di Biagio Schir\u00f2, indagando su alcune carte, scopre il covo dove si nascondono Tot\u00f2 Riina con sua moglie e Bernardo Provenzano. Telefona a Biagio da una cabina telefonica e gli dice di venire. Ma arrivato, Schir\u00f2 sale nell'appartamento e trova il cadavere di Silvio per terra. All'improvviso viene preso e picchiato da Vito Maranza e da Mario Prestifilippo (Pochet Coffi). Allora si fa avanti Tot\u00f2 che avverte Biagio di lasciare stare la sua famiglia ma soprattutto Ninetta, e gli d\u00e0 un colpo alla testa, lasciandolo svenuto e fuggendo con i suoi due uomini.\nQuarta puntata (1979\u20131981).\nTroviamo da una parte Schir\u00f2 e il commissario Boris Giuliano con i suoi uomini che vanno all'aeroporto di Punta Raisi di Palermo per arrestare dei chimici francesi, giunti in Sicilia per insegnare a Francesco Marino Mannoia (chimico della famiglia Bontade) a tagliare la droga, e dall'altra parte una riunione tra i pi\u00f9 grandi boss mafiosi. Appena la polizia arriva all'aeroporto, il commissario Giuliano riceve una telefonata nella quale gli viene riferito che non \u00e8 possibile arrestare i due francesi per mancanza di prove.\nPeppe (che ha un fratello in fin di vita), capodecina di Bontate, accompagna Tot\u00f2 a casa e riceve una grande somma di denaro per curare il fratello in America.\nIntanto Tot\u00f2 e Ninetta hanno avuto due bambini (Concetta e Giovanni) e adesso aspettano un altro bambino. Schir\u00f2 e il commissario Boris Giuliano scovano la raffineria dei Corleonesi. Dopo qualche indagine, Schir\u00f2 scopre un'altra raffineria (questa volta di propriet\u00e0 di Bontade); Marino Mannoia viene arrestato. Al rientro al commissariato, Giuliano riceve una telefonata intimidatoria.\nA Punta Raisi viene trovata una valigia piena di denaro, indirizzata a Bontade. Quest'ultimo a questo punto perde la pazienza e chiama ai suoi amici a Roma per lamentarsi del fatto che Giuliano sta esercitando troppa pressione. Per questo motivo chiede di farlo trasferire a Roma, minacciando di ucciderlo in caso contrario.\nBoris Giuliano manda la sua famiglia in vacanza in montagna con la promessa di raggiungerli nella settimana successiva, ma qualche giorno dopo viene ucciso in un bar da Leoluca Bagarella (Luchino) e Giuseppe Greco \"Scarpuzzedda\" . Intanto Ninetta comincia a sentire dolori, viene accompagnata in ospedale da Tot\u00f2 ma \u00e8 solo un falso allarme.\nIn citt\u00e0 c'\u00e8 qualcuno che spaccia droga tagliata male. Tot\u00f2 Riina scopre chi \u00e8 il responsabile: si tratta di un certo Tanino, braccio destro di Salvatore Inzerillo, al quale Tanino sottrae la droga, che rivende. Tot\u00f2 cerca di \"accaparrarsi\" l'amicizia del cattivo spacciatore.\nNella migliore clinica di Palermo, Ninetta ha appena partorito il suo terzo figlio (Giuseppe). Contemporaneamente, Teresa scopre di essere rimasta incinta. Durante i funerali di Giuliano, Schir\u00f2 (rimasto a guardarlo in tv) \u00e8 sconvolto ed inconsapevole dello stato interessante della moglie vi intraprende un'accesa discussione allorch\u00e9 costei lo invita ad abbandonare la Sicilia. A causa di queste violente emozioni, Teresa perde il bambino e decide di partire perch\u00e9 il lavoro di Biagio la sottopone a continui rischi e va ad abitare a Roma con suo figlio Antonio. Dopo qualche tempo viene raggiunta dal marito.\nDopo un discorso fatto con Schir\u00f2, il giudice Gaetano Costa firma i mandati d'arresto per tutti i boss di Palermo e viene di conseguenza ucciso dai Bontade. Nel frattempo, all'ufficio istruzione di Palermo viene mandato Cesare Terranova, che viene fatto uccidere da Tot\u00f2. Appena i boss palermitani vengono a saperlo, decidono di eliminare \"u Curtu\". Tot\u00f2 cambia abitazione (poich\u00e9 quella dove risiedeva era di propriet\u00e0 di Stefano Bontade): tutti i palermitani, a eccezione di Michele Greco, sono ora contro di lui.\nCon l'aiuto di Tanino e Peppe, Riina riesce a sfuggire a tutti gli attentati contro di lui e, dopo poco tempo, fa uccidere Stefano Bontade, Salvatore Inzerillo e le loro famiglie da Mario Prestifilippo e da Giuseppe Greco \"Scarpuzzedda\". Quella che viene definita la \"seconda guerra di mafia\" produce numerosissimi morti. Alla fine della puntata, John Gambino, il pi\u00f9 grande boss americano, giunge a Palermo per cercare di fermare gli omicidi. Tot\u00f2 Riina assicura e convince che non verr\u00e0 ucciso pi\u00f9 nessun uomo d'onore.\nQuinta puntata (1982-1987).\nLa quinta puntata inizia con Pio La Torre, segretario regionale comunista, che da una parte fa un dibattito a Corleone per impedire la costruzione di una base militare a Comiso e dall'altra parte con la Commissione riunita. Nella commissione vi \u00e8 un certo Apuzzo, un carissimo amico di Tommaso Buscetta che finge di essere fedele a Tot\u00f2 Riina.\nIl commissario Mangano, ormai pensionato, consiglia ai magistrati di Palermo (che vogliono combattere la mafia a tutti i costi) Schir\u00f2 come jolly per trovare tutti i pi\u00f9 grandi latitanti e torna a Corleone per dire a Schir\u00f2 di andare a Palermo per lavorare con Giovanni Falcone, Paolo Borsellino e Rocco Chinnici.\nMentre Tot\u00f2 gioca con suo figlio Giovanni, Ninetta \u00e8 di nuovo incinta e si sta preoccupando per le idee del marito. Tot\u00f2 allora decide di chiamare un paio di suoi soldati e ordina l'omicidio di Pio La Torre.\nCarlo Alberto Dalla Chiesa viene mandato a Palermo. La prima azione del generale Dalla Chiesa \u00e8 quella di mandare dei suoi uomini a perquisire l'esattoria di Ignazio Salvo, potente uomo colluso con la mafia. Poco dopo il generale Dalla Chiesa viene ucciso dai \"soldati\" di Riina e di Nitto Santapaola. Viene ucciso anche Rocco Chinnici.\nIntanto Apuzzo si reca in Brasile da Tommaso Buscetta. Tot\u00f2 ne viene a conoscenza e fa uccidere lui e tutti i parenti di Buscetta. Tommasino viene arrestato per traffico di eroina. Nella prigione brasiliana viene torturato, ma non parla. Viene trasferito in Italia e comincia a collaborare con Giovanni Falcone, al quale spiega la struttura di Cosa Nostra. Dopo l'interrogatorio vengono arrestate centinaia e centinaia di persone, tra le quali anche Vito Ciancimino.\nIl 28 luglio 1985 viene assassinato il commissario Giuseppe Montana, che stava indagando insieme a Biagio sui morti della seconda guerra di mafia. Dell'omicidio viene accusato un giovane. Portato in caserma, Giacalone (appuntato della polizia) si lascia trasportare dalla violenza e uccide il ragazzo. Il questore Ninni Cassar\u00e0 informa Falcone e viene aperta un'inchiesta dalla magistratura sull'accaduto. Teresa e Antonio (moglie e figlio di Schir\u00f2), che erano a Roma, tornano intanto a Palermo.\nIl 6 agosto 1985 Ninni Cassar\u00e0 viene ucciso da Giuseppe Greco \"Scarpuzzedda\", sotto gli occhi della moglie e della figlia. Intanto, nella casa circondariale dell'Asinara (in Sardegna), Falcone e Borsellino preparano il Maxiprocesso che, qualche giorno dopo, inizia i suoi lavori. Al termine del processo, Riina e Provenzano vengono condannati in contumacia mentre Michele Greco e Luciano Liggio e molti altri, presenti in aula di tribunale, vengono pure condannati all'ergastolo.\nLa puntata si conclude con una sparatoria avvenuta mentre Biagio Schir\u00f2 andava insieme alla moglie a prendere il figlio alla stazione degli autobus dopo una gita scolastica, infatti mentre Schir\u00f2 saluta il figlio nota Vito Maranza e Leoluca Bagarella, uomini di Riina, all'interno di una macchina, pochi secondi dopo gli stessi scendono dalla vettura cercando Schir\u00f2, quest'ultimo ha la freddezza di nascondersi dietro uno degli autobus e di puntare la pistola ai due malviventi cercando di arrestarli, ma questi rispondono col fuoco dando origine a una sparatoria, durante lo scontro a fuoco Schir\u00f2 viene colpito ad una gamba da Vito, ancora vigile riesce ad impugnare la pistola e a rialzarsi, nel frattempo Maranza gli spunta da dietro. pronto ad ucciderlo, ma Schir\u00f2 riesce a girarsi in tempo e ad ucciderlo con un colpo al petto, pochi secondi dopo mentre Bagarella \u00e8 ancora nascosto, Schir\u00f2 esce dal nascondiglio sparando verso la macchina dove il malvivente \u00e8 nascosto, tuttavia nello scontro a fuoco ha la meglio Bagarella che gli spara colpendolo a due centimentri dal cuore.\nSesta puntata (1988-1993).\nBiagio Schir\u00f2 \u00e8 ferito gravemente a causa della sparatoria con Leoluca Bagarella e Vito Maranza. Viene portato all'ospedale e fortunatamente si salva, rimanendo per\u00f2 zoppo di una gamba. Tot\u00f2 Riina \u00e8 nervoso poich\u00e9 \u00e8 stato condannato all'ergastolo. Ignazio Salvo rassicura Tot\u00f2 dicendogli che la sentenza verr\u00e0 modificata in Cassazione. Tot\u00f2 ordina a Luchino il pedinamento di Ignazio Salvo.\nPer il titolo di capo dell'ufficio istruzione di Palermo ci sono due candidati: Giovanni Falcone e Antonino Meli. La nomina di Falcone sembra scontata ma il ruolo viene invece affidato a Meli. Riina ordina l'assassinio di Falcone a Pino Scarpuzzedda e a Luchino. Pino organizza un attentato alla casa al mare del giudice all'Addaura, presso Mondello, ma fallisce. Nei giorni seguenti Scarpuzzedda, ormai divenuto abbastanza potente, con la sua aria da spavaldo, compie due rapine nella zona del boss Pietro Aglieri, uno in una gioielleria e l'altro al Banco di Sicilia. \"U curtu\" lo fa eliminare strangolato dai suoi stessi colleghi (Antonino Madonia, Filippo Marchese, Antonino Marchese, Pino Marchese, Gaetano Carollo, Giuseppe Lucchese e Giuseppe Giacomo Gambino), con cui aveva effettuato la rapina in banca ed il fallito attentato a Falcone.\nFalcone viene trasferito a Roma. Ninuzzo Schir\u00f2 decide di seguire le orme del padre, diventando anche lui poliziotto. La revisione della sentenza del Maxiprocesso non avviene neanche in Cassazione e Tot\u00f2 fa uccidere Salvo Lima. Qualche giorno dopo Tot\u00f2 Riina e Giovanni Brusca si incontrano per organizzare l'attentato a Falcone. Il giudice, recatosi a Palermo, viene ucciso con il tritolo al bivio di Capaci il 23 maggio 1992, insieme alla moglie Francesca Morvillo e alla scorta. Circa due mesi dopo viene ucciso anche Paolo Borsellino, mentre era in corso la trattativa tra pezzi deviati delle istituzioni e Cosa Nostra alla quale Paolo Borsellino si sarebbe sicuramente opposto con fermezza. Alcuni soldati di Tot\u00f2, su suo ordine, uccidono Ignazio Salvo. Intanto Vito Ciancimino viene contattato dal capitano dei carabinieri Li Donni nel tentativo di trattare con i Corleonesi per porre fine alle stragi. Tot\u00f2 Riina decide di trattare con lo Stato e prepara un \"papello\" con tutte le sue richieste.\nBinnu non \u00e8 d'accordo con la \"guerra alle istituzioni\" che sta conducendo Tot\u00f2 e per questo ha con lui un'aspra discussione mentre sono a pranzo con Ninetta e Luchino. Una sera, mentre viaggia a bordo della sua auto, viene fermato e portato in carcere Baldassare Di Maggio (Balduccio). Anche lui decide di diventare un collaboratore di giustizia e fa arrestare Tot\u00f2, rivelandone il nascondiglio in via Bernini, a Palermo.\nDopo l'arresto del marito, Ninetta e i suoi figli (Concetta, Giovanni, Giuseppe e Lucia) tornano a Corleone. A casa di Tot\u00f2, Luchino, Binnu e Giovanni Brusca prendono tutti i documenti che potrebbero essere ancor compromettenti. La puntata termina con un dialogo chiarificatore tra Biagio e Tot\u00f2.\nRiprese.\nI luoghi dove sono state girate le scene sono prevalentemente quelli della provincia di Ragusa e, in piccola parte, di Catania: ad esempio, Corleone \u00e8 Monterosso Almo, mentre l'aeroporto di Palermo non \u00e8 altro che l'aeroporto Fontanarossa di Catania, e tantissime altre scene sono girate nel territorio del ragusano tra cui i paesi di Pozzallo, Ispica, Monterosso Almo, Vittoria, Acate (ovvero il Castello dei principi di Biscari, nel film il famoso \"Carcere dell'Ucciardone\") , la frazione di Marina di Ragusa, la frazione di Donnalucata e soprattutto Scicli. Il matrimonio di Riina \u00e8 stato girato in una villa di Modica.\nControversie.\nL'allora PM della Dda di Palermo, Antonio Ingroia, ha asserito che alcune fiction come \"Il capo dei capi\" possono essere dannose perch\u00e9 creano un'iconografia positiva dei mafiosi. Il pm, recatosi in una scuola di Palermo, ha chiesto agli alunni chi erano secondo loro i personaggi pi\u00f9 simpatici; tutti hanno risposto Tot\u00f2 Riina e Giuseppe Greco \"Scarpuzzedda\". Questi stessi ragazzi, in un sondaggio precedente, avevano affermato che la mafia era dannosa e che non volevano farne parte.\nIntervenendo a \"Viva Voce\" su Radio 24 Ingroia ha dichiarato: \"Sono contrario a ogni forma di censura. Ma ho la netta sensazione che con la fiction Il capo dei capi c'\u00e8 il rischio di fare un'iconografia alla rovescia su Tot\u00f2 Riina che emana un fascino un po' sinistro\".\nPino Pisicchio ha definito \"giustificazionista\" la fiction perch\u00e9 presenterebbe la figura di Riina come \"uno sfortunato figlio di Sicilia con la faccia simpatica\". L'opinione di Clemente Mastella, ministro della Giustizia al tempo della messa in onda, era che la serie avrebbe dovuto essere bloccata.\nSecondo Antonio Marziale, sociologo, presidente dell'Osservatorio sui diritti dei minori e componente della commissione ministeriale che ha redatto il Codice Tv e Minori, \"il messaggio offerto agli adolescenti dalla fiction \u00e8 pedagogicamente distruttivo e non pu\u00f2 essere affatto definito d'impegno sociale. La messa in onda di un film porno in prima serata avrebbe prodotto sicuramente effetti meno nocivi\".\nAndrea Camilleri \u00e8 intervenuto in prima pagina su \"La Stampa\": \"Ritengo che l'unica letteratura che tratti di mafia debba essere quella dei verbali di polizia e carabinieri e dei dispositivi di sentenze della magistratura. A parte i saggi degli studiosi\". Lo stesso Claudio Gio\u00e8 ha ammesso: \"\u00c8 chiaro, Riina ha anche una sua capacit\u00e0 di seduzione. \u00c8 impensabile che i cattivi siano cattivi e basta. Sarebbe stato ridicolo fare il cattivo col ghigno, noi siciliani sappiamo che la mafia sa essere seducente\".\nI familiari di Mario Francese hanno protestato contro Mediaset e gli sceneggiatori del film, per l'assenza del suo personaggio.\nAntonietta Bagarella, la moglie di Tot\u00f2 Riina, non ha gradito affatto il telefilm, ritenendolo lesivo della sua reputazione e di quella della sua famiglia, tanto che manifest\u00f2 l'intenzione di sporgere querela per diffamazione contro Mediaset chiedendo un cospicuo risarcimento per danni d'immagine che per\u00f2 non ebbe poi alcun seguito. La trasmissione \"Striscia la notizia\" parl\u00f2 della faccenda.\nDifferenze con la vicenda storica.\nCi sono numerose differenze con la vicenda storica, in particolare i seguenti personaggi sono del tutto o in parte fittizi.\nBiagio Schir\u00f2.\nBiagio Schir\u00f2 \u00e8 un personaggio fittizio, nato dalla fantasia degli sceneggiatori della fiction, ispirato almeno in parte a quello dell'agente di Polizia Biagio Melita, che nel 1963 riconobbe realmente Riina ad un posto di blocco e lo fece arrestare. Amico d'infanzia di Tot\u00f2 Riina, Schir\u00f2 \u00e8 orfano del padre, morto in guerra e fatica nei campi per mantenere lui e la madre. Quando Riina finir\u00e0 in carcere per aver commesso il primo omicidio, Biagio si metter\u00e0 a studiare e, dopo pochi anni, diverr\u00e0 poliziotto. Intralciato dai suoi superiori, sposer\u00e0 dopo mille difficolt\u00e0 Teresa e continuer\u00e0 ad indagare contro Riina insieme a uomini validi che verranno quasi tutti eliminati. Infine Schir\u00f2 rimarr\u00e0 gravemente ferito in un conflitto a fuoco con due sicari di Riina (tra questi Leoluca Bagarella) che lo volevano rapire e questo gli causer\u00e0 il malfunzionamento della gamba.\nDopo tantissimi sforzi riusc\u00ec a trovare Tot\u00f2 Riina parlandogli per l'ultima volta con la conclusione della serie \"Il capo dei capi\".\nLuciano Maino.\nLuciano Maino non \u00e8 un personaggio realmente esistito. \u00c8 probabilmente ispirato ad uno dei primi pentiti di Cosa Nostra, Luciano Raia, ex killer al servizio dei corleonesi, in seguito sentito dal giudice Cesare Terranova. Le sue dichiarazioni portarono al processo di Bari del 1969. Egli per\u00f2 non si impicc\u00f2: non fu creduto al processo e fu rinchiuso in un manicomio criminale, dove mor\u00ec qualche anno dopo.\nAngelo Mangano.\nLa figura del commissario Angelo Mangano \u00e8 stata molto romanzata (per approfondire vedi la voce Angelo Mangano e gli atti della Commissione Parlamentare Antimafia). Nella fiction Mangano arriva a Corleone nel 1958 quando nella realt\u00e0 egli arriv\u00f2 solo nel 1963. La prima cattura di Luciano Liggio va attribuita all'Arma dei Carabinieri agli ordini del tenente colonnello Ignazio Milillo coadiuvato dal commissario Mangano e personale della Pubblica Sicurezza. Il secondo arresto del Liggio a Milano non fu ad opera del Mangano ma ad opera del tenente colonnello della Guardia di Finanza Vessicchio.\nLeoluca Bagarella.\nNella fiction Leoluca Bagarella viene mostrato molto pi\u00f9 giovane della realt\u00e0. Infatti nella realt\u00e0 \u00e8 pi\u00f9 grande di sua sorella Ninetta di due anni quando nella fiction viene mostrato ancora un ragazzino nella prima met\u00e0 degli anni' 70. Inoltre Bagarella non ha fatto parte del commando che ha ucciso Pio La Torre ne tanto meno di quello che ha assassinato i parenti di Buscetta e non fece parte nemmeno dei killer che uccisero il commissario Beppe Montana in quanto in quel periodo era detenuto e solo nel 1990 \u00e8 stato scarcerato.\nPino Greco.\nNella fiction Pino Greco viene ucciso nel 1989, mentre in realt\u00e0 muore nel 1985. Inoltre nella fiction viene ucciso dopo aver commesso una rapina al Banco di Sicilia, strangolato con una corda, mentre nella realt\u00e0 fu ucciso in casa sua con colpi di pistola alla schiena. Inoltre, mentre nella fiction viene descritto alla stregua di un uomo molto ignorante, quasi analfabeta, pare che fosse invece un eccellente studente al liceo classico e avesse una grande dimestichezza col latino e col greco.\nLuciano Liggio.\nDurante la lettura della sentenza del Maxiprocesso di Palermo nel 1987 Liggio viene condannato all'Ergastolo insieme agli altri importanti imputati. Questa \u00e8 un'incongruenza con i fatti realmente accaduti. Liggio venne assolto alla sentenza finale del Maxiprocesso di Palermo, poich\u00e9 era gi\u00e0 stato condannato a tale reclusione e si trovava in carcere dal 1974.\nSilvio Albertini.\nPur essendo un personaggio fittizio, la sua personalit\u00e0 (uomo onesto e poi ucciso per aver fatto intervistare e interrogare la moglie di Riina) \u00e8 simile a quella di Mario Francese.\nVito Maranza.\nPersonaggio fittizio, \u00e8 un mafioso che affianca Pochet Coffi e Pino Greco in numerosi omicidi, uccidendo il procuratore Scaglione e il commissario Montana. Percuote Biagio e, a malincuore, lo lascia vivo per ordine di Riina, suo ex-amico. Diventa anche la guardia del corpo dei figli di Riina. Nella penultima puntata, poco prima della sentenza del Maxiprocesso, cerca di uccidere il figlio di Biagio e di rapire il poliziotto, scatenando una sparatoria; riesce a sparare alla gamba di Biagio, azzoppandolo definitivamente, ma viene ucciso per autodifesa dallo stesso Schir\u00f2, che a causa sua non potr\u00e0 pi\u00f9 essere poliziotto. Appare solo in tre puntate ma, essendo fittizio come Biagio (forse inventato proprio per contrastare quest'ultimo) e non sapendo dell'amicizia passata tra Riina e Schir\u00f2, \u00e8 il principale antagonista del poliziotto."}
{"id": "1464251", "revid": "6923", "url": "https://it.wikipedia.org/wiki?curid=1464251", "title": "Isaac Thomas Hecker", "text": "Biografia.\nNato da una famiglia luterana di origini tedesche, si convert\u00ec alla confessione metodista e quindi al cattolicesimo: nel 1845, in Belgio, inizi\u00f2 il noviziato per diventare redentorista e nel 1849, a Londra, venne ordinato presbitero dal cardinale Wiseman.\nTornato in patria, inizi\u00f2 a dedicarsi all'attivit\u00e0 missionaria e divenne rettore del seminario maggiore dei Redentoristi degli Stati Uniti: nel 1858, sostenuto da Pio IX, usc\u00ec dalla congregazione e diede vita alla societ\u00e0 dei paolisti, dediti al ministero parrocchiale ed alla predicazione missionaria.\nNel 1865 fond\u00f2 la prima rivista cattolica d'America, \"The Catholic World\"."}
{"id": "1464254", "revid": "197719", "url": "https://it.wikipedia.org/wiki?curid=1464254", "title": "Galeazzo Gualdo Priorato", "text": "Biografia.\nGaleazzo Gualdo Priorato nacque a Vicenza il 23 luglio del 1606. Il padre lo mand\u00f2 a militare da soldato di ventura nelle Fiandre; poi partecip\u00f2 in Francia alla guerra contro gli ugonotti, e in Italia a quella di Mantova. Fu in Germania a lungo presso il Wallenstein. Nei quattordici anni cos\u00ec trascorsi fuori della patria raccolse un tesoro di esperienze politiche e militari, di cui si giov\u00f2 nel dettare le sue molte storie. Egli dichiara di averle scritte da soldato e non da letterato, e di non averle abbellite con l'inventare eloquenti e ornate orazioni dei capitani, perch\u00e9 gli pareva che la maschera con che si traveste la favola, non convenisse alla seriet\u00e0 della storia.\nScrisse: \"Istorie delle guerre di Ferdinando II e Ferdinando III imperatori e del re Filippo IV di Spagna contro Gustavo Adolfo re di Svezia e Luigi XIII\", \"re di Francia\" (Bologna 1641 e, ampliata, Venezia 1651); \"Vita del Vallenstein\" (Lione 1641); \"Istoria della Sacra Maest\u00e0 di Caterina Alessandra regina di Svezia\" (Roma 1656); \"Scena d'uomini illustri d'Italia\" (Venezia 1659); \"Istoria di Leopoldo Cesare\" (Vienna 1670); \"Teatro del Belgio\" (Vienna 1673). Dall'opera \"Il guerriero prudente\" trasse alcuni dei suoi aforismi il Montecuccoli."}
{"id": "1464267", "revid": "1543377", "url": "https://it.wikipedia.org/wiki?curid=1464267", "title": "How I Spent My Summer Vacation", "text": "How I Spent My Summer Vacation \u00e8 il quinto album della band pop punk The Bouncing Souls, il terzo pubblicato dalla Epitaph Records.\nIl disco.\n\u00c8 il primo disco che vede alla batteria, al posto di Shal Kichi, Michael McDermott, ex batterista dei Murphy's Law."}
{"id": "1464274", "revid": "1318658", "url": "https://it.wikipedia.org/wiki?curid=1464274", "title": "Aleksandar Petrovi\u0107", "text": "Biografia.\nNel 1973 Petrovi\u0107 \u00e8 stato costretto a lasciare il suo posto alla Belgrade Film Academy dopo esser stato accusato di avere idee anticomuniste dal governo comunista jugoslavo. Alla fine del dicembre 1989 \u00e8 entrato a far parte del comitato di fondazione del partito democratico serbo, uno dei partiti d'opposizione anticomunista in Serbia.\nPremi e riconoscimenti.\nDue dei suoi film sono stati nominati per l'Oscar al miglior film straniero: \"Tre\" nel 1966 e \"Ho incontrato anche zingari felici\" nel 1967. Quest'ultimo film ha vinto il premio FIPRESCI e il Grand Prix Speciale della Giuria al Festival di Cannes."}
{"id": "1464275", "revid": "287204", "url": "https://it.wikipedia.org/wiki?curid=1464275", "title": "Aleksandar Petrovic", "text": ""}
{"id": "1464276", "revid": "767487", "url": "https://it.wikipedia.org/wiki?curid=1464276", "title": "Tre (film 1965)", "text": "Tre (in serbo-croato:Tri) \u00e8 un film jugoslavo del 1965 diretto da Aleksandar Petrovi\u0107. \u00c8 stato nominato all'Oscar al miglior film straniero nel 1967.\nTrama.\nAmbientato durante la Seconda guerra mondiale, la pellicola si dipana in tre episodi, all'inizio, nel frammezzo e alla fine del conflitto ed accompagna le vicende di un giovane militare iugoslavo, Milos Bojanic. Mentre cerca di sfuggire ai soldati tedeschi, il giovane si ritrova in mezzo ad un gruppo di profughi in attesa di prendere un treno che li porti via dal conflitto; nel frattempo un uomo privo di documenti viene accusato di un piccolo crimine e la folla chiede a tre soldati di arrestarlo. Milos cerca di impedire ai soldati di giustiziare lo sconosciuto ma invano. Successivamente la moglie di quest'ultimo dimostrer\u00e0 la sua innocenza di fronte a tutti.\nNel secondo episodio Milos partecipa con un gruppo di partigiani a un'azione di sabotaggio e viene inseguito dai tedeschi fino all'interno di una palude, dove incontra un altro fuggitivo che si immoler\u00e0 per farlo sfuggire all'arresto.\nNel terzo episodio Milos \u00e8 ormai un ufficiale dell'esercito iugoslavo alla fine del conflitto, e riceve l'ordine di recarsi in un villaggio dove dovr\u00e0 giustiziare tutti i collaborazionisti che hanno simpatizzato con i tedeschi durante la guerra. Nonostante tra costoro si trovi una donna della quale si innamora, ci\u00f2 non gli impedir\u00e0 di eseguire gli ordini."}
{"id": "1464281", "revid": "721282", "url": "https://it.wikipedia.org/wiki?curid=1464281", "title": "Diario - Esperimento d'amore", "text": "Diario - Esperimento d'amore \u00e8 stato un programma televisivo italiano di genere docu-soap, trasmesso da Italia 1 nel 2003.\nIl programma.\nIl programma, condotto da Marco Liorni dal 19 maggio 2003 il luned\u00ec in prima serata per quattro puntate, \u00e8 basato su un format elaborato dalla Endemol ma di origine giapponese, intitolato .\nProtagonisti del programma sono stati per ogni puntata un ragazzo e una ragazza che, seguendo le indicazioni scritte su un diario, vivono delle esperienze insieme per una settimana al termine della quale devono decidere se portare avanti o meno la relazione affettiva.\nLa puntata era divisa infatti in due parti: nella prima \u00e8 mostrata la settimana di conoscenza della coppia, nella seconda il conduttore presenta in studio i protagonisti e con loro parler\u00e0 dell'esperienza. Al termine del talk show, decideranno se proseguire il loro rapporto.\nIl programma era stato testato con una puntata zero in onda su Canale 5 il 13 giugno 2001 e condotta dalla giornalista Cesara Buonamici, intitolata \"Love Stories.\""}
{"id": "1464289", "revid": "1222", "url": "https://it.wikipedia.org/wiki?curid=1464289", "title": "Numbat", "text": ""}
{"id": "1464290", "revid": "1222", "url": "https://it.wikipedia.org/wiki?curid=1464290", "title": "Formichiere marsupiale", "text": ""}
{"id": "1464306", "revid": "767487", "url": "https://it.wikipedia.org/wiki?curid=1464306", "title": "La grande sparata", "text": "La grande sparata (\"The Strong Man\"), distribuito nella versione in italiano anche come \"L'atleta innamorato\" e \"L'uomo pi\u00f9 forte del mondo\", \u00e8 un film muto del 1926 diretto da Frank Capra e interpretato da Harry Langdon.\nNel 2007 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nTrama.\nPaul Bergot, soldato combattente in Belgio, e Mary Brown, americana, hanno una fitta corrispondenza epistolare durante la prima guerra mondiale, e finiscono con l\u2019innamorarsi a distanza. \nTornata la pace, Paul emigra e sbarca a New York col suo datore di lavoro, Zandow il Grande, artista circense pubblicizzato come \u201cl\u2019uomo pi\u00f9 forte del mondo\u201d, nonch\u00e9 uomo-cannone, e si mette alla ricerca di Mary, della quale non aveva pi\u00f9 avuto notizie, armato solo di una sgualcita foto di lei.\nDopo aver aleatoriamente interrogato gran parte della popolazione femminile della metropoli, Paul, per quanto assai dubbioso, si fa irretire da Lily, una malavitosa che si spaccia per Mary, prima di venire a capo dell\u2019equivoco.\nIl primo ingaggio di Zandow \u00e8 in una piccola cittadina di provincia, la cui popolazione \u00e8 divisa fra l\u2019aderire alle attivit\u00e0 criminose del boss locale McDevitt, o resistere ad esse, e seguire la predicazione del pastore protestante \u201cHoly Joe\u201d, la cui figlia \u00e8 proprio Mary, che Paul, ora, felicemente ritrova per davvero.\nAl momento dello spettacolo, programmato nel locale malfamato di McDevitt, Zandow \u00e8 indisposto, ed il mingherlino ed impacciato Paul lo sostituisce: quando l\u2019indisciplinata platea ha male parole nei confronti di Mary, Paul si inalbera e, facendo uso del cannone previsto per il numero circense, finisce fortuitamente per distruggere il locale, mettendone in fuga i malvagi avventori, inseguiti dai salmodianti seguaci del reverendo.\nL\u2019ordine \u00e8 ristabilito nella cittadina: Paul ne \u00e8 ora lo sceriffo, assistito, nella sua goffaggine, da colei che \u00e8 ora la sua compagna, la non vedente Mary.\nDistribuzione.\nFu distribuito in Italia dalla First National con il visto di censura 23404 dell'aprile 1927."}
{"id": "1464307", "revid": "640277", "url": "https://it.wikipedia.org/wiki?curid=1464307", "title": "The Drop Kick", "text": ""}
{"id": "1464308", "revid": "135491", "url": "https://it.wikipedia.org/wiki?curid=1464308", "title": "The Strong Man", "text": ""}
{"id": "1464309", "revid": "767487", "url": "https://it.wikipedia.org/wiki?curid=1464309", "title": "Le sue ultime mutandine", "text": "Le sue ultime mutandine (\"Long Pants\") \u00e8 un film muto del 1927 diretto da Frank Capra e interpretato da Harry Langdon.\nTrama.\nQuando il giovane Harry riceve in regalo dal padre il suo primo paio di pantaloni lunghi, sente di essere finalmente entrato nell\u2019et\u00e0 adulta, e decide di tentare di mettere in pratica le fantasticherie che le sue assidue letture di romanzi d\u2019amore ed avventura gli avevano ispirato.\nLa realt\u00e0 supera la fantasia quando un\u2019auto con l\u2019affascinante Bebe, una criminale in fuga, si ferma per un\u2019avaria davanti alla casa di Harry. Mentre l\u2019autista ripara il guasto Bebe, per passare il tempo, seduce Harry. Poi, per un equivoco, Harry si convince che la bella sconosciuta, ripreso il suo viaggio, torner\u00e0 presto per essere sua moglie.\nMa il tempo passa, ed Harry acconsente al matrimonio, progettato da tempo dai suoi genitori, con la tranquilla Priscilla. Quando Harry apprende dal giornale che Bebe \u00e8 stata arrestata e che si dichiara innocente, decide che \u00e8 il momento di accorrere in aiuto della damigella in pericolo, e, dopo aver tentato di liberarsi fisicamente di Priscilla durante un divertente nascondino, abbandona la ragazza proprio il giorno del matrimonio.\nHarry giunge in citt\u00e0 ed aiuta Bebe ad evadere e a fuggire dalla polizia che \u00e8 sulle sue tracce, ma in breve tempo si rende conto di quanto la bella, ed il mondo della malavita nel quale vive, non si confacciano a lui, e, scandalizzato, la lascia, prima ancora che un conflitto armato fra gangster non la tolga di mezzo.\nI genitori di Harry hanno a cena Priscilla quando Harry si ripresenta e viene accolto con gioia.\nProduzione.\nIl titolo di lavorazione del film fu \"Johnny Newcomer\".\nDistribuzione.\nIl copyright del film, richiesto dalla First National Pictures, Inc., fu registrato il 22 marzo 1927 con il numero LP23766.\nDistribuito dalla First National Pictures, il film fu presentato in prima a New York il 26 marzo 1927. Nelle sale, usc\u00ec il 10 aprile 1927.\nCopie della pellicola sono conservate in diversi archivi: al BFI di Londra, al Filmmuseum di Amsterdam, nella Cineteca Italiana di Milano, nella Cinematheque Royale de Belgique di Bruxelles, nell'Arhiva Nationala De Filme di Bucarest, nella Cin\u00e9math\u00e8que Qu\u00e9b\u00e9coise di Montr\u00e9al, all'UCLA di Los Angelse, all'Academy Film Archive di Beverly Hills, al George Eastman House di Rochester."}
{"id": "1464315", "revid": "34392", "url": "https://it.wikipedia.org/wiki?curid=1464315", "title": "Repubblica (forma statuale)", "text": ""}
{"id": "1464320", "revid": "174925", "url": "https://it.wikipedia.org/wiki?curid=1464320", "title": "Dott.sa Cristina Yang", "text": ""}
