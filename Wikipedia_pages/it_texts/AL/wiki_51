{"id": "1505578", "revid": "610351", "url": "https://it.wikipedia.org/wiki?curid=1505578", "title": "Girl Guides Association of Saint Lucia", "text": "La Girl Guides Association of Saint Lucia \u00e8 l'organizzazione nazionale del Guidismo in Saint Lucia. \nQuesta conta 2.181 membri (nel 2003). Fondata nel 1925, l'organizzazione diventa un membro effettivo del World Association of Girl Guides and Girl Scouts (WAGGGS) nel 1984."}
{"id": "1505579", "revid": "729019", "url": "https://it.wikipedia.org/wiki?curid=1505579", "title": "Battaglia di Yaguajay", "text": "La battaglia di Yaguajay fu uno scontro armato avvenuto tra il 19 ed il 30 dicembre 1958 nell'ambito della rivoluzione cubana. Il netto successo dei castristi spalanc\u00f2 in maniera decisiva le porte del potere politico agli uomini di Fidel Castro e costrinse alla fuga Fulgencio Batista.\nAntefatti.\nDopo il fallimento dell'operazione Verano ed i successi nelle battaglie di La Plata e Las Mercedes (dovuti il primo alla superiorit\u00e0 militare ed il secondo alla furbizia), Fidel Castro si convinse a combattere non pi\u00f9 in luoghi bucolici ed isolati ma all'interno delle grandi citt\u00e0.\nCastro decise di dividere il suo esercito in due colonne: una (guidata da lui, suo fratello Raul e Juan Almeida) avrebbe puntato verso le provincie orientali mentre l'altra (sotto il comando di Camilo Cienfuegos, Che Guevara e Jaime Vega) avrebbe liberato Yaguajay, Santa Clara e L'Avana.\nVega sub\u00ec un'imboscata e mor\u00ec insieme a tutto il suo plotone; Fidel Castro dovette quindi procedere ad un'ulteriore divisione: Cienfuegos si sarebbe occupato di Yaguajay mentre il Che avrebbe pensato a Santa Clara ed eventualmente all'Havana. Quando arriv\u00f2 alle porte di Yaguajay, Cienfuegos aveva a disposizione solo 60 uomini, ma l'arrivo di altri 230 \"barbudos\" e l'ingresso di numerosi volontari fece ingrossare le sue file fino a 450 militari o forse poco pi\u00f9.\nLa battaglia.\nLa guarnigione batistiana che difendeva la citt\u00e0 constava di 250 uomini al comando del capitano cubano di origini cinesi Abon Ly: il vecchio rivale di Castro Eulogio Cantillo aveva infatti perso la fiducia di Batista dopo Las Mercedes ed inoltre lo stesso Cantillo era giunto a concludere un accordo con il \"l\u00ecder maximo\" (che poi non rispett\u00f2, venendo per questo condannato a qualche anno di carcere).\nLy inizialmente voleva ritirarsi, ma la convinzione che sarebbero arrivati rinforzi da Santa Clara gli fece cambiare idea. Cienfuegos tent\u00f2 inizialmente la tattica dell'assalto frontale, che non riusc\u00ec; dopo una settimana di scontri, il 26 dicembre torn\u00f2 alla vecchia strategia della guerriglia ma anche questa non diede i risultati sperati: i regolari sembrano insormontabili e Ly, anche senza rinforzi, non era disposto ad arrendersi.\nI rivoluzionari costruirono allora in tutta fretta un carro armato, che aveva una mitragliatrice calibro .50, ma anche questa mossa fu infruttuosa. Cienfuegos non perse per\u00f2 la calma (qui sta il suo principale merito in questa battaglia) e cominci\u00f2 ad ordinare piccoli attacchi di logoramento verso il nemico, che fu stretto alle corde.\nSenza pi\u00f9 munizioni, il 30 dicembre Ly fu costretto alla resa senza condizioni: Cienfuegos fece catturare tutti i suoi uomini ma prefer\u00ec non condannare a morte nessuno di loro.\nRisultati e conseguenze.\nNella battaglia di Yaguajay si verificarono per la prima volta da quando era scoppiata la rivoluzione cubana quattro eventi tra le file dei castristi:\nIl successo diede gloria militare a Cienfuegos che venne infatti soprannominato \"l'eroe di Yaguajay\"; l'esito vittorioso di questo scontro permise a Che Guevara di combattere con pi\u00f9 calma la battaglia di Santa Clara, l'ultima e decisiva tappa della rivoluzione cubana."}
{"id": "1505582", "revid": "110157", "url": "https://it.wikipedia.org/wiki?curid=1505582", "title": "Cheryl Gibson", "text": "Specializzata nel dorso e nei misti, ha vinto la medaglia d'argento nei 400\u00a0m misti alle Olimpiadi di Montreal 1976."}
{"id": "1505586", "revid": "599013", "url": "https://it.wikipedia.org/wiki?curid=1505586", "title": "Becky Smith", "text": "Specializzata nei misti, ha vinto la medaglia di bronzo nei 400\u00a0m misti e nella staffetta 4x100\u00a0m sl alle Olimpiadi di Montreal 1976."}
{"id": "1505589", "revid": "287204", "url": "https://it.wikipedia.org/wiki?curid=1505589", "title": "Music Farm Compilation", "text": "Music Farm Compilation \u00e8 la compilation realizzata in occasione della prima edizione di \"Music Farm\", realizzato in collaborazione con Magnolia s.r.l., su licenza Granada Media Group, in onda su Rai 2, nel 2004. La compilation, pubblicato dalla NAR International, su licenza Rai \u2013 RaiTrade, e distribuito dalla Edel, con numero di catalogo NAR 14104-2, raccoglie una selezione di 23 brani, tra i moltissimi interpretati, tra prove in studio ed esibizioni live in diretta, dai concorrenti che hanno preso parte, quell'anno, alla gara canora, nell'ambito del citato programma della Rai."}
{"id": "1505591", "revid": "2117329", "url": "https://it.wikipedia.org/wiki?curid=1505591", "title": "Al-Arish", "text": "Al-\u2018Ar\u012bsh o el-Arish (in italiano anche: el-Arisc; ) \u00e8 una citt\u00e0 dell'Egitto, capoluogo del Governatorato del Sinai del Nord. \u00c8 nota perch\u00e9 da qui parte la Arab Gas Pipeline, un gasdotto che termina la sua corsa a Tripoli di Libia.\nGeografia fisica.\nLa citt\u00e0 \u00e8 situata sulla costa mediterranea della penisola del Sinai, 344 km a nord-est del Cairo e 45 km a ovest di Rafah nella striscia di Gaza. Al-Ar\u012bsh \u00e8 una localit\u00e0 turistica che si distingue per le sue chiare acque, i diffusi palmeti lungo la sua costa, la sua morbida sabbia bianca ed un porto turistico.\nLa citt\u00e0 si trova vicino alla foce del Wadi al-\u2018Arish, che \u00e8 il pi\u00f9 lungo corso d'acqua stagionale del Sinai.\nA circa 6 km a sud della citt\u00e0 si trova l'Aeroporto Internazionale di al-\u2018Arish. L'aeroporto \u00e8 sede della Palestinian Airlines ed \u00e8 l'aeroporto pi\u00f9 vicino alla striscia di Gaza. La compagnia aerea ha trasferito la propria sede in tale aeroporto quando l'Aeroporto Internazionale Yasser Arafat di Rafah \u00e8 stato reso inoperativo dopo la distruzione delle piste per i bombardamenti delle forze israeliane.\nStoria.\nLa citt\u00e0 \u00e8 cresciuta intorno a un insediamento beduino presso l'antica citt\u00e0 tolemaica di Rhinocolura.\nNel Medioevo i pellegrini avevano identificato erroneamente il sito come il Sukkot della Bibbia, l'errore \u00e8 da attribuirsi al fatto che al-Ar\u012bsh in arabo significa \"capanne di palma\" che in ebraico corrisponde al Sukkot.\nIl sito fu fortificato durante il periodo ottomano, nel 1560. Durante le guerre napoleoniche, i francesi assediarono il forte, che cadde dopo 11 giorni il 19 febbraio 1799. Nel gennaio 1800 fu sottoscritta nella citt\u00e0 la convenzione di El Arish.\nDurante la prima guerra mondiale la zona fu teatro di duri scontri fra le truppe britanniche e australiane e gli Ottomani. La fortezza fu distrutta da bombardamenti britannici.\nDopo la guerra arabo-israeliana del 1956 al-Arish pass\u00f2 sotto amministrazione israeliana e nuovamente dopo la guerra dei sei giorni dal 1967 al 1979, quando fu restituita pacificamente all'Egitto con la firma del trattato di pace fra Israele ed Egitto del 1979.\nIl 24 novembre 2017 presso una delle moschee sufi \u00e8 avvenuto il pi\u00f9 sanguinoso attentato contro i fedeli da parte di gruppi islamici con la morte di oltre 300 persone."}
{"id": "1505592", "revid": "1543377", "url": "https://it.wikipedia.org/wiki?curid=1505592", "title": "Carmelo Mendola", "text": "Biografia.\nCompiuti gli studi a carattere commerciale inizi\u00f2 a commerciare in legname da costruzione raggiungendo anche una dimensione di azienda importante nel settore. Soltanto in et\u00e0 matura, verso i quarant'anni, inizi\u00f2 a scolpire da autodidatta lavorando il marmo ma usando anche la cera e l'argilla e realizzando poi statue in bronzo. Inizi\u00f2 a partecipare ad alcune importanti rassegne nazionali quali la Biennale di Venezia, nel 1956, e la Quadriennale di Roma, nel 1951, 1955, 1959 senza peraltro essere ben accolto dalla critica per la sua figura di \"dilettante\" e di scultore a tempo perso. Decise allora di abbandonare la sua attivit\u00e0 commerciale e di dedicarsi completamente alla sua arte.\nNel 1956 partecip\u00f2 al concorso di idee bandito, dal Comune di Catania, per un bozzetto sulla fontana a Giovanni Verga ed in particolare alla sua opera pi\u00f9 famosa \"I Malavoglia\", che doveva essere inserita nella nascente omonima piazza. Il concorso and\u00f2 per le lunghe ma venne poi vinto dal Mendola che si apprest\u00f2 quindi a realizzare la fontana in bronzo. Ebbe giusto il tempo di vedere realizzato il suo capolavoro, che venne inaugurato il 25 ottobre del 1975, e soltanto quattro mesi dopo mor\u00ec per un ictus cerebrale."}
{"id": "1505593", "revid": "810736", "url": "https://it.wikipedia.org/wiki?curid=1505593", "title": "Quando la luce torner\u00e0", "text": "Quando la luce torner\u00e0 (\"A Deepness in the Sky\") \u00e8 un romanzo di fantascienza pubblicato nel 1999 dallo scrittore statunitense Vernor Vinge. Ha vinto il Premio Hugo quale miglior romanzo nel 2000.\nTrama.\nIl romanzo, ambientato nello stesso universo di \"Universo incostante\" 12.000 anni nel passato, narra della scoperta di una specie aliena su un pianeta in orbita alla stella chiamata OnOff. Tale nome deriva dal fatto che OnOff ha un ciclo di 250 anni durante il quale resta spenta per ben 215 anni. Durante tale periodo il pianeta congela completamente fino alla successiva riaccensione e al periodo di luce seguente della durata di 35 anni.\nGli abitanti del pianeta, chiamati \"ragni\" dagli umani per la loro somiglianza con gli aracnidi, hanno all'inizio della storia un livello tecnologico simile a quello della Terra agli inizi del XX secolo. Durante i periodi in cui la stella \u00e8 spenta si rifugiano sottoterra dove cadono in una sorta di letargo.\nDue spedizioni umane, in concorrenza tra loro, stanno per raggiungere il pianeta allo scopo di esplorare e commerciare: i Qeng Ho, tradizionali mercanti dello spazio, e gli Emergenti, rappresentanti di un regno umano in rapida ascesa tecnologica ed economica."}
{"id": "1505594", "revid": "119673685", "url": "https://it.wikipedia.org/wiki?curid=1505594", "title": "Gail Amundrud", "text": "Specializzata nello stile libero, ha vinto la medaglia di bronzo nella staffetta 4x100\u00a0m sl alle Olimpiadi di ."}
{"id": "1505595", "revid": "599013", "url": "https://it.wikipedia.org/wiki?curid=1505595", "title": "Barbara Clark", "text": "Specializzata nello stile libero, ha vinto la medaglia di bronzo nella staffetta 4x100\u00a0m sl alle Olimpiadi di Montreal 1976."}
{"id": "1505596", "revid": "110157", "url": "https://it.wikipedia.org/wiki?curid=1505596", "title": "Anne Jardin", "text": "Specializzata nello stile libero, ha vinto la medaglia di bronzo nelle staffette 4x100\u00a0m sl e 4x100\u00a0m misti alle Olimpiadi di Montreal 1976.\n\u00c8 stata primatista mondiale dei 50\u00a0m sl."}
{"id": "1505597", "revid": "185138", "url": "https://it.wikipedia.org/wiki?curid=1505597", "title": "Bomba Goa'uld", "text": ""}
{"id": "1505598", "revid": "647919", "url": "https://it.wikipedia.org/wiki?curid=1505598", "title": "Sailor Moon 4", "text": ""}
{"id": "1505599", "revid": "647919", "url": "https://it.wikipedia.org/wiki?curid=1505599", "title": "Sailor Moon 3", "text": ""}
{"id": "1505600", "revid": "647919", "url": "https://it.wikipedia.org/wiki?curid=1505600", "title": "Sailor Moon 5", "text": ""}
{"id": "1505601", "revid": "647919", "url": "https://it.wikipedia.org/wiki?curid=1505601", "title": "Sailor Moon 2", "text": ""}
{"id": "1505608", "revid": "1543377", "url": "https://it.wikipedia.org/wiki?curid=1505608", "title": "Autismo in et\u00e0 adulta", "text": "L'autismo \u00e8 una patologia classificata dal DSM-IV-TR tra i disturbi pervasivi dello sviluppo; non ne sono note a tutt'oggi l'eziologia e la fisiopatologia. Particolarmente lacunosa \u00e8 la conoscenza delle caratteristiche che l'autismo in et\u00e0 adulta assume, data la scarsit\u00e0 di letteratura scientifica sull'argomento.\nIl problema dell'autismo in et\u00e0 adulta.\nAll'epoca della sua prima descrizione da parte di Leo Kanner, l'autismo veniva classificato come \u201cpsicosi infantile\u201d; solo negli anni 1970 si comprende che non si tratta di una patologia pediatrica, destinata ad una possibile risoluzione, ma invece di un disturbo pervasivo dello sviluppo, che condiziona cio\u00e8 l'intero arco di vita dei soggetti che ne sono affetti. L'attenzione della comunit\u00e0 scientifica \u00e8 per\u00f2 storicamente focalizzata sullo studio dell'infanzia e dell'adolescenza, con lo scopo di individuare modelli patogenetici adeguati, indicatori precoci dello sviluppo successivo, strategie terapeutiche capaci di influire sulla storia clinica.\nL'autismo in et\u00e0 adulta resta invece tuttora un settore di ricerca relativamente inesplorato: poco si sa sui mutamenti che avvengono, dopo l'adolescenza, dal punto di vista sintomatologico e psicologico. Allo stesso modo \u00e8 ben evidente la carenza di adeguati modelli di presa in carico, e l'adulto autistico \u00e8 destinato in troppi casi a vivere presso la famiglia di origine, per la quale l'accudimento diventa sempre pi\u00f9 oneroso e sfiancante; oppure, viene affidato a comunit\u00e0 ed istituzioni che, non essendo state concepite per le specifiche caratteristiche adattive e cognitive della patologia, hanno un effetto negativo sulla qualit\u00e0 di vita e sulla prognosi.\nStudi scientifici.\nI primi studi sistematici sulle caratteristiche dell'autismo in et\u00e0 adulta sono stati condotti dal gruppo di ricerca di Rutter negli anni 1970. Nel 1973, Kanner stesso analizz\u00f2 un gruppo di autistici adulti (nel numero di 96), di et\u00e0 compresa tra 20 e 40 anni; la maggior parte dei soggetti risultava non essere per nulla autosufficiente, vivendo in famiglia, in comunit\u00e0 protette, in istituti per disabili o in ospedali psichiatrici. Kanner evidenzi\u00f2 uno sviluppo migliore nel caso di pi\u00f9 sviluppate capacit\u00e0 comunicative; da notare comunque che 11 soggetti avevano un impiego, ed uno (compositore musicale di successo) era sposato ed aveva avuto un figlio. Pochi sono stati, del resto, gli studi longitudinali disegnati per approfondire le conoscenze sullo sviluppo dell'autismo a lungo termine; di seguito verranno descritti i pi\u00f9 importanti, tra quelli pubblicati a partire dal 2000.\nIl team di ricerca di Howlin, Mawhood e Rutter, costituitosi presso il dipartimento di psicologia del \"St. George's Hospital\" di Londra, ha messo a confronto due gruppi di adulti, uno composto da autistici, l'altro da soggetti affetti da disturbi del linguaggio ricettivo. I partecipanti furono valutati nell'infanzia, durante l'adolescenza, e quindi all'et\u00e0 di circa 24 anni. I risultati indicavano che il quoziente intellettivo verbale e i punteggi nei test di linguaggio ricettivo erano migliorati in maniera pi\u00f9 consistente nel primo gruppo; mentre non erano state rilevate differenze significative nelle capacit\u00e0 di lettura. La precocit\u00e0 nell'acquisizione del linguaggio parlato era correlata alla benignit\u00e0 della prognosi tra i soggetti autistici, ma non influiva sui progressi futuri dei soggetti con disturbi del linguaggio. Per quanto riguarda il funzionamento sociale (comportamenti stereotipati disturbanti, relazioni sociali, lavoro, autosufficienza), entrambi i gruppi dimostrarono un deficit, pi\u00f9 marcato nel caso degli uomini autistici: molti di essi vivevano ancora con i genitori, e pochi avevano amici stretti o un impiego stabile. Solo il 10% del gruppo con deficit del linguaggio venne descritto come gravemente incompetente dal punto di vista sociale, contro il 74% del gruppo degli autistici.\nIl campione analizzato da un pi\u00f9 recente studio, condotto ancora da Howlin e Rutter, con Goode e Hutton, era costituito da 68 individui (61 maschi e 7 femmine), la cui et\u00e0 media era rispettivamente, al primo ed al secondo momento di valutazione, di 7 e di 29 anni; criterio di inclusione, un QI iniziale di almeno 50. Un quinto dei soggetti aveva ottenuto un qualche titolo accademico, e 5 avevano frequentato il college o l'universit\u00e0; 2, addirittura, erano iscritti ad un corso post-graduate. Circa un quarto del campione, secondo la testimonianza dei genitori, intratteneva rapporti di amicizia basati su interessi comuni. Come suggerito da altri studi (si veda il precedente paragrafo), i principali fattori predittivi si sono rivelati il QI iniziale, e la presenza di linguaggio parlato a 5 anni di et\u00e0. Tutti i casi di prognosi buona a lungo termine erano inclusi nel gruppo con QI iniziale pari almeno a 70; va notato che solo un sesto dei soggetti compresi in tale gruppo aveva raggiunto uno sviluppo davvero soddisfacente riguardo ad attivit\u00e0 lavorativa e rapporti amicali. \nIn circa la met\u00e0 dei casi, lo sviluppo fu valutato \u201cscadente\u201d o \u201cmolto scadente\u201d: i soggetti compresi in questo gruppo, non autosufficienti, vivevano in comunit\u00e0 oppure in famiglia, ma necessitavano in ogni caso di un elevato grado di assistenza. Gli autori hanno sottolineato che non \u00e8 stato possibile stabilire se i casi di sviluppo negativo fossero da imputare alle caratteristiche biologiche dei soggetti, ai deficit dei servizi assistenziali nell'infanzia, o alla carenza di supporto sociale durante l'et\u00e0 adulta. Inaspettatamente, \u00e8 stato inoltre notato che le variazioni del QI oltre la soglia di 70 non avevano alcun valore prognostico; la spiegazione non \u00e8 nota, ma di fatto la variabilit\u00e0 nello sviluppo tra i soggetti con QI elevato \u00e8 grandissima. A titolo di esempio, Howlin e colleghi riportarono il caso di un soggetto autistico con un QI iniziale di 80, il quale, nonostante fosse stato pi\u00f9 volte defraudato di grandi somme di denaro a causa della sua incapacit\u00e0 nel percepire le intenzioni altrui, era riuscito ad ottenere vari diplomi in campo informatico, si era sposato, e aveva ottenuto un lavoro; mentre un altro soggetto, con QI iniziale molto pi\u00f9 elevato (ben 119), era finito molte volte nei guai per aver infastidito e palpeggiato un gran numero di donne, senza mai rendersi conto del motivo per cui ci\u00f2 fosse sconveniente. \nQuello del 2005 condotto da Billstedt, Gillberg e Gillberg \u00e8 probabilmente il primo studio in cui \u00e8 stata analizzata nel corso degli anni, dall'infanzia all'et\u00e0 adulta, una vasta popolazione, il pi\u00f9 possibile rappresentativa di quella reale; il principale criterio di ammissione per i 120 partecipanti, \u00e8 stato quello di risiedere nell'area geografica di G\u00f6teborg (Svezia), e dunque il campione \u00e8 eterogeneo per estrazione sociale, educazione ricevuta, quoziente intellettivo. I risultati ottenuti sono in parziale contraddizione sia con la precedente letteratura, sia con le stesse ipotesi dei ricercatori; si tratta di dati importanti, ma che sottolineano l'attuale grave carenza di conoscenze definitive sulla storia evolutiva dell'autismo. Per molti individui (in percentuale maggiore rispetto alle previsioni) lo sviluppo \u00e8 stato valutato scarso, o molto scarso; la presenza di epilessia, pur essendo pi\u00f9 frequente di quanto ipotizzato, non \u00e8 risultata per\u00f2 un fattore prognostico negativo di rilievo. Allo stesso modo, il sesso non ha influito in modo significativo, mentre gli studiosi si attendevano ovviamente un deterioramento pi\u00f9 marcato nel sesso femminile. Viene invece confermata l'elevata predittivit\u00e0 della presenza di linguaggio parlato a 5-6 anni e del QI misurato durante l'infanzia; comunque, lo sviluppo \u00e8 stato relativamente scarso anche nei soggetti con QI iniziale elevato: nessun soggetto autistico del campione in esame \u00e8 autosufficiente.\nIl sistema assistenziale.\nLa rete dei servizi, che in questa fase critica per il sistema famigliare del soggetto autistico dovrebbe fornire maggiore supporto, allarga in realt\u00e0 le proprie maglie; oltrepassata l'adolescenza, l'autistico viene progressivamente \u201cabbandonato\u201d dai servizi di pediatria e di neuropsichiatria infantile, e viene meno anche la funzione educativa e riabilitativa dell'inserimento scolastico. Concretamente, pu\u00f2 accadere che l'uomo o la donna autistica vivano presso la famiglia di origine, oppure che vengano affidati ad un qualunque tipo di istituto o di comunit\u00e0. Esistono tre tipologie di interventi protetti: le comunit\u00e0 per autistici, i gruppi appartamento per autistici e le comunit\u00e0 o gruppi appartamento misti; ognuna di queste scelte presenta problematiche, vantaggi, e difficolt\u00e0 specifiche, che sono descritte nella letteratura che da qualche anno comincia a comparire.\nNel caso in cui il soggetto autistico continui invece a vivere in famiglia, non si pu\u00f2 comunque trattare di una soluzione davvero definitiva: sia perch\u00e9 i genitori dovrebbero essere messi in condizione di poter condurre un'esistenza serena e non solo funzionale all'accudimento del figlio, mentre spesso le necessit\u00e0 di quest'ultimo tendono a divenire sempre pi\u00f9 pressanti; sia perch\u00e9 \u00e8 a sua volta l'adulto autistico a necessitare di un'alternativa all'ambiente famigliare, in modo che gli sia garantita assistenza anche quando venga meno la possibilit\u00e0 dei famigliari ad accudirlo. Dunque, dovrebbe rivestire un ruolo di massima importanza la valutazione del soggetto autistico, e il suo inserimento nel contesto pi\u00f9 adatto; purtroppo allo stato attuale c'\u00e8 carenza di spazi idonei, e l'insufficienza dei modelli assistenziali \u00e8 a sua volta imputabile, in parte, alla scarsa conoscenza della storia evolutiva della malattia. Accade cos\u00ec che l'inserimento dell'adulto autistico avvenga in base alla ricettivit\u00e0 della zona geografica di appartenenza, in base alle disponibilit\u00e0 economiche dei famigliari, e in base alle caratteristiche della rete assistenziale locale.\nTra le poche soluzioni assistenziali \"ad hoc\", si nota il modello della farm community; si tratta di comunit\u00e0 residenziali localizzate in ambiente rurale, sorte negli anni '70 e lentamente diffusesi nel mondo occidentale (in Italia, al momento, esiste solo una di queste strutture, a Ponte Nizza, in provincia di Pavia).\nIn questo tipo di struttura residenziale viene fornita un'assistenza continuativa da parte di personale qualificato. Vengono infatti attuati interventi educativi mirati e svolte attivit\u00e0 di gruppo al fine di migliorare gli aspetti comportamentali dei soggetti affetti da autismo. La quotidianit\u00e0 \u00e8 quindi arricchita da un impegno costante e vario, spaziando dal contesto rurale, attraverso occupazioni quali la cura di animali, ad attivit\u00e0 artigianali ed artistiche. "}
{"id": "1505610", "revid": "111204629", "url": "https://it.wikipedia.org/wiki?curid=1505610", "title": "Muricy Ramalho", "text": "Carriera.\nGiocatore.\nGioc\u00f2 per il San Paolo, negli anni 1970, assommando 177 partite e 26 gol. Fu un centrocampista che form\u00f2 il reparto del club paulista a fianco di Pedro Rocha e Chic\u00e3o, venendo allenato nel corso di questa esperienza da \u2014 tra gli altri \u2014 Jos\u00e9 Poy e Rubens Minelli.\nTifoso del Palmeiras fin dall'infanzia, nel 1965 Valdemar Carabina, amico del padre, lo port\u00f2 al San Paolo. Nel 1969 disput\u00f2 davanti a ventimila persone il campionato giovanile all'Est\u00e1dio Nicolau Alayon, stadio di casa del Nacional, mentre nel 1971 Oswaldo Brand\u00e3o lo fece allenare per la prima volta con la prima squadra; debutt\u00f2 per\u00f2 solo due anni pi\u00f9 tardi, il 22 agosto 1973, durante un'amichevole contro l'Uni\u00e3o Bandeirante, terminata 0-0, dopo alcuni mesi passati in prestito al Pontagrossense. La prima partita ufficiale la gioc\u00f2 il 10 novembre, 2-2 contro il Coritiba, per il Terceiro Campeonato Nacional de Clubes.\nDue anni dopo, aumentato il proprio peso da 64 a 68 chili, divent\u00f2 uno dei giocatori chiave per il club, contribuendo alla vittoria del Campionato Paulista del 1975, competizione di cui fu segnalato come una delle rivelazioni. Salt\u00f2 solo tre partite nel corso del campionato, ma durante la finale del torneo fu espulso nel primo tempo, dopo un duro intervento su Dic\u00e1. La folta chioma, frattanto, gli procur\u00f2 qualche incomprensione con il tecnico Poy, ma lo stesso Ramalho ricord\u00f2, anni dopo, che il suo comportamento non fu problematico.\nValdemar Carabina indic\u00f2 Ramalho come un possibile titolare della Nazionale di calcio brasiliana in vista del , ma il biennio 1976-1977 non fu positivo per il giocatore: il 17 maggio 1977 si infortun\u00f2 al ginocchio destro. Inizialmente si parl\u00f2 di uno stop di tre mesi, ma di fatto Ramalho torn\u00f2 a giocare pi\u00f9 di un anno dopo, il 4 giugno 1978.\nA causa di tale infortunio, rimase fuori per tutta la durata del III Copa Brasil, vinto poi dal San Paolo; assistette comunque alla finale al Mineir\u00e3o insieme a Serginho Chulapa, altro indisponibile della partita, a causa di una squalifica subita. Per il periodo in cui fu infortunato non rinunci\u00f2 a seguire, da spettatore, gli allenamenti e le partite della sua squadra. Tornato a giocare, fu per\u00f2 leggermente condizionato dall'infortunio e tendeva a evitare i contrasti pi\u00f9 duri. Dovette dunque rinunciare alla prefigurata convocazione per il Mondiale, in cui, secondo Ramalho, sarebbe stato la riserva di Zico. Il 10 dicembre, contro il Corinthians, torn\u00f2 a giocare da titolare e gioc\u00f2 per intero la partita seguente, che vedeva il San Paolo contrapposto alla Ferrovi\u00e1ria. Scese in campo per l'ultima volta con la maglia del club della capitale paulista il 25 luglio 1979 contro il Guarani all'Est\u00e1dio do Pacaembu, entrando nella ripresa. Lasciato il Brasile, gioc\u00f2 in Messico, nel Puebla, ma a causa di vari infortuni termin\u00f2 la carriera nel 1985.\nAllenatore.\nNel 1993 allen\u00f2 il club mesoamericano in cui si era ritirato, e in seguito si trasfer\u00ec al San Paolo, ove fu assistente di Tel\u00ea Santana, allenando poi la formazione di riserve che vinse la Coppa CONMEBOL nel 1994, e ricopr\u00ec inoltre il ruolo di tecnico nei periodi in cui Santana era in ferie. Quando Santana fu costretto a non allenare pi\u00f9 a causa di problemi di salute, Muricy lo sostitu\u00ec, ma dopo sei mesi fu rimpiazzato a sua volta da Carlos Alberto Parreira. Torn\u00f2 dunque nel 1997, ma fu esonerato dopo un inizio non positivo nel Campionato Paulista, venendo sostituito da Dar\u00edo Pereyra.\nTra il 2001 e il 2002, vinse il bicampionato Pernambucano con il N\u00e1utico, interrompendo un periodo di dodici anni senza titoli per il club. Per il Campeonato Brasileiro S\u00e9rie A 2002 assunse la guida del Figueirense, sostituendo Roberval Davino, quando la squadra era a rischio retrocessione, e riusc\u00ec a ottenere la salvezza. Fu in seguito assunto dall'Internacional di Porto Alegre agli inizi del 2003, e con la formazione ga\u00facha vinse il campionato statale e fece un buon campionato nazionale.\nSi dimise alla fine di quest'ultimo torneo e and\u00f2 ad allenare il S\u00e3o Caetano nel corso del Campeonato Paulista 2004, conquistando il titolo \u2014 l'unico nella storia della societ\u00e0 \u2014 adottando un gioco pi\u00f9 offensivo rispetto a quello del predecessore Tite. Nel Campeonato Brasileiro S\u00e9rie A 2004 il S\u00e3o Caetano arriv\u00f2 anche in cima alla classifica, ma in seguito ebbe un calo e Ramalho fu esonerato alla penultima giornata del girone di andata.\nTorn\u00f2 ad allenare dodici giornate dopo, di nuovo nell'Internacional, chiudendo all'ottavo posto; in seguito vinse il Campeonato Ga\u00facho 2005, ma non riusc\u00ec a fare lo stesso nel campionato nazionale. Lasci\u00f2 dunque la compagine portoalegrense e il 2 gennaio 2006 riprese le redini del San Paolo dopo quasi nove anni dall'ultima volta; la societ\u00e0 aveva gi\u00e0 provato a contattarlo dopo le dimissioni di \u00c9merson Le\u00e3o, ma fu dopo l'esonero di Paulo Autuori che Ramalho torn\u00f2 al Morumbi. Con la compagine paulista vinse tre volte consecutive il campionato, nel 2006, 2007 e 2008, ma le cattive prestazioni in Copa Libertadores lo portarono alle dimissioni, che per\u00f2 Juvenal Juv\u00eancio, il presidente della societ\u00e0, non accett\u00f2. In seguito rinnov\u00f2 il suo contratto fino alla fine del 2009. Con l'eliminazione dalla Coppa Libertadores 2008, per\u00f2, il suo incarico fu nuovamente in pericolo, ma fu nuovamente il presidente a confermarlo in panchina. Il 18 giugno, dopo l'eliminazione dalla Coppa Libertadores 2009 per mano del Cruzeiro, fu esonerato e sostituito da Ricardo Gomes.\nCirca un mese dopo, il 21 luglio, il presidente del Palmeiras Luiz Gonzaga Belluzzo annunci\u00f2 sul social network Twitter l'assunzione di Ramalho, che avvenne dopo lunghe trattative. Nonostante la squadra, che aveva mantenuto il primo posto in campionato a lungo, non fosse riuscita nell'intento di portare a casa il titolo, Ramalho fu confermato per il 2010. Il 18 febbraio dello stesso anno, dopo una sconfitta per 4-1 subita dal S\u00e3o Caetano allo stadio Palestra It\u00e1lia, Muricy Ramalho fu esonerato. Il bilancio finale con il Palmeiras fu di tredici vittorie, undici pareggi e dieci sconfitte.\nDue mesi dopo la fine della sua esperienza al Palmeiras fu presentato dal Fluminense quale nuovo tecnico del club, e il 23 luglio 2010 la Confedera\u00e7\u00e3o Brasileira de Futebol lo annuncia come nuovo commissario tecnico del Brasile \u2014 nonostante fosse ancora vincolato al Fluminense \u2014 in vista del . A causa di questo vincolo il tecnico \u00e8 costretto a rinunciare alla panchina della Sele\u00e7\u00e3o, e la Federazione al suo posto vira su Mano Menezes.\nIl 13 marzo 2011, dopo lo 0-0 nel \"classico\" del Campionato Carioca Flamengo-Fluminense, si dimette da tecnico della societ\u00e0.\nIl 5 aprile 2011 diventa il nuovo allenatore del Santos in sostituzione di Marcelo Martelotte. A giugno conduce il club paulista alla vittoria della Coppa Libertadores nella doppia finale contro gli uruguaiani del Pe\u00f1arol. Il 3 dicembre rinnova il suo contratto fino al 31 dicembre 2012 con un ingaggio da 3 milioni l'anno.\nIl 28 novembre 2015 prende il posto di Oswaldo De Oliveira sulla panchina del Flamengo."}
{"id": "1505611", "revid": "1928529", "url": "https://it.wikipedia.org/wiki?curid=1505611", "title": "Corno Nero (Alpi Pennine)", "text": "Il Corno Nero (\"Schwarzhorn\" in tedesco, \"T\u00eate Noire\" in francese, \"Schw\u00f2arzeh\u00f2rn\" in Gresch\u00f2neytitsch), \u00e8 una montagna nel massiccio del Monte Rosa, nelle Alpi Pennine, alta 4.322 m s.l.m.\nCaratteristiche.\nSi trova lungo la linea di cresta che a partire dalla Ludwigsh\u00f6he scende verso la Piramide Vincent e la Punta Giordani. Tale linea di cresta separa l'alta valle del Lys dall'alta Valsesia.\nSi tratta di uno sperone roccioso dalla forma molto caratteristica e dall'aspetto assolutamente dissimile nei due versanti: quello nord \u00e8 raggiunto fin quasi sulla vetta da una lingua nevosa; quello a sud-est, strapiomba su Alagna Valsesia con una grandiosa scarpata di roccia e neve, facente parte della Parete valsesiana del Monte Rosa; su questa parete sono stati aperti alcuni tra i pi\u00f9 difficili e superbi itinerari delle Alpi.\nSalita alla vetta.\nIl Corno Nero pu\u00f2 essere salito partendo dal Colle del Lys. La difficolt\u00e0 maggiore consiste nel superare il pendio nevoso terminale che raggiunge i 50\u00b0 di pendenza. La salita viene valutata PD+."}
{"id": "1505618", "revid": "486946", "url": "https://it.wikipedia.org/wiki?curid=1505618", "title": "Ophrys biancae", "text": ""}
{"id": "1505619", "revid": "78273", "url": "https://it.wikipedia.org/wiki?curid=1505619", "title": "El-Arish", "text": ""}
{"id": "1505623", "revid": "80339", "url": "https://it.wikipedia.org/wiki?curid=1505623", "title": "Pelide", "text": ""}
{"id": "1505628", "revid": "729019", "url": "https://it.wikipedia.org/wiki?curid=1505628", "title": "Battaglia di Santa Clara", "text": "La battaglia di Santa Clara fu uno scontro armato avvenuto tra le 5:00 del mattino del 29 dicembre 1958 e il mezzogiorno del 1\u00ba gennaio 1959 nell'ambito della rivoluzione cubana, di cui Santa Clara costituisce l'ultima appendice militare. Il netto successo dei castristi fu decisivo per la sconfitta del governo di Fulgencio Batista e per la vittoria del Movimento del 26 di luglio.\nAntefatti.\nDopo il fallimento dell'operazione Verano e i successi nelle battaglie di La Plata e Las Mercedes (dovuti il primo alla superiorit\u00e0 militare, il secondo all'astuzia), Fidel Castro si convinse a trasferire la lotta dalle campagne all'interno delle grandi citt\u00e0.\nCastro decise di dividere il suo esercito in due colonne: una (guidata da lui, suo fratello Ra\u00fal e Juan Almeida) avrebbe puntato verso le province orientali mentre l'altra (sotto il comando di Camilo Cienfuegos, Che Guevara e Jaime Vega) avrebbe puntato su Yaguajay, Santa Clara e L'Avana.\nTuttavia, Vega sub\u00ec un'imboscata e mor\u00ec insieme con tutto il suo plotone; Fidel Castro dovette quindi procedere a un'ulteriore divisione: Cienfuegos avrebbe puntato su Yaguajay mentre il Che avrebbe investito Santa Clara e, successivamente, L'Avana.\nLa battaglia.\nCon 320 uomini al seguito \"el Che\" sbarc\u00f2 il 28 dicembre nel porto di Caibari\u00e9n e raggiunse la citt\u00e0 di Camajuan\u00ed, che si trovava a met\u00e0 tra Caibari\u00e9n e Santa Clara: i guevaristi furono ben ricevuti dalla popolazione locale, formata soprattutto di contadini, e l'arrivo di 1.000 volontari convinse i combattenti ribelli che la vittoria decisiva era imminente.\nLe truppe governative, numericamente superiori, raggiunsero Santa Clara e si posizionarono nei pressi dell'universit\u00e0, ubicata alla periferia della citt\u00e0.\nChe Guevara, infortunato al braccio a seguito di una caduta, divise le sue forze in due colonne: la truppa posizionata pi\u00f9 a sud fu la prima a rispondere al fuoco lanciato dagli uomini del colonnello Joaqu\u00edn Casillas Lumpuy, che non ebbero modo di far valere la loro supremazia numerica.\nBatista invi\u00f2 un treno, carico di armi e munizioni, per rinforzare le sue divisioni ma il mezzo doveva necessariamente passare in un tratto collinare. Che Guevara perci\u00f2 diede ordine al Plotone Suicida, capitanato dal 23enne Roberto Rodr\u00edguez Fern\u00e1ndez detto \"El Vaquerito\", di raggiungere le colline e attaccare il treno: \"El Vaquerito\" con un'azione supportata da un massiccio utilizzo di bombe a mano costrinse il convoglio a cambiare direzione, spostandosi nel centro della citt\u00e0.\nAll'interno della citt\u00e0 l'altra colonna castrista, guidata da Rolando Cubela, prosegu\u00ec l'azione con una serie di scaramucce contro l'esercito governativo che, pur supportato da aerei e carri armati, fu sopraffatto, anche perch\u00e9 la popolazione locale aiut\u00f2 i rivoluzionari gettando bombe Molotov contro i batistiani.\nCattura del treno.\nGuevara cap\u00ec che a quel punto la conquista del treno carico di armi e munizioni era prioritaria: il Che prese i trattori agricoli che si trovavano nella facolt\u00e0 di agraria e sollev\u00f2 le rotaie, costringendo il convoglio a fermarsi. Tutto il suo contenuto venne sequestrato e i 350 ufficiali che si trovavano dentro furono arrestati, mentre i loro soldati semplici passarono dalla parte dei castristi.\nIl treno conteneva una notevole quantit\u00e0 di armi che costituirono un grande vantaggio per le forze rivoluzionarie, dato che il bottino divenne la base di un ulteriore attacco effettuato da Guevara e dal comandante (appartenente al \"Segundo fronte nacion\u00e0l\") statunitense William Alexander Morgan contro le truppe regolari.\nMolti batistiani si arresero, ma altri preferirono continuare a combattere, usando il treno ormai fermo come riparo: Guevara diede l'ordine di gettare delle bombe Molotov dentro il mezzo attraverso i finestrini (da dove sbucavano i fucili dei governativi) in modo tale che il treno diventasse, per usare le sue stesse parole, \"un vero forno per i soldati\"; tale tattica si dimostr\u00f2 vincente.\nLa cattura del treno fu considerata, a posteriori, un evento simbolico: essa rappresentava il passaggio di consegne al vertice dello Stato cubano tra Fulgencio Batista e Fidel Castro, sebbene il giorno dopo la battaglia i giornali di destra riportarono la notizia della \"vittoria di Batista\". Tale notizia, tuttavia, fu rapidamente smentita dai fatti, poich\u00e9 gli insorti, lasciato un presidio a Santa Clara, proseguirono senza contrasto la loro marcia verso L'Avana.\nPresa della citt\u00e0.\nIn breve tempo ribelli occuparono la centrale elettrica e tutta la zona nord occidentale della citt\u00e0. Caddero inoltre la caserma 31, il carcere, il Tribunale, il Palazzo del Governo Provinciale, il Grand Hotel, l'edificio pi\u00f9 alto e la stazione di polizia. In tali combattimenti diede prova di strenua resistenza il Reggimento \"Leoncio Vidal\", ma ormai per il Che il successo era questione di ore.\nDurante l'assalto alla stazione di polizia mor\u00ec \"El Vaquerito\": l'atteggiamento impavido e temerario del giovane fu poi giudicato decisivo per le sorti della battaglia, poich\u00e9 senza il suo riuscito \"attacco alle colline\" lo scontro sarebbe potuto durare molto pi\u00f9 a lungo. Secondo il Che egli \"gioc\u00f2 con la morte un'infinit\u00e0 di volte nella lotta per la libert\u00e0\".\nLe ultime sacche di resistenza si materializzarono all'interno di una fortezza, dove si erano riuniti tutti gli anticastristi che avevano fiducia nel colpo di stato tentato il 1\u00ba gennaio dal generale Eulogio Cantillo: fallito quest'ultimo, non rest\u00f2 loro che la resa senza condizioni (ore 12:00).\nRisultati e conseguenze.\nQuesta fu l'ultima importante battaglia della rivoluzione cubana: Castro aveva vinto e l'8 gennaio, dopo una serie di comizi in varie citt\u00e0, giunse a L'Avana dove prese le redini del potere politico.\nLa battaglia di Santa Clara confer\u00ec una notevole fama militare a Guevara: il mito del \"Comandante Che Guevara\" nacque infatti in tali circostanze. Ancor oggi \u00e8 presente a Santa Clara un monumento che celebra il decisivo successo militare del medico argentino."}
{"id": "1505630", "revid": "177641", "url": "https://it.wikipedia.org/wiki?curid=1505630", "title": "Us Arco", "text": ""}
{"id": "1505636", "revid": "122277587", "url": "https://it.wikipedia.org/wiki?curid=1505636", "title": "Jacques Cathelineau", "text": "Biografia.\nNato a Le Pin-en-Mauges nella regione del Maine e Loira, di umili natali, all'epoca della rivolta in Vandea esercitava la professione di venditore ambulante. Era anche il sacrestano della sua parrocchia. Molto religioso, fu soprannominato \"il santo dell'Angi\u00f2\". Jacques Cathelineau , Jacques Cathelineau, allora trentacinquenne, che era padre di famiglia e quindi esentato della leva obbligatoria proclamata dalla convenzione, prese le armi.\nIl 10 marzo 1793, Cathelineau abbandona la sua casa, riunisce i suoi vicini e li convince che il solo mezzo per sottrarsi alla punizione che li attende, \u00e8 di prendere apertamente le armi e cacciare i repubblicani.\nIl 12 marzo, prese l'iniziativa e riun\u00ec tutti gli uomini validi del suo villaggio per affrontare i repubblicani. Ventisette giovani lo seguirono, si armano di fretta con tutti gli attrezzi che gli capitarono sotto mano, e marciarono su Jallais, diedero l'allarme e reclutando una folla di contadini convinti dalle parole di Cathelineau. Arrivato dinanzi a Jallais il 13 marzo, era difesa da 80 repubblicani ed un pezzo di artiglieria, subito cattur\u00f2 il cannone e occup\u00f2 la citt\u00e0. Subito dopo questa vittoria, si spostarono su Chemill\u00e9 in cui si scontrarono con pochi repubblicani a difesa della citt\u00e0, ottenendo un'altra vittoria dopo una forte resistenza: quest'impresa esalt\u00f2 moltissime persone e numerosi rinforzi si aggiunsero alle forze di Cathelineau.\nDopo il 14 marzo, aveva 3.000 uomini, e con l'aiuto di Stofflet si present\u00f2 dinanzi a Cholet dove fu nuovamente vincitore. Fu allora che l'importanza della sempre crescente insurrezione vandeana porto i contadini a scegliere come loro capi Bonchamps e D'Elb\u00e9e.\nNonostante la nobile provenienza di questi generali, Cathelineau venne trattato come un loro pari ed ebbe un'influenza immensa sui contadini, e combatt\u00e9 con il suo costante coraggio a Vihiers, Chalonnes-sur-Loire. La campagna si interruppe, e gli insorti rientrarono nelle loro case per celebrare le feste di Pasqua.\nIl 9 aprile, le sue bande erano nuovamente sotto le armi, ma egli dovette evacuare Chemill\u00e9 e ritirarsi fino a Tiffauges. Con 3000 uomini, si aggiunge a Stofflet, prendendo con lui Cholet, Vihiers e Chalonnes-sur-Loire. Occup\u00f2 Beaupr\u00e9au il 23 aprile e Thouars il 5 maggio.\nLasci\u00f2 La Ch\u00e2taigneraie il 14 maggio, e venne sconfitto dal generale Alexis Chalbos a Fontenay-le-Comte il 16 maggio, prese la sua rivincita occupando Montreuil-Bellay e Saumur il 9 giugno 1793.\nDopo la presa di quest'ultima citt\u00e0, l'insurrezione aveva preso una tale importanza che i generali monarchici credettero di dovere fare un accordo per continuare le loro operazioni, affidando il comando ad uno solo. Molto gradito delle truppe, fu proclamato da Louis Marie de Lescure e Maurice-Louis-Joseph Gigot d'Elb\u00e9e \"generalissimo\" dell'Esercito cattolico e reale dall'assemblea dei capi vandeani il 12 giugno 1793, un modo forse per tenere unite le masse contadine che costituivano la gran parte dell'esercito vandeano, mettendo uno dei loro rappresentanti alla loro testa.\nDopo avere preso Angers senza difficolt\u00e0 il 23 giugno, l'esercito cattolico e reale fu condotto alla Battaglia di Nantes, il 29 giugno. Il nuovo generalissimo si present\u00f2 dinanzi alla citt\u00e0 di Nantes, alla testa di 40.000 uomini, mentre Charette doveva assecondarlo con 10.000 insorti della regione di Pays de Retz e del Basso-Poitou.\nMa questa spedizione venne male progettata, e divenne un fallimento contro gli sforzi degli abitanti e di una guarnigione di 12.000 uomini. Il 29, Jacques Cathelineau, che attaccava la porta di Rennes, penetr\u00f2 fino a piazza Viarme dove un proiettile, sparato da una finestra, lo fer\u00ec mortalmente. Vedendo il loro capo gravemente ferito, i vandeani arretrarono e furono annientati.\nTrasportato morente a Saint-Florent-le-Vieil, vi mor\u00ec a causa delle sue ferite il 14 luglio 1793. La sua salma riposa nella cappella di San Carlo a Saint-Florent-Le-Vieil.\nI suoi figli, Jacques-Joseph de Cathelineau divennero nobili dopo la Restaurazione. Suo nipote, Henri de Cathelineau, combatt\u00e9 negli Zuavi pontifici e fu ufficiale durante la Guerra franco-prussiana del (1870)."}
{"id": "1505641", "revid": "1494169", "url": "https://it.wikipedia.org/wiki?curid=1505641", "title": "Colle del Lys", "text": "Colle del Lys si riferisce a diversi valichi alpini:"}
{"id": "1505643", "revid": "156618", "url": "https://it.wikipedia.org/wiki?curid=1505643", "title": "Maurice Joseph Louis Gigost d'Elb\u00e9e", "text": ""}
{"id": "1505644", "revid": "123272396", "url": "https://it.wikipedia.org/wiki?curid=1505644", "title": "Consulente automobilistico", "text": "Il Consulente Automobilistico \u00e8 colui che esercita l'attivit\u00e0 professionale rivolta alla consulenza e all'esecuzione delle formalit\u00e0 burocratiche di pertinenza dei mezzi di trasporto.\nTale attivit\u00e0 esercitata in Italia sin dal 1947, \u00e8 stata definitivamente regolata dalla Legge dello Stato Italiano n. 264 del 1991.\nAd oggi in Italia si contano circa 5.000 imprese, dirette in maniera effettiva, dal consulente automobilistico.\nL'attivit\u00e0 principale viene spesso coadiuvata ad altre attivit\u00e0 secondarie quali: autoscuola, assicurazioni, infortunistica stradale ecc.\nL'accesso alla professione avviene mediante un esame consistente in un quiz a risposta multipla e viene organizzato dalle Province generalmente con cadenza annuale. Requisito base \u00e8 il diploma di Scuola Media Superiore.\nA seguito dell'esame si pu\u00f2 subentrare ad una licenza gi\u00e0 esistente o partecipare ai bandi organizzati dalle province, solitamente con cadenza biennale e comunque in base all'aumentare del tasso di motorizzazione di una determinata provincia."}
{"id": "1505646", "revid": "1504506", "url": "https://it.wikipedia.org/wiki?curid=1505646", "title": "Duca di Baviera", "text": ""}
{"id": "1505647", "revid": "3115", "url": "https://it.wikipedia.org/wiki?curid=1505647", "title": "Mim\u00ec Maria Lazzaro", "text": "Biografia.\nDomenico Maria Lazzaro, questo il suo vero nome, si rivel\u00f2 subito in et\u00e0 adolescenziale come un genio multiforme. Inizi\u00f2 a scolpire e dipingere aderendo alla corrente del futurismo ma pass\u00f2 poi a scrivere e poetare poich\u00e9 detta corrente artistica non era legata alle sole arti figurative, ma aveva investito anche la letteratura.\nNel 1924 si trasfer\u00ec a Roma, dove frequent\u00f2 corsi di studio all'Accademia di belle arti e venne in contatto con alcuni dei pittori pi\u00f9 importanti dell'epoca che condizionarono il suo stile. In particolare costitu\u00ec un'amicizia importante con il pittore Gino Bonichi, noto come Scipione, e con lo scultore Silvestre Cuffaro. La sua prima mostra personale venne organizzata a Messina nel 1926 e fu l'inizio di una serie di partecipazioni che culminarono nella Biennale di Venezia e nella Quadriennale di Roma. Si dedic\u00f2 all'insegnamento prima a Napoli e poi nella sua Catania, dove assieme ad altri artisti, costitu\u00ec l'Istituto d'Arte.\nSuoi lavori si trovano a Catania, Enna, Messina e in altre localit\u00e0 della Sicilia. Ma i suoi lavori pi\u00f9 rappresentativi sono probabilmente i quattro candelabri bronzei realizzati nel 1957 e siti in Piazza dell'Universit\u00e0, realizzati con la collaborazione del suo allievo Domenico Tudisco, e la Statua della Giustizia, anch'essa in bronzo, posta all'ingresso principale del Palazzo di Giustizia di Catania."}
{"id": "1505652", "revid": "125364136", "url": "https://it.wikipedia.org/wiki?curid=1505652", "title": "Piazza Cavour", "text": ""}
{"id": "1505655", "revid": "123601924", "url": "https://it.wikipedia.org/wiki?curid=1505655", "title": "Alexander Zickler", "text": "Carriera.\nClub.\nCresciuto nella Dinamo Dresda, gioca in prima squadra nella Bundesliga 1992-1993 collezionando 18 presenze e segnando tre reti. Il debutto nella competizione avviene precisamente il 23 ottobre 1992.\nNel luglio 1993 si trasferisce al Bayern Monaco per 1,15 milioni di euro e viene inserito inizialmente nella squadra riserve, il Bayern Monaco II. Nella stagione 1994-1994 viene ceduto per 900.000 euro alla Dinamo Dresda dove gioca 28 partite e realizzando 7 reti. La stagione successiva torna al club bavarese per 800.000 euro venendo e inserito in prima squadra e nell'arco di 6 anni vince numerosi trofei tra cui la UEFA Champions League nel 2001.\nNel giugno 2001 si sposta in Austria per militare nel Salisburgo dove rimane per nove stagioni fino al 2010. Anche qui ottiene grandi successi, vincendo tre titoli nazionali. Nella stagione 2010-2011 milita nel LASK Linz.\nRimasto svincolato nel gennaio 2012 si trasferisce al Taxham dove rimane solo per un mese fino al 1\u00ba febbraio senza disputare nessuna partita prima di ritirarsi dal calcio giocato.\nNazionale.\nHa giocato 12 partite e realizzato 2 reti con la maglia della nazionale tedesca, debuttando il 18 novembre 1998. L'ultima apparizione con la nazionale \u00e8 datata 11 ottobre 2002."}
{"id": "1505659", "revid": "729019", "url": "https://it.wikipedia.org/wiki?curid=1505659", "title": "Aeroporto di Montpellier M\u00e9diterran\u00e9e", "text": "L'Aeroporto di Montpellier M\u00e9diterran\u00e9e \u00e8 un aeroporto francese situato vicino alla citt\u00e0 di Montpellier, nel dipartimento di H\u00e9rault; nel 2006 era il dodicesimo aeroporto per traffico passeggeri della Francia metropolitana."}
{"id": "1505666", "revid": "599013", "url": "https://it.wikipedia.org/wiki?curid=1505666", "title": "Barry van Galen", "text": "Carriera.\nHa fatto il suo debutto nel calcio professionistico olandese il 17 agosto 1991 (Haarlem-Telstar 2-1). Ha in seguito militato nel Roda, nel NAC Breda e nell'. Ha invece debuttato in Nazionale il 17 novembre 2004 contro , sostituendo Pierre van Hooijdonk. All'et\u00e0 di 34 anni, era il pi\u00f9 vecchio debuttante nella storia degli \"Oranje\".\nHa concluso la sua carriera nel 2006, diventando in seguito talent scout per l'AZ Alkmaar."}
{"id": "1505669", "revid": "1921140", "url": "https://it.wikipedia.org/wiki?curid=1505669", "title": "Infiorata", "text": "L'Infiorata \u00e8 una manifestazione consistente nel realizzare tappeti per mezzo di fiori o parti di essi generalmente in occasione della festivit\u00e0 cattolica del Corpus Domini.\nStoria.\nLa tradizione delle decorazioni \u00e8 nata a Roma nella prima met\u00e0 del XVII secolo come espressione della cosiddetta \"festa floreale\". Si ritiene, infatti, che la tradizione di creare quadri per mezzo di fiori fosse nata nella basilica vaticana ad opera di Benedetto Drei, responsabile della Floreria vaticana, e di suo figlio Pietro, i quali avevano usato \"fiori frondati e minuzzati ad emulazione dell'opere del mosaico\" il 29 giugno 1625, festa dei santi Pietro e Paolo, patroni di Roma. Pochi anni dopo, nel 1633, un altro quadro floreale venne realizzata da Stefano Speranza, uno stretto collaboratore del Bernini. Oreste Raggi informa che, morto Benedetto Drei, fu proprio Bernini a succedergli, e che \"da Roma quest'arte si divulg\u00f2\".\nLa tradizione barocca delle decorazioni floreali era stata adottata gi\u00e0 nel XVII secolo nelle localit\u00e0 dei Castelli romani probabilmente per gli stretti legami di questo territorio con Gian Lorenzo Bernini, il principale artefice di feste barocche. La tradizione dell'infiorata si diffuse anche fuori del Lazio, ad esempio nell'Appennino forlivese, in localit\u00e0 come Rocca San Casciano.\nA Roma la consuetudine delle infiorate dovette scomparire alla fine del secolo XVII; nei Castelli romani continu\u00f2 ancora nel XVIII secolo, come informa un manoscritto anonimo del 1824 conservato presso la Biblioteca Nazionale Centrale di Roma e stampato solo di recente.\nLa prima infiorata allestita per la festivit\u00e0 del \"Corpus Domini\" risale al 1778 (anno in cui vennero allestiti alcuni quadri floreali nella via Sforza di Genzano) oppure al 1782 (anno in cui un tappeto copr\u00ec l'intera via senza soluzione di continuo). Da allora le localit\u00e0 in cui si allestiscono infiorate in occasione nella ricorrenza del \"Corpus Domini\" sono numerose, specialmente dell'Italia centrale, ma anche dell'estero. Fra quelle fuori Italia merita di essere ricordata l'infiorata dell'Orotava, nelle Isole Canarie, in quanto i quadri sono ottenuti con la posa di erbe colorate, anzich\u00e9 petali di fiori. In alcune localit\u00e0 non italiane (per es., K\u014dbe, in Giappone) da qualche anno si allestiscono infiorate sul modello di quelle tradizionali, ma prive di legame con le festivit\u00e0 religiose cristiane."}
{"id": "1505675", "revid": "1989899", "url": "https://it.wikipedia.org/wiki?curid=1505675", "title": "Vincenzo Balzano", "text": "Biografia.\nFiglio di Camillo e di Giacinta Iacobucci. Spos\u00f2 l'aretina Emma Selmi dalla quale ebbe cinque figli.\nAttivit\u00e0 di magistrato.\nLaureato in Giurisprudenza a Bologna, nel 1890, entr\u00f2 nella Magistratura e fu assegnato al Tribunale di Sulmona. Dopo essere passato attraverso le sedi provvisorie di Rieti, Chieti e Teramo, nel 1910 approd\u00f2 a Roma con la qualifica di Giudice Istruttore.\nPer un brevissimo periodo, tra il 1909 e il 1910, fu anche Sindaco di Castel di Sangro ma si dimise proprio a causa del definitivo trasferimento a Roma.\nNel 1922 entr\u00f2 a far parte del Tribunale supremo militare, con il grado di maggiore generale e nel 1926 fu nominato al Tribunale speciale per la difesa dello Stato (1926-1943). Per aver svolto questa funzione, alla caduta del fascismo fu arrestato e sottoposto a processo. Dopo aver scontato 22 mesi di carcere, fu liberato anche perch\u00e9 .\nAttivit\u00e0 di studioso.\nFu socio fondatore della Deputazione abruzzese di Storia patria e all'interno del \"Bullettino\" della Societ\u00e0 pubblic\u00f2 i suoi primi studi storici sull'Abruzzo. \nPubblicava intanto una \"Storia di Castel di Sangro\" e uno studio sui \"Legisti abruzzesi a Bologna\".\nDal 1895 inizi\u00f2 la collaborazione con la \"Rivista Abruzzese\" edita a Teramo, in quegli anni sotto la direzione di Giacinto Pannella.\nFu in amicizia con Antonio De Nino e lo affianc\u00f2 nelle ricerche storiche e archeologiche. Alla morte di questi, nel 1907, gli dedic\u00f2 un necrologio sulla \"Rivista Abruzzese\".\nPartecip\u00f2, affiancando Pietro Piccirilli e Cesare De Laurentiis, all'organizzazione della Mostra d'arte antica tenuta a Chieti nel 1905. In quello stesso anno fu tra gli organizzatori del Primo \u201cCongresso storico abruzzese della Deputazione di Storia Patria\u201d, del quale cur\u00f2 la pubblicazione degli Atti insieme a Domenico Ciampoli.\nTra le sue opere pi\u00f9 significative il volume delle \"Opere complete\" di Concezio Rosa, curato nel 1909 per conto dell'editore teramano Giovanni Fabbri e il volume \"L'arte abruzzese\", pubblicato nel 1910, nel quale Balzano riversa tutta l'esperienza di studioso maturata e nel contempo riferisce sulla situazione degli studi artistici in Abruzzo.\nCollabor\u00f2 a numerosi periodici tra i quali, oltre ai titoli gi\u00e0 citati, \"Bullettino della Deputazione\" e \"Rivista Abruzzese\", vanno ricordati anche \"L'Abruzzo letterario\", \"Il Giornale d'Abruzzo e Molise\", e, soprattutto la \"Rassegna d'arte degli Abruzzi e del Molise\", una rivista dalla vita breve ma intensa alla quale collaborarono Ignazio Carlo Gavini, Giovan Battista Manieri, Mario Chini, Guglielmo Aurini, Francesco Verlengia e Bernard Berenson.\nDiresse \"Albia. Rivista illustrata abruzzese-molisana\" uscita nel 1924 e, successivamente, la \"Rassegna di storia e d'arte d'Abruzzo e Molise, pubblicata a Roma e diretta insieme a Domenico Ciampoli.\nNel 1931 fu ancora in prima linea nella organizzazione del Convegno storico abruzzese e molisano che vide come Presidente Enrico Carusi e come vice presidenti lo stesso Balzano e Vincenzo Rivera.\nPer molti anni, dal 1919 in poi, fu componente della Commissione conservatrice dei monumenti degli scavi e degli oggetti di antichit\u00e0 e di arte per la provincia dell\u2019Aquila e successivamente, dal 1927, anche per quella di Pescara.\nTra i volumi di maggior interesse da lui pubblicati \u00e8 senz'altro \"Abruzzo e Molise\", edito nel 1927 dalla Utet per la rinnovata collana della Patria.\nLasci\u00f2 incompiuta un'imponente ricerca bio-bibliografica sugli artisti abruzzesi tuttora inedita e intitolata, in via provvisoria, \"Per l'arte abruzzese. Supplemento agli artisti abruzzesi di Vincenzo Bindi\".\nManoscritti e biblioteca privata.\nNel 1954 i libri e le carte, gli inediti e l'epistolario di Balzano furono donate dalla famiglia alla biblioteca comunale di Castel di Sangro, a lui intitolata, dove ancora oggi sono conservate."}
{"id": "1505679", "revid": "34392", "url": "https://it.wikipedia.org/wiki?curid=1505679", "title": "Legge maroni", "text": ""}
{"id": "1505682", "revid": "41933", "url": "https://it.wikipedia.org/wiki?curid=1505682", "title": "Edward Sylverster Morse", "text": ""}
{"id": "1505687", "revid": "49981", "url": "https://it.wikipedia.org/wiki?curid=1505687", "title": "Vincenzo Eugenio Balzano", "text": ""}
{"id": "1505692", "revid": "599013", "url": "https://it.wikipedia.org/wiki?curid=1505692", "title": "Javier Garrido", "text": "Caratteristiche tecniche.\nGiocatore mancino che gioca sulla fascia sinistra prevalentemente come terzino sinistro, anche se pu\u00f2 essere impiegato come centrocampista di fascia.\nCarriera.\nClub.\nPrimi anni.\nJavier Garrido firma il suo primo contratto per la Real Sociedad, quando era ancora bambino, e continu\u00f2 la sua formazione a livello giovanile nel club iberico. Tra il 2002 e il 2004 \u00e8 stato uno dei giocatori della Real Sociedad B, dove ha giocato 50 partite in Segunda Divisi\u00f3n B.\nHa fatto il suo debutto con la prima squadra in un incontro di Copa del Rey contro il Real Oviedo. Nel 2004 entra a far parte della rosa di prima squadra nella stagione 2004-2005 in sostituzione di Agust\u00edn Aranz\u00e1bal, che aveva lasciato il club nella finestra estiva del calciomercato. Ha debuttato nella Primera Divisi\u00f3n il 29 agosto 2004 durante il match giocato contro il Levante. Nelle sue tre stagioni con la casacca della Real Sociedad ha totalizzato 86 partite e messo a segno una rete. Ha lasciato la formazione basca a causa di problemi economici della stessa, dopo che il club \u00e8 retrocesso in Segunda Divisi\u00f3n al termine della stagione 2006-2007.\nManchester City.\nIl 2 agosto 2007, Garrido viene ingaggiato per 1,5 milioni di sterline (2,2 milioni di euro) dagli inglesi del Manchester City, con i quali firma un contratto di quattro anni. Ha fatto il suo debutto l'11 agosto contro il West Ham. Titolare all'inizio, \u00e8 stato sostituito da Michael Ball poco prima di fine anno. La formazione allora guidata da Sven-G\u00f6ran Eriksson si classific\u00f2 al nono posto in campionato, qualificandosi cos\u00ec in Coppa UEFA.\nHa segnato il suo primo gol per i \"Citizens\" calciando una punizione contro il Liverpool. Nella sua seconda stagione a Manchester ha giocato 13 partite in campionato, 14 in meno rispetto all'annata precedente. Durante la sua terza stagione in Inghilterra, Garrido trov\u00f2 sempre pi\u00f9 difficilmente un posto tra i titolari. Quando il tecnico italiano Roberto Mancini sostituisce il gallese Mark Hughes sulla panchina degli \"Sky Blues\", Garrido ottiene la sua prima apparizione in campionato della stagione 2009-2010 contro lo Stoke City, nel giorno di Santo Stefano. Pochi giorni dopo va in gol per la seconda volta da quando \u00e8 al City, sempre con un calcio di punizione.\nLazio.\nIl 30 luglio 2010 viene ufficializzato il suo trasferimento alla squadra italiana della Lazio nell'ambito dell'operazione che porta Kolarov in Inghilterra; con la squadra della Capitale l'esterno basco ha sottoscritto un contratto quinquennale.\nIn campionato, fino alla pausa invernale, l'allenatore Edoardo Reja non gli d\u00e0 spazio anche a causa dei ripetuti infortuni. Nel girone di andata ha al suo attivo solo una presenza in campionato e due in Coppa Italia, competizione nella quale, il 25 novembre 2010, ha realizzato una rete su calcio di punizione, nel quarto turno contro l'AlbinoLeffe.\nGioca la sua prima partita da titolare nel match vinto dalla Lazio contro il .\nNorwich City.\nIl 16 agosto 2012 viene ufficializzato il trasferimento in prestito con diritto di riscatto del difensore basco alla squadra inglese del Norwich City. Il 14 maggio 2013 il Norwich City ufficializza il riscatto del giocatore, che dalla stagione successiva sar\u00e0 a tutti gli effetti un giocatore del club inglese con la quale l'esterno basco ha sottoscritto un contratto di due anni pi\u00f9 opzione sul terzo. Dopo aver conquistato insieme al Norwich City la permanenza nel massimo campionato inglese, i \"canarini\" decidono di riscattare il difensore spagnolo per una cifra vicino ad 1,5 milioni di euro. A luglio 2015 non gli viene rinnovato il contratto che lo legava al Norwich City; lascia il club inglese dopo 53 presenze.\nLas Palmas.\nIl 7 agosto 2015 decide di tornare in Spagna, dopo 8 anni dall'ultima stagione con il Real Sociedad, per vestire la maglia del club neopromosso del Las Palmas. L'esordio arriva il 18 ottobre successivo in occasione della trasferta persa, per 4-0, contro il . Conclude la stagione con un bottino di 22 presenze.\nAEK Larnaca.\nIl 12 agosto 2016, dopo essersi svincolato dalla squadra spagnola, firma un contratto biennale con l'.\nDopo due anni al , si ritira il primo luglio 2020.\nNazionale.\nCon la Nazionale Under 19 spagnola nel 2004 ha vinto il Campionato europeo Under-19 e ha disputato anche il Campionato mondiale di calcio Under-20 2005.\nStatistiche.\nPresenze e reti nei club.\n\"Statistiche aggiornate al 20 maggio 2017.\""}
{"id": "1505693", "revid": "281944", "url": "https://it.wikipedia.org/wiki?curid=1505693", "title": "Parisatide", "text": "Biografia.\nA causa della debolezza di Dario nel governare, il potere fin\u00ec nelle mani di Parisatide, sua sposa dal 424 a.C., il cui governo fu caratterizzato quasi unicamente da omicidi. Su sua istigazione Dario condann\u00f2 a morte i suoi due fratelli Sogdiano e Arsite, cos\u00ec come Artufio e Artossare, l'eunuco capo; tutta la famiglia di Statira, che era sposata con suo figlio Artaserse, fu sterminata a causa della sua gelosia, e ci volle molta fatica per indurla a risparmiare la vita di Statira stessa.\nGener\u00f2 non meno di tredici figli, di cui solo quattro raggiunsero l'et\u00e0 adulta. Il maggiore di questi, Arsace, che poi assunse il nome di Artaserse, nacque prima che Dario ottenesse il trono di Persia, e con questo pretesto Parisatide cerc\u00f2 di ostacolarne l'ascesa al trono, parteggiando invece per il secondo figlio, Ciro. Dopo la morte di Dario (405 a.C.) Parisatide, non riuscendo ad impedire ad Artaserse ereditasse il trono, per evitare che lui facesse uccidere Ciro, us\u00f2 la sua influenza per far tornare quest'ultimo alla sua satrapia in Asia Minore.\nL'impresa di Ciro.\nDurante l'assenza di Ciro, Parisatide continu\u00f2 ad esercitare sul re un'influenza a favore del figlio prediletto, imponendo ad Artaserse di ascoltare i discorsi su una presunta spedizione che Ciro stava organizzando per sottrargli il trono di Persia. Ciro, in realt\u00e0, nel 401 a.C. organizz\u00f2 veramente una campagna militare contro il fratello, e marci\u00f2 su Babilonia con diecimila mercenari greci; nella battaglia di Cunassa, alle porte della citt\u00e0, fu per\u00f2 ucciso mentre tentava di avvicinarsi al fratello Artaserse.\nDopo la sua morte Parisatide non esit\u00f2 a mostrare il suo dolore per la morte del figlio preferito, conferendo onori funebri ai suoi resti mutilati e mostrandosi gentile con Clearco, il capo dei mercenari greci; Parisatide cerc\u00f2 fino all'ultimo di salvargli la vita, prima che venisse catturato con un tranello del satrapo Tissaferne.\nNon pass\u00f2 molto tempo prima che la debolezza e la superbia di Artaserse, che si vantava di aver ucciso il fratello con la propria mano, permettessero a Parisatide di vendicarsi dei veri autori della morte di Ciro, ognuno dei quali successivamente cadde in suo potere e fu giustiziato, dopo aver subito le torture pi\u00f9 crudeli.\nUltimi anni.\nNel frattempo aumentarono i dissensi tra lei e Statira, la moglie di Artaserse, ma Parisatide alla fine trov\u00f2 l'opportunit\u00e0 di ucciderla col veleno.\nArtaserse, impotente, anche se consapevole della colpevolezza della madre, fu contento di bandirla da Babilonia, ma non pass\u00f2 molto tempo prima che si dimenticasse il passato e la richiamasse alla sua corte, dove Parisatide recuper\u00f2 in fretta la sua influenza. Si avvalse di questa per agire contro Tissaferne, che aveva sempre odiato per essere stato il primo a rivelare i piani di Ciro a suo fratello, e che venne messo a morte da Artaserse su istigazione della madre (396 a.C.). \nL'uccisione di Tissaferne fu l'ultimo dei delitti commessi da Parisatide, o almeno \u00e8 l'ultimo di cui si trova menzione nelle fonti antiche. Il periodo della sua morte \u00e8 del tutto sconosciuto.\nLa storia dei suoi intrighi e delle sue crudelt\u00e0 \u00e8 stata raccontata da Plutarco, che attinse le informazioni da Ctesia di Cnido, che aveva abitato presso la corte di Persia per tutto il periodo del regno di Artaserse e che quindi \u00e8 considerato molto attendibile; Ctesia, per\u00f2, riporta i fatti molto pi\u00f9 sinteticamente di Plutarco.\nLe \u00e8 stato intitolato l'asteroide 888 Parysatis.\nFigli.\nDei tredici figli di Dario II e Parisatide, solo quattro, secondo Ctesia di Cnido, raggiunsero l'et\u00e0 adulta e precisamente:"}
{"id": "1505711", "revid": "599013", "url": "https://it.wikipedia.org/wiki?curid=1505711", "title": "Infrasuono", "text": "Un infrasuono \u00e8 un'onda sonora con frequenza di vibrazione inferiore a 20 Hz (ossia 20 vibrazioni al secondo), quindi inferiore alla soglia di udibilit\u00e0 dell'orecchio umano. \nLo studio della gamma di frequenza degli infrasuoni (dai circa 16 o 17 Hz fino a limite minimo di 0,001 Hz) \u00e8 la stessa che viene registrata dai sismografi e utilizzata per il monitoraggio dei terremoti.\nGli infrasuoni sono caratterizzati dalla capacit\u00e0 di propagarsi su lunghe distanze e di aggirare gli ostacoli con poca dissipazione.\nGli infrasuoni possono essere prodotti da fenomeni naturali (ad esempio i tuoni o il vento), da alcuni animali (come elefanti, coccodrilli, balene e delfini) oppure da fonti artificiali (il traffico stradale, gli aerei, le fabbriche). \nStoria.\nLa prima osservazione di infrasuoni naturali \u00e8 stata fatta in seguito all'eruzione del vulcano Krakatoa, nel 1883, quando le onde sono state registrate in tutto il mondo dai barometri. \nGli infrasuoni sono stati utilizzati anche da forze alleate durante la prima guerra mondiale per localizzare l'artiglieria. \nUno dei pionieri della ricerca sugli infrasuoni \u00e8 stato lo scienziato francese Vladimir Gavreau, nato in Russia come Vladimir Gavronsky. Il suo interesse per gli infrasuoni nacque nel suo laboratorio nel 1960, dove lui e i suoi collaboratori, effettuando esperimenti sulle onde, avvertirono dolori ai timpani delle orecchie senza che nessuno avesse udito alcun suono. Gavreau concluse che si tratt\u00f2 di un infrasuono e immediatamente inizi\u00f2 a lavorare alla preparazione di opportuni esperimenti di laboratorio. Uno di questi consistette nella produzione di un fischio infrasonico.\nGli infrasuoni in natura.\nGli infrasuoni possono essere prodotti da fenomeni naturali come tuoni, venti, terremoti, eruzioni vulcaniche, valanghe, cascate, cadute di iceberg. \nGli infrasuoni possono anche essere generati da macchine costruite dall'uomo, ad esempio dai boom sonici prodotti dagli aerei, dalle macchine come i motori diesel o le turbine eoliche, da trasduttori meccanici appositamente progettati e su vasta scala da altoparlanti subwoofer, oppure da esplosioni, sia chimiche che nucleari.\nAccidentalmente alcuni scienziati hanno scoperto che il nucleo di filatura o il vortice di un tornado crea onde infrasoniche. \nQuando i vortici sono grandi, le frequenze sono pi\u00f9 basse; piccoli vortici hanno frequenze pi\u00f9 alte. \nQuesti infrasuoni possono essere rilevati per un massimo di circa 161 km (100 miglia) di distanza, e quindi possono aiutare a fornire il preallarme dell'arrivo di un tornado.\nTuoni lontani possono non essere uditi dall'orecchio umano ma potrebbero propagare onde sonore di pressione infrasoniche che possono far vibrare i vetri delle finestre. \nLa lunga esposizione agli infrasuoni pu\u00f2 creare sensazioni sgradevoli, come fatica e di nausea.\nPur non potendo udirli, molte persone ne possono avvertire la presenza, descrivibile come una vibrazione che attraversa il corpo.\nLe reazioni degli animali agli infrasuoni.\nBalene, elefanti, ippopotami, rinoceronti, giraffe, okapi, e alligatori sono noti per l'uso di infrasuoni per comunicare su diverse distanze fino a molte miglia (come nel caso delle balene). \n\u00c8 stato anche suggerito che gli uccelli migratori usino gli infrasuoni generati da fonti naturali (quali il flusso d'aria turbolento che scavalca le catene montuose), come un aiuto alla navigazione. \nGli elefanti, in particolare, producono onde infrasoniche che viaggiano attraverso il terreno e sono avvertiti da altri gruppi utilizzando le zampe (anche se essi possono essere separati da uno fino a pochi chilometri)- \nGli elefanti sono conosciuti per la loro possibilit\u00e0 di ascoltare gli infrasuoni da due chilometri e mezzo di distanza. \nInfrasuoni creati da predatori come la tigre (con il loro ruggito) 'congelano' le prede e ne facilitano la cattura.\nLe reazioni umane agli infrasuoni.\n\u00c8 noto che gli esseri umani, pur non potendo udire gli infrasuoni, reagiscono ad essi con sentimenti di soggezione, paura, ansia e tristezza e brividi. Ad esempio, onde di frequenza compresa tra 0,5 e 10 Hz ad alto volume sono sufficienti a mettere in vibrazione il vestibolo (parte del labirinto auricolare, nell'orecchio interno). Gli infrasuoni prodotti dai condizionatori e dagli aerei, ad esempio, provocano vertigini, nausee (l'organo umano che regola l'equilibrio ed \u00e8 responsabile di questi sintomi \u00e8 proprio il labirinto auricolare) e mal di testa.\nProvando tali sensazioni senza essere in grado di comprenderne la causa, in quanto tali onde sonore non possono essere percepite, si pu\u00f2 avere un effetto di sensazione soprannaturale. Ad esempio alcune colonne sonore di film fanno uso di infrasuoni per creare disagio o disorientamento nel pubblico, come in Irr\u00e9versible ed in Paranormal Activity.\nVengono anche normalmente prodotti dal corpo umano, ad esempio le fibre muscolari che scivolano l'una sull'altra per permettere il movimento producono infrasuoni a 25 Hz, il cuore produce infrasuoni attorno ai 20 Hz e anche le orecchie producono infrasuoni (emissioni otoacustiche spontanee), dette EOAS.\nEsperimenti a 17 Hz.\nIl 31 maggio 2003, un team di ricercatori del Regno Unito ha effettuato un esperimento in cui 750 persone sono state esposte a musica mescolata con suoni a forma d'onda sinusoidale di frequenza pari a 17 Hz, usata ad un livello sonoro \"vicino alla soglia di udibilit\u00e0\", prodotta da woofer montati a due terzi del percorso dal termine di un tubo di plastica per fognatura della lunghezza di 7 metri. \nIl concerto sperimentale \u00e8 avvenuto nel Purcell Room nel corso di due spettacoli ciascuno composto di quattro brani musicali. Due dei quattro brani di ogni spettacolo avevano l'onda sonora a 17 Hz in sottofondo senza che gli ascoltatori ne fossero a conoscenza. \nUn numero significativo di persone che hanno assistito a tale concerto (il 22%), intervistate, hanno dichiarato di aver provato, durante i brani con l'infrasuono, un senso di ansia, disagio e nervosismo, sentimenti di orrore o di paura, brividi lungo la colonna vertebrale e sensazione di pressione sul torace."}
{"id": "1505727", "revid": "767487", "url": "https://it.wikipedia.org/wiki?curid=1505727", "title": "Internet Blog Serial Number", "text": "IBSN, acronimo di Internet Blog Serial Number, \u00e8 il numero internazionale che identifica pubblicazioni di blog sul web.\nIl sito, nato nel 2006, permette di registrare il proprio blog su IBSN.org e ricevere gratuitamente e senza particolari procedure un codice a barre che punta al proprio blog.\nIBSN ha registrato circa 18000 blog e servite oltre 35.000.000 barcodes.\nSecondo il sito ufficiale, registrare il proprio blog \u00e8 importante per identificare il blog su ogni media in cui \u00e8 pubblicato e fare in modo che chiunque possa accedervi anche se l'indirizzo \u00e8 cambiato.\nIl sito \u00e8 tradotto in Inglese, Spagnolo e Polacco anche se \u00e8 accessibile alla utenza mondiale."}
{"id": "1505728", "revid": "729019", "url": "https://it.wikipedia.org/wiki?curid=1505728", "title": "Stazione di Lentini Diramazione", "text": "La stazione di Lentini Diramazione \u00e8 una stazione senza traffico della linea ferroviaria Messina-Siracusa, punto di diramazione della linea per Caltagirone e Gela.\nStoria.\nLa stazione di Lentini Diramazione, in origine denominata \"Valsavoja\", venne costruita dalla Societ\u00e0 Vittorio Emanuele nell'ambito del progetto di strada ferrata nato per connettere le aree del siracusano con la citt\u00e0 e con il porto di Catania per il convogliamento verso i mercati dei prodotti agricoli e soprattutto degli agrumi dell'area lentinese e della Piana di Catania.\nLa stazione venne costruita allo sbocco della lunga galleria omonima in posizione elevata, sul lato nord del Lago di Lentini; venne inaugurata il 1\u00ba luglio 1869 in concomitanza con l'apertura all'esercizio della tratta ferroviaria Catania Centrale- Stazione di Lentini.\nIl 20 novembre 1889, con l'inaugurazione del primo tronco della linea per Caltagirone, assunse notevole importanza e divenne fermata obbligata per tutti i treni per assicurare l'interscambio dei viaggiatori e la consegna delle prescrizioni di servizio al personale. La stazione ha cambiato nome nella met\u00e0 degli anni settanta: il vecchio nome di \"Valsavoia\" \u00e8 stato sostituito da quello pi\u00f9 anonimo di \"Lentini Diramazione\".\nStrutture e impianti.\nLa stazione consiste di un fabbricato, in tradizionale stile \"ferroviario\" a due livelli posto ad ovest del fascio binari.\nIl fascio binari comprende il primo binario, di ricevimento per i treni che proseguono per Caltagirone e Gela; il secondo binario di corretto tracciato e di transito dei treni che non hanno fermata e il terzo binario di precedenza ed incrocio per servizio viaggiatori oltre ad alcuni binari merci. Nessun binario \u00e8 munito di pensilina n\u00e9 di sottopassaggio. I vari binari dello scalo merci e di ricovero si trovano sul lato est della stazione che \u00e8 dotata, su tale lato di un grande serbatoio rifornitore d'acqua per le locomotive a vapore.\nFino alla fine degli anni settanta nella stazione era operativo un apparato centrale elettrico a leve per il comando degli scambi e degli enti di stazione. In seguito venne sostituito da un pi\u00f9 moderno apparato centrale ad itinerari in seguito all'attivazione del Comando Centralizzato del Traffico sulla tratta per Gela.\nServizi.\nLa stazione \u00e8 dotata di:"}
{"id": "1505732", "revid": "287204", "url": "https://it.wikipedia.org/wiki?curid=1505732", "title": "Associazione Calcio Padova 1925-1926", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1925-1926."}
{"id": "1505734", "revid": "254059", "url": "https://it.wikipedia.org/wiki?curid=1505734", "title": "Castel Zwingenstein", "text": "Castel Zwingenstein (in tedesco Burg Zwingenstein) \u00e8 un castello, caduto in rovine, che si trova in localit\u00e0 Auna di Sotto (\"Unterinn\"), nel comune di Renon in provincia di Bolzano.\nIl castello prende il nome dall'omonima famiglia, ministeriali del vescovo di Trento, che lo fece erigere attorno all'anno 1200 (viene menzionato per la prima volta nel 1258).\nGli Zwingenstein, fedeli al vescovo, si inimicarono Mainardo II di Tirolo-Gorizia, che fece assediare e distruggere il castello nel tardo XIII secolo. Venne ricostruito negli anni del regno di suo figlio Enrico. Nel 1441 \"Hans Zwingenstainer\" regola una diatriba giudiziaria relativo al Meierhof omonimo, lo \"Czwingenstainer Mairhof\", posizionato in vicinanza del castello.\nI capi della famiglia morirono durante una battaglia delle truppe tirolesi contro la Repubblica di Venezia nel 1487, a Calliano presso Trento, il resto della famiglia si trasfer\u00ec altrove, e da allora il castello decadde rapidamente.\nOggi del castello non rimane praticamente altro che un pezzo di muro vicino ad una chiesetta dedicata a San Sebastiano. Paradossalmente sono molto pi\u00f9 evidenti i resti di un castelliere retico, di epoca preistorica, all'interno del cui perimetro Castel Zwingenstein era stato costruito."}
{"id": "1505739", "revid": "44627", "url": "https://it.wikipedia.org/wiki?curid=1505739", "title": "Applicazione conforme", "text": ""}
{"id": "1505740", "revid": "671029", "url": "https://it.wikipedia.org/wiki?curid=1505740", "title": "Associazione Calcio Padova 1926-1927", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1926-1927."}
{"id": "1505746", "revid": "1543377", "url": "https://it.wikipedia.org/wiki?curid=1505746", "title": "Gi\u014drgos Samaras", "text": "Cresciuto nelle giovanili dell'OFI Creta, Samaras si trasferisce nei Paesi Bassi nel 2000. Dopo un paio di stagioni, a 21 anni passa in Premier League, al Manchester City in cambio di 6 milioni di sterline. Con l'arrivo di Sven-G\u00f6ran Eriksson alla guida tecnica dei \"Citizens\", l'attaccante perde il posto in squadra e termina la fallimentare esperienza inglese trasferendosi in Scozia, dove ritrova il proprio gioco: con il Celtic segna 75 gol in sette stagioni, vince quattro campionati, una Coppa di Lega e due Coppe nazionali prima di tentare il ritorno in Premier.\nEsordisce in nazionale nel 2006, partecipando a due Europei (2008 e 2012) e a due Mondiali (2010 e 2014): nel Mondiale del 2014, realizza su rigore la rete decisiva che porta la Grecia agli ottavi di finale di un Mondiale, turno mai raggiunto dalla Nazionale greca durante tutta la sua storia.\nBiografia.\nAppassionato di basket fin da giovane, spesso restava sveglio di notte per poter vedere in televisione il suo eroe, Michael Jordan. Nel 1994, all'et\u00e0 di 10 anni, si accasa all', societ\u00e0 nella quale gioca anche il padre, Ioannis, che si ritira nel 1996. Mentre il giovane Samaras gioca nelle giovanili dell'OFI Creta, suo padre entra nello staff tecnico, prima come responsabile dell'intero vivaio del club, poi come allenatore. L'influenza del padre nella carriera di Samaras \u00e8 importante, tanto che durante la sua esperienza all'OFI Creta si allena tutti i giorni, potendo essere visionato costantemente dal padre.\nCaratteristiche tecniche.\n\u00c8 descritto come un giocatore che ha tutte le doti necessarie per giocare in attacco. La sua altezza (193\u00a0cm) e la sua forza fisica rendono difficoltosa la marcatura in area per i difensori avversari, anche perch\u00e9 \u00e8 bravo di testa, nonostante non sia un attaccante molto prolifico.\nSamaras \u00e8 anche un buon dribblatore, grazie alla sua tecnica, i piedi rapidi e l'agilit\u00e0. Sfrutta queste sue caratteristiche per superare il diretto avversario, tuttavia in certe occasioni perde troppo tempo a gestire il pallone finendo per essere contrastato. Negli anni migliori era dotato anche di uno scatto abbastanza veloce, che gli consentiva di poter superare gli avversari anche in velocit\u00e0, oltre che in dribbling o usando il fisico.\nBuon assist-man, nonostante sia principalmente un centravanti, pu\u00f2 giocare anche come esterno sinistro di centrocampo, aiutando anche in fase difensiva. Durante il suo periodo al Manchester City, Samaras ha espresso il suo disappunto nei confronti del tecnico Sven-G\u00f6ran Eriksson, che lo schierava troppo spesso come esterno sinistro, ruolo non preferito dal giocatore. Tuttavia, in seguito al passaggio al Celtic, Samaras \u00e8 stato maggiormente propenso a giocare come esterno sinistro. Il \"Daily Mail\" giustifica ci\u00f2, spiegando che il giocatore era pi\u00f9 felice in Scozia e pi\u00f9 disposto a giocare per la squadra. Il centravanti pu\u00f2 svariare su tutto il fronte offensivo, spesso partendo largo, ma potendo giocare anche dietro i difensori centrali grazie alla propria velocit\u00e0, sfruttando le sue diverse abilit\u00e0 per creare occasioni o spazi per i propri compagni di squadra, che preferisce coinvolgere nel gioco.\nNonostante il suo vasto bagaglio tecnico, Samaras ha fornito prestazioni altalenanti durante tutta la carriera. I suoi frequenti errori quando era in possesso della sfera, hanno causato malumori tra i tifosi, che spesso lo hanno accusato di essere \u00abpigro\u00bb.\nCarriera.\nClub.\nOFI Creta ed Heerenveen.\nNel 2000 si trasferisce all'Heerenveen, in Olanda. Il 26 ottobre 2002, a 17 anni, esordisce in Eredivisie contro l' (2-0), subentrando nell'ultimo quarto d'ora a Stefan Selakovic. Il primo dicembre seguente gioca la sua seconda partita, entrando a 20' dal termine nuovamente al posto di Selakovic, e realizzando al 77' la rete che vale il pareggio esterno a Groninga (1-1). Al terzo gol in quattro partite, tutte da subentrato e giocando appena 70', il club decide d'inserire una clausola per il prolungamento del contratto di altri tre anni Termina l'annata con 5 gol in 16 presenze tra campionato e coppa.\nAlla sua seconda stagione, Samaras esordisce e segna in Europa, andando in gol all'80' contro il , sfida valida per la Coppa Intertoto 2003 e che gli olandesi vincono per 4-1. In campionato si sblocca il 25 ottobre successivo, nel match perso 2-1 contro il . A fine anno conta 5 gol in 36 incontri.\nL'11 settembre 2004 segna il suo primo gol stagionale contro il (2-0). Il 30 settembre seguente debutta anche in Coppa UEFA contro il (5-0). Il 22 aprile 2005 sigla la sua prima tripletta da professionista nel 7-1 rifilato all'.\nAlla sua quarta e ultima annata olandese, realizza il suo primo gol stagionale il 20 agosto 2015 contro il (5-4). Il 30 dicembre 2005 realizza una doppietta in una vittoria per 4-2 sull'. Durante la sua esperienza olandese, Samaras totalizza 30 gol in 110 partite in tutte le competizioni.\nManchester City.\nIl 30 gennaio 2006, Samaras si trasferisce al Manchester City in cambio di 6 milioni di sterline, record per un giocatore greco. Ottiene la casacca numero 20. Il primo febbraio esordisce con i \"Citizens\" subentrando al 65' della sfida vinta per 3-0 in casa del al posto di Andy Cole. Il 12 febbraio successivo firma la sua prima rete in Inghilterra giocando contro il (3-2), dopo esser entrato nella ripresa per Trevor Sinclair. Il 5 marzo 2006, nel giro di due minuti segna due gol decidendo la sfida col (2-1).\nNella sua seconda stagione inglese, Samaras si sblocca andando in gol in Football League Cup il 20 settembre 2006 in un incontro perso 2-1 contro il , club di Football League One. Quattro giorni pi\u00f9 tardi, realizza una doppietta ai danni del (2-0). A causa dello scarso rendimento, il City e anche Samaras, a met\u00e0 stagione subiscono le critiche della tifoseria. Nel mese di dicembre, il tecnico dei \"Citizens\" Stuart Pearce critica apertamente Samaras, e lo stesso Pearce \u00e8 criticato dai tifosi che gli contestano l'acquisto di Samaras e di altri giocatori stranieri che non hanno saputo adattarsi al calcio inglese. Il 2 gennaio 2007, dopo esser entrato nel secondo tempo al posto di Bernardo Corradi, Samaras marca due reti nel confronto con l' (2-1), consentendo al City di ottenere i tre punti. Cinque giorni dopo, Samaras va in gol anche in FA Cup nell'1-1 contro lo . Nel marzo 2007 anche la stampa inglese critica Samaras, scrivendo che il Manchester City sta giocando male perch\u00e9 non ha attaccanti di qualit\u00e0 e che la spesa effettuata per acquistare il centravanti greco - \u00a3 6 milioni - \u00e8 sprecata per un giocatore che non si \u00e8 ancora adattato allo stile calcistico inglese. Samaras chiude la stagione con 41 match e 6 gol in tutte le competizioni.\nNella stagione 2007-2008, Sven-G\u00f6ran Eriksson subentra a Pearce sulla panchina del Manchester City: inizialmente il greco non rientra nei piani tecnici del nuovo allenatore ed \u00e8 messo in vendita, per poi rientrare in rosa. Nelle gerarchie di Eriksson, Samaras \u00e8 dietro a Valeri Bojinov e Rolando Bianchi, venendo convocato per la prima volta il 25 settembre 2007, per una sfida di Football League Cup contro il : schierato titolare a fianco a Bianchi, Samaras realizza l'1-0 decisivo al 90' e trascina i suoi ai quarti di finale.\nNel gennaio del 2008 si trasferisce al Celtic, andando a giocare in SPL.\nTermina la sua esperienza al Manchester City, considerata fallimentare, con 12 reti in 64 sfide.\nCeltic Glasgow.\nIl 29 gennaio 2008 firma un contratto semestrale con il Celtic, inizialmente in prestito con opzione per il rinnovo a fine stagione. Samaras motiva il suo passaggio in Scozia con il fatto di voler giocare per conquistare un posto in Nazionale in vista di Euro 2008 e per giocare le competizioni europee.. Nel giro di due settimane nel mese di febbraio esordisce e segna in Scottish Cup (contro il , 5-1), debutta nel campionato scozzese (contro l', 1-5), esordisce in UEFA Champions League contro il subentrando nella ripresa a Jan Vennegoor of Hesselink (sfida persa 2-3) e segna la sua prima rete nella SPL ai danni dell' (2-1). Finisce la sua prima stagione scozzese con 6 realizzazioni in 21 partite, contribuendo attivamente al successo del Celtic nel campionato scozzese.\nIn seguito al suo periodo in prestito, Samaras il 15 luglio 2008 firma un triennale con il Celtic. Le cifre del passaggio si aggirano tra l'1 e i 3 milioni di sterline.\nDurante l'annata, il centravanti greco realizza 5 doppiette contro (3-0), (4\u20132), Kilmarnock (3-1), (2-2), e (4-0). Nel settembre 2009 \u00e8 stato nominato giocatore del mese della SPL. Con 15 gol raggiunge la terza posizione nella classifica marcatori alle spalle di Kris Boyd e del compagno di squadra Scott McDonald.\nAl termine della passata stagione Gordon Strachan \u00e8 rimpiazzato da Tony Mowbray alla guida dei \"Celts\". Il 5 agosto 2009, Samaras mette a segno il suo primo gol in Champions League, andando in gol contro la nei minuti di recupero del secondo tempo e consentendo al Celtic di passare il terzo turno di qualificazione, vincendo a Mosca per 2-0 dopo aver perso 1-0 all'andata. Il Celtic non vinceva in trasferta in campo europeo da sei anni. In seguito, gli scozzesi affrontano l' e in seguito alla sconfitta complessiva di 5-1, retrocedono in Europa League. Il 17 settembre 2009, esordisce e segna il suo primo gol anche in Europa League, contro l' (2-1). Dal febbraio 2010, l'attaccante greco \u00e8 schierato con pi\u00f9 costanza nel ruolo di esterno sinistro. Conclude l'anno con 13 gol in 45 incontri complessivi.\nIl greco inizia la stagione 2010-2011 segnando prima in Champions contro il (2-1), poi in Europa League contro l' (2-0), quindi il 22 settembre 2010 segna tre reti all'Inverness in Scottish League Cup (6-0). Nonostante questa partenza, le prime reti in campionato arrivano il 2 gennaio 2011 nel derby dell'Old Firm contro i , vinto per 0-2 con una doppietta di Samaras, che \u00e8 schierato come unica punta in un 4-5-1.\nIl 16 marzo successivo, Samaras scende per la prima volta in campo come capitano del Celtic in una partita di Coppa di Scozia vinta 2-1 sull'Inverness. Due giorni dopo rinnova il contratto coi \"Celts\" fino a giugno 2014. A fine stagione conta 7 reti in 34 presenze complessive e 3 gol in SPL, conquistando la sua prima Coppa di Scozia.\nIl primo gol della stagione 2011-2012 arriva alla sedicesima giornata di campionato, in un 5-0 rifilato al . Il 24 dicembre firma una doppietta contro il Kilmarnock (2\u20131). Termina l'annata con 6 gol in 38 presenze, vincendo il suo secondo campionato scozzese.\nDurante la stagione 2012-2013 torna a esprimersi su buoni livelli, ritrovando la via del gol in Champions League: l'8 agosto 2012 segna una rete nel 2-0 inflitto all'. In Champions, il Celtic raggiunge gli ottavi, perdendo contro la , dopo aver superato il proprio girone comprendente , Barcellona e Spartak Mosca. In questa edizione, Samaras diviene il primo giocatore nella storia del Celtic a segnare in cinque partite diverse in una competizione europea (va a segno contro HJK, , , e Benfica). A Glasgow, \u00e8 ritenuto uno dei giocatori simbolo e tra i migliori della squadra, assieme a Kris Commons e Gary Hooper. A fine stagione vince il double campionato-coppa, contribuendo alle vittorie dei \"Celts\" con un totale di 14 marcature in 40 sfide.\nIl 17 luglio 2013 debutta nella nuova stagione segnando in Champions contro il (0-3). Il 28 settembre seguente marca una tripletta ai danni del Kilmarnock (5-2). A fine anno conta 4 gol in Champions e 7 in Scottish Premiership in 32 match complessivi.\nL'11 maggio, dopo aver vinto il suo quarto campionato scozzese, il terzo consecutivo, il Celtic decide di non rinnovargli il contratto, lasciandolo senza squadra.\nTermina la sua esperienza in Scozia con 74 gol in 250 incontri in tutte le competizioni.\nWest Bromwich, Al-Hilal e l'avventura nella NASL.\nIl 22 agosto 2014 si trasferisce a costo zero al , firmando un biennale. Il 13 settembre 2014 debutta con il WBA contro l' (0-2), ritornando in Premier League dopo 6 anni. Dopo 8 match con il West Bromwich, il 5 febbraio 2015 Samaras passa in prestito fino al termine della stagione al club saudita dell', con un'opzione per il rinnovo del prestito a fine stagione. Una settimana pi\u00f9 tardi, gioca la finale della Coppa della Corona del Principe saudita contro l' che, nonostante un suo gol, l'Al-Hilal perde 2-1. A prestito terminato, l'attaccante greco torna in Inghilterra, dove il 17 luglio 2015, rescinde consensualmente il contratto che lo legava al WBA.\nIl 10 marzo 2016 si accorda con il Rayo OKC, club militante nella NASL.\nReal Saragozza.\nIl 7 febbraio 2017 firma un contratto fino al termine della stagione con il Real Saragozza, formazione della seconda divisione spagnola.\nNazionale.\nSamaras poteva essere eleggibile anche nella nazionale australiana, per via delle origini del padre, nato a Melbourne. Samaras decide di giocare per la Grecia, seguendo le orme del padre.\nIl 28 febbraio 2006 debutta in un'amichevole contro la Bielorussia, segnando anche l'unica rete del match.\nHa contribuito alla qualificazione della Grecia a Euro 2008, giocando quasi tutti gli incontri di qualificazione e una sola partita dell'Europeo, contro la Svezia, persa 0-2. Risulta decisivo durante le qualificazioni al Mondiale 2010, servendo l'assist per l'1-0 di Dimitris Salpingidis che consente alla Grecia di battere l'Ucraina, vincendo lo spareggio che assegna un posto al Mondiale sudafricano. Il primo giugno 2010, Samaras \u00e8 selezionato tra i 23 che parteciperanno al Mondiale 2010. Secondo ESPN, al momento \u00e8 il secondo miglior giocatore greco dietro a Gi\u014drgos Karagkoun\u012bs. Gioca tutte e tre le partite del Mondiale e la Grecia esce alla fase a gironi.\nIl centravanti continua ad essere convocato anche per le qualificazioni ad Euro 2012: vincendo il proprio girone di qualificazione, durante il quale Samaras risulta decisivo, la Grecia accede alla rassegna europea. La Grecia raggiunge gli ottavi di finale, uscendo contro la Germania (4-2) nell'unica sfida dell'Europeo nella quale Samaras va a segno. Prende parte anche alle qualificazioni per il Mondiale 2014, competizione alla quale la Grecia accede nuovamente tramite lo spareggio, vinto questa volta contro la (4-2). Al Mondiale, Samaras si rende protagonista nella terza sfida della fase a gironi, realizzando prima il parziale 1-0, poi il definitivo 2-1 su rigore al 93' contro la e trascinando la Grecia a un traguardo storico: gli ellenici infatti non erano mai approdati agli ottavi della rassegna mondiale nella loro storia.\nStatistiche.\nCronologia presenze e reti in nazionale.\n \n \n \n "}
{"id": "1505749", "revid": "287204", "url": "https://it.wikipedia.org/wiki?curid=1505749", "title": "Aplologia", "text": "In linguistica, laplologia (dal greco \"haplo\u00fbs\", 'semplice') \u00e8 un fenomeno di modificazione di una parola o di formazione di nuove, attraverso la scomparsa di una sillaba per un processo di dissimilazione che avviene tra due sillabe identiche, contigue nella sequenza sintagmatica, semplificate con la scomparsa di una delle due.\nIn alcuni casi, il fenomeno aplologico si manifesta in forme pi\u00f9 complesse, cio\u00e8 anche in relazione a sillabe non contigue, ma solo prossime. Ad esempio, in \"domani mattina\" \u2192 \"domattina\", scompare non solo una delle sillabe \"doppie\", ma anche quella che tra esse si interpone."}
{"id": "1505750", "revid": "287204", "url": "https://it.wikipedia.org/wiki?curid=1505750", "title": "Musique Vol. 1 1993-2005", "text": "Musique Vol. 1 1993-2005 \u00e8 una raccolta del gruppo musicale francese Daft Punk, pubblicata il 4 aprile 2006 dalla Virgin Records.\nDescrizione.\nUn'edizione speciale include un DVD extra con dodici video musicali due dei quali nuovi: \"The Prime Time of Your Life\" e \"Robot Rock (Maximum Overdrive)\", estratti dall'album \"Human After All\". alcune tracce sono in versione ridotta. La canzone \"Digital Love\" compare solo nell'edizione digitale e in quella per il mercato giapponese.\nL'edizione con DVD \u00e8 stata classificata 15\u00aa dal British Board of Film Classification, ente preposto per il Regno Unito."}
{"id": "1505751", "revid": "1086846", "url": "https://it.wikipedia.org/wiki?curid=1505751", "title": "Associazione Calcio Padova 1927-1928", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1927-1928.\nRisultati.\nDivisione Nazionale girone A.\nGirone di andata.\nNella decima giornata di campionato il PADOVA ha riposato\nGirone di ritorno.\nNella 21\u00aa giornata di campionato il PADOVA ha riposato"}
{"id": "1505753", "revid": "71433", "url": "https://it.wikipedia.org/wiki?curid=1505753", "title": "Rendition (film)", "text": ""}
{"id": "1505754", "revid": "729019", "url": "https://it.wikipedia.org/wiki?curid=1505754", "title": "Stazione di Giarre-Riposto", "text": "La stazione di Giarre-Riposto \u00e8 una delle stazioni principali della linea ferroviaria Messina-Siracusa. \u00c8 posta al km 270+525 della stessa, in posizione centrale rispetto alla conurbazione di Giarre e Riposto, nel territorio del primo comune, adiacente alla ferrovia Circumetnea e all'arteria viaria pi\u00f9 importante e trafficata.\nStoria.\nLa stazione venne costruita in seguito alla realizzazione della ferrovia costiera jonica, in Sicilia, attuato dalla Societ\u00e0 Vittorio Emanuele come parte del progetto per connettere mediante la strada ferrata le zone produttive della costa orientale dell'Isola all'estremo lembo nord della Sicilia e al porto di Messina.\nLa stazione venne inaugurata contestualmente all'apertura all'esercizio del tronco ferroviario Taormina-Giardini - Catania Centrale, il 3 gennaio 1867.\nA partire dall'orario ufficiale del 1945 la stazione assunse il nome di \"Ionia\" in conseguenza del cambio di nome, nel 1942, dei due comuni, unificati nel 1939 di Giarre e Riposto.\nNel 1948 la stazione riprese la precedente denominazione di \"Giarre-Riposto\".\nA met\u00e0 degli anni ottanta la stazione \u00e8 stata oggetto di una consistente trasformazione del fascio binari per adeguarla al doppio binario; sono state inoltre costruite le pensiline ad uso del 1\u00ba, 2\u00ba e 3\u00ba binario e allungati i marciapiedi.\nStrutture e impianti.\nIl fascio binari comprende tre binari per servizio viaggiatori collegati da sottopassaggio. Esiste anche un fascio di binari merci ed alcuni tronchi per carico e scarico posti a est del fabbricato.\nServizi.\nEdicola\nInterscambi.\nL'adiacente stazione di Giarre permette l'interscambio con i treni FCE per Randazzo e Riposto"}
{"id": "1505756", "revid": "123347171", "url": "https://it.wikipedia.org/wiki?curid=1505756", "title": "Personaggi di Sailor Moon", "text": "Questa voce raccoglie tutti i personaggi della serie \"Sailor Moon\". Si tratta principalmente delle famiglie delle guerriere sailor, dei loro amici e compagni di scuola, nonch\u00e9 di altri personaggi alieni o non-umani che hanno giocato un ruolo minore nella storia.\nGatti.\nLuna.\n \u00e8 la gatta nera che vive a casa di Usagi Tsukino. Ha vissuto nel regno di Silver Millennium ed \u00e8 stata consigliera della regina Serenity. \u00c8 colei che informa le guerriere sailor del loro passato, futuro e compiti, e fornisce loro le penne per la trasformazione e i vari oggetti magici. La fonte dei suoi poteri, compresa la capacit\u00e0 di parlare, \u00e8 il simbolo di luna crescente che ha sulla fronte e che mantiene nella sua forma umana quando assume l'aspetto di una giovane donna dai capelli neri. \u00c8 molto giudiziosa e responsabile, e per buona parte della prima serie, non fa altro che riprendere e rimproverare Usagi e le altre ragazze, a esclusione di Ami. Nella quinta serie, si prende una cotta per Yaten dei Three Lights, rendendo le guerriere Sailor invidiose. Nel film \"Il cristallo del cuore\", invece, si innamora dello scienziato che le salva la vita, Kakeru Ozora, lamentando il fatto di non essere umana.\nNella serie live \"Pretty Guardian Sailor Moon\", Luna \u00e8 un gatto di peluche parlante che successivamente acquisisce il potere di diventare una ragazza umana dal nome di Luna Tsukino, nonch\u00e9 la guerriera sailor Sailor Luna, personaggio disegnato da Naoko Takeuchi in persona. Da umana il suo carattere \u00e8 inalterato, a parte una certa debolezza nei confronti dei dolci e un'istintiva attitudine a comportamenti felini, come avere paura dei cani e distrarsi spesso per oggetti in movimento.\nIn giapponese \u00e8 doppiata da Keiko Han e da Ry\u014d Hirohashi in \"Sailor Moon Crystal\", da Han Keiko nella sua versione di gatto peluche e da Rina Koike nei panni di Sailor Luna. In italiano \u00e8 doppiata per Mediaset da Graziella Porta, nel primo film edito da Shin Vision da Laura Lenghi e in \"Sailor Moon Crystal\" da Ughetta d'Onorascenzo.\nArtemis.\n \u00e8 il gatto bianco di Sailor Venus, cui ha donato i poteri molto tempo prima dell'inizio della serie. Come Luna, ha vissuto nel regno di Silver Millennium ed \u00e8 stato consigliere della regina Serenity. Innervosisce spesso Luna col suo carattere pi\u00f9 giocherellone e superficiale e ha con lei una relazione mai dichiarata o ufficializzata, bench\u00e9 confermata dall'arrivo della figlia Diana. Nella sua forma umana assume l'aspetto di un giovane uomo dai capelli bianchi col simbolo della Luna crescente sulla fronte. Artemis ha un forte legame con Mamoru chiba e invidia agli umani la possibilit\u00e0 di sposarsi in chiesa.\nIn giapponese \u00e8 doppiato da Yasuhiro Takato, da Kappei Yamaguchi nel live action e da Y\u014dhei \u014cbayashi in \"Sailor Moon Crystal\". In italiano \u00e8 doppiato per Mediaset da Pietro Ubaldi, nel primo film edito da Shin Vision da Simone D'Andrea e in \"Sailor Moon Crystal\" da Leonardo Graziano.\nDiana.\n \u00e8 la gattina grigia di compagnia di Chibiusa, nata dall'unione fra Luna e Artemis. Come la sua padrona, proviene dal futuro e condivide con lei la capacit\u00e0 di avvertire i pericoli reciproci anche a grandi distanze. Nell'anime compare solo nella quarta serie, dove \u00e8 fonte di guai per Artemis essendo scambiata da Luna per una figlia di lui avuta da una relazione con un'altra gatta. Nel manga invece appare per la prima volta nella seconda serie e fa anche da assistente a Sailor Pluto come guardiana della porta del tempo. Nella sua forma umana assume un aspetto simile a Chibiusa col simbolo della Luna crescente sulla fronte e, a differenza dei suoi genitori, la coda. Nell'edizione televisiva italiana il suo nome \u00e8 pronunciato in italiano, mentre in originale all'inglese \"Daiana\".\nIn giapponese \u00e8 doppiata da Kumiko Nishihara e da Sh\u014dko Nakagawa in \"Sailor Moon Crystal\". In italiano \u00e8 doppiata per Mediaset da Monica Mantegazza e in \"Sailor Moon Crystal\" da Valentina Pallavicino.\nFamiliari delle Guerriere Sailor.\nFamiglia Tsukino.\nIkuko Tsukino.\n \u00e8 la madre di Usagi e Shingo nel ventesimo secolo. \u00c8 una casalinga giovane, ma con le classiche contraddizioni genitoriali: ansiosa perch\u00e9 i figli ottengano buoni risultati scolastici, ma evidentemente preoccupata di non essere troppo oppressiva. Ha un rapporto molto stretto con la figlia, al punto di consigliarla sul suo rapporto con Mamoru, che a differenza del marito, ha accettato di buon grado. Nella quarta serie, diviene anche vittima del Trio amazzonico. Come tutti i personaggi minori della serie, tende un po' a svanire nel progredire degli eventi, anche se \u00e8 l'unico personaggio a fare una breve apparizione nella quinta serie, in occasione dell'arrivo di ChibiChibi. Ikuko durante la storia sembra essere completamente all'oscuro della vera identit\u00e0 della figlia, ne sospetta mai che qualcosa di strano accada intorno a lei. Soltanto nel manga, quando Usagi le affida Luna, Artemis e Diana feriti, e va via, Ikuko dice piangendo \"Ho come la sensazione che non torner\u00e0 pi\u00f9...\". Infatti qualche atto dopo, Usagi deve affrontare la sua battaglia finale con Sailor Galaxia.\nIn Giappone Ikuko \u00e8 doppiata da Sanae Takagi, mentre in Italia da Cinzia Massironi (salvo nell'episodio 86 della seconda serie in cui la Massironi viene sostituita dalla cugina Marina). In Pretty Guardian Sailor Moon \u00e8 interpretata da Kaori Moriwaka.\nKenji Tsukino.\n \u00e8 il padre di Usagi Tsukino e Shingo nel ventesimo secolo. Di lavoro fa il fotoreporter ed \u00e8 molto benvoluto dalla figlia. Kenji dal canto suo, \u00e8 estremamente geloso della ragazza e non vede di buon occhio il rapporto con Mamoru Chiba considerandolo troppo grande per Usagi, e preferendogli piuttosto Gurio Umino. \u00c8 l'unico in famiglia a rendersi conto di una certa somiglianza fra sua figlia e Sailor Moon, nonch\u00e9 di notare quanto appaia pi\u00f9 bella la ragazza, dopo che nella prima serie Usagi ha scoperto di essere la principessa Serenity. In Giappone Kenji \u00e8 doppiato da Yuji Machi, mentre in Italia da Federico Danti (salvo per l'episodio 40 della prima serie dove viene sostituito da Gianfranco Gamba e per il numero 45 dove viene doppiato da Gabriele Calindri). In Pretty Guardian Sailor Moon \u00e8 interpretato da Ryuta Tazaki, ma compare solo nell'episodio del matrimonio di Mamoru e Usagi.\nShingo Tsukino.\n \u00e8 il fratello minore di Usagi Tsukino, pi\u00f9 piccolo di lei di circa 3-4 anni. Compare in tutte le versioni della storia, ma \u00e8 un personaggio di cui si sa ben poco. Il rapporto fra Usagi e il fratello \u00e8 alternativamente di collaborazione, di gioco, o di scarsa sopportazione, soprattutto a causa della tendenza di Shingo di prendere in giro la sorella. Nei primi episodi dell'anime odiava Luna e nel 144 sembra avere una cotta per Ami; inoltre dopo aver \"incontrato\" Sailor Moon diventa un suo fan. In Giappone Shingo \u00e8 doppiato da Chiyoko Kawashima, mentre in Italia da Paolo Torrisi. In Pretty Guardian Sailor Moon \u00e8 interpretato da Naoki Takeshi.\nFamiglia Mizuno.\nAmi Mizuno vive da sola con la madre, Saeko Mizuno, una rinomata dottoressa, che la ragazza stima molto (anche Ami sogna di diventare medico). Nel manga la donna viene mostrata in un paio di scene nel corso della serie Dream e fa anche brevi apparizioni una nell'anime e nel live, bench\u00e9 in entrambi i casi non ha una parte parlata. A causa del proprio lavoro non si vede molto con la figlia, e spesso le due comunicano tra di loro tramite una lavagnetta.\nIl padre di Ami invece \u00e8 un pittore che lasci\u00f2 la famiglia quando la ragazza era ancora molto piccola. L'unico contatto che ha con lui sono delle cartoline illustrate che l'uomo le spedisce annualmente. Nonostante questo, sembra che Ami non soffra affatto della situazione.\nNell'anime il proprietario del palazzo dove si tiene il torneo di scacchi (in cui Ami sfider\u00e0 Berthier durante l'episodio) fa un accenno al nonno della ragazza, di cui era amico.\nFamiglia Hino.\nLa madre di Rei, Risa Hino, mor\u00ec di malattia quando la ragazza era ancora una bambina. Il padre Takashi Hino, un importante uomo politico affid\u00f2 la bambina al nonno materno, e non si fece mai pi\u00f9 vedere. Questa \u00e8 la ragione per la quale in quasi tutte le versioni della storia, Rei non ha fiducia negli uomini.\nNonno di Rei.\nIl \u00e8 il tutore legale di Rei, e il suo nome non viene rivelato mai. Nell'anime il nonno appare frequentemente, ed ha l'aspetto di un bassissimo, simpatico e irrimediabilmente sporcaccione uomo anziano; nel manga appare soltanto in un paio di scene, ed ha un aspetto molto pi\u00f9 giovane della sua controparte animata. In PGSM, invece non viene fatto alcun riferimento al personaggio. Nell'anime \u00e8 spesso protagonista di gag che lo vedono \"provarci\" con ragazze molto pi\u00f9 giovani di lui, spesso trascinando nelle sue \"imprese\", anche il riluttante Yuichirou. Il suo ruolo pi\u00f9 importante nell'anime \u00e8 nella prima serie quando viene rivelato che il nonno \u00e8 uno dei portatori di un cristallo d'arcobaleno. In Giappone il nonno \u00e8 doppiato da Tomomichi Nishimura, mentre in Italia inizialmente da Pietro Ubaldi, poi stabilmente da Maurizio Scattorin.\nFamiglia Kino.\nI genitori di Makoto Kino, morirono in un incidente aereo tempo prima che la serie avesse inizio. Non viene spiegato con chi abbia vissuto Makoto durante l'infanzia, ma almeno nel manga, si sa per certo che Makoto durante la serie viva sola. A causa dell'incidente Makoto ha sviluppato una profonda paura degli aerei.\nFamiglia Aino.\nDi Minako Aino si sa solo che vive con i genitori e che non ha fratelli. I genitori di Minako vengono mostrati brevemente solo nel suo manga \"\", ma mai in quello della saga e nell'anime, ai quali non viene mai fatto alcun riferimento.\nScuola Juuban.\nNaru Osaka.\n, chiamata Nina nella versione italiana dell'anime, \u00e8 una compagna di classe di Usagi Tsukino, nonch\u00e9 la sua migliore amica. \u00c8 nata il 1\u00ba gennaio. Al contrario di Usagi \u00e8 una ragazza molto educata, disciplinata e studiosa, bench\u00e9 non sia raro che si lasci coinvolgere dall'amica. Compare in tutte le versioni della storia, e nel corso delle prime due serie dell'anime, compare in quasi tutti gli episodi. In PGSM, Naru \u00e8 l'unica a scoprire la vera identit\u00e0 delle guerriere sailor, mentre nella seconda serie dell'anime, bench\u00e9 non capisca cosa succeda, avverte il pericolo che Usagi si accinge ad affrontare e la prega di fare attenzione. Nella prima serie Naru viene attaccata dal Regno delle Tenebre innumerevoli volte, e diventa la vittima designata almeno in un episodio di ogni serie (tranne nella quinta serie dove non compare affatto). Nell'anime Naru soffre molto per via di Nephrite, di cui si innamora. Nephrite arriva al punto di ricambiare i sentimenti della ragazza, ma viene ucciso dagli emissari del Regno delle Tenebre, lasciando Naru in lacrime. In seguito ceder\u00e0 alle attenzioni di Gurio Umino, di cui diventer\u00e0 la fidanzata ufficiale a partire dalla seconda serie. In tutte le versioni della storia la famiglia di Naru possiede una gioielleria, mentre \u00e8 soltanto nel manga che viene mostrata la sorella minore di Naru, Naruru. In Giappone Naru \u00e8 doppiata da Shino Kakinuma, mentre in Italia da Lisa Mazzotti. In Pretty Guardian Sailor Moon \u00e8 interpretata da Chieko Kawabe. Nella serie Crystal \u00e8 doppiata da Satomi Sat\u014d, mentre in Italia da Giulia Tarquini.\nLa madre di Naru.\nSia nell'anime che nel manga, la madre di Naru ha il primato di essere la prima vittima del Regno delle Tenebre. \u00c8 una donna molto affascinante e lavora nella gioielleria di famiglia. Nel corso della prima serie, compare in qualche episodio, soprattutto in quelli che hanno protagonista Naru.\nGurio Umino.\n chiamato Ubaldo (spesso abbreviato in \"Ubi\") nella versione italiana dell'anime, \u00e8 un compagno di classe di Usagi Tsukino e Naru Osaka, la cui principale caratteristica \u00e8 avere degli occhiali rappresentati a forma di spirale, per rappresentarne lo spessore. In un episodio le guerriere sailor immaginano che sotto quegli occhiali possa nascondersi un ragazzo bellissimo. Umino \u00e8 sempre informato su tutto e tutti, e spesso Usagi si rivolge a lui quando necessita informazioni su qualcuno. Umino \u00e8 \"secchione\" e pettegolo, e per questo motivo considerato sgradevole da molti. In realt\u00e0 in pi\u00f9 di una occasione si dimostrer\u00e0 sorprendentemente coraggioso, specie se si tratta di fare colpo su qualcuno. All'inizio della storia \u00e8 innamorato di Usagi, ma col tempo comincer\u00e0 ad apprezzare maggiormente Naru. Per conquistare il cuore della ragazza arriver\u00e0 a camuffarsi da \"Tuxedo Umino Kamen\" (\"Ubaldo Milord\" in Italia), creando pi\u00f9 imbarazzo che altro. Tuttavia alla fine Naru ceder\u00e0 al buon cuore del ragazzo, e far\u00e0 coppia fissa con lui. Nonostante nell'anime e nel manga sia uno dei personaggi \"secondari\" pi\u00f9 presenti, Umino non compare affatto in PGSM. In Giappone Umino \u00e8 doppiato da Keiichi Nanba, mentre in Italia da Giorgio Ginex. Nella serie Pretty Guardian Sailor Moon Crystal \u00e8 doppiato da Daiki Yamashita, mentre in Italia da Gabriele Patriarca.\nHaruna Sakurada.\n, soprannominata \"Haruda\", \u00c8 la professoressa di inglese della classe di Usagi Tsukino, Naru Osaka e Gurio Umino e compare in tutte le versioni della storia. Donna molto giovanile e positiva, che mostra estrema severit\u00e0 solo nei confronti di Usagi. \u00c8 single e ossessionata dal trovare al pi\u00f9 presto un compagno, cosa che l'ha resa facile vittima del Regno delle Tenebre. Nel corso dell'anime appare spesso nel corso della prima serie, per poi diradare le sue apparizioni nel corso della seconda e sparire definitivamente nella terza.\nIn un altro manga della Takeuchi (\"Dream Park de Mattete\", compreso nella raccolta \"The Cherry Project\") appare sua sorella Fuyuna, e la stessa professoressa fa una piccola apparizione. Un'altra sorella, Natsuna, \u00e8 il sovrintendente generale di polizia in . Un'altra probabile parente, Akina Sakurada, appare nel manga P.Q. Angels.\nIn Giappone Haruna \u00e8 doppiata da Chiyoko Kawashima, mentre in Italia da Patrizia Scianca. In Pretty Guardian Sailor Moon \u00e8 interpretata da Chieko Ooduka.\nHigure Akiyama.\nLa prof.sa Higure Akiyama, chiamata Rosella in Italia, \u00e8 l'insegnante di economia domestica di Usagi nella prima serie, e buona amica della professoressa Haruna. Appare solo in un episodio della prima serie, dove diventa vittima di Nepherite, dopo che questi ha consultato le stelle per scegliere la persona a cui rubare l'energia vitale.\nSolitamente \u00e8 una persona buona e gentile, ma sotto l'influsso del potere di Nepherite per rubarle l'energia facendola arrivare al massimo, diventa pi\u00f9 aggressiva, egoista e vanitosa.\nRyo Urawa.\n \u00e8 un personaggio che compare solo nell'anime. \u00c8 uno studente della stessa scuola di Usagi Tsukino. \u00c8 dotato del potere di prevedere il futuro, e quindi sa di essere bersaglio del Regno delle Tenebre, in quanto portatore di uno dei cristalli dell'arcobaleno. \u00c8 segretamente innamorato di Ami, ma \u00e8 troppo timido per dichiararsi. Negli ultimi episodi della prima serie, Ryo si trasferisce (causa lavoro di suo padre), promettendo di tornare per Ami. Non viene chiarito se i due continuino a sentirsi in seguito. Riappare nell'episodio \"Il Ritorno dei Sette malvagi\", inseguito da Endimion che sta dando la caccia agli ex-custodi dei Cristalli dell'Arcobaleno per racchiuderli nel Cristallo Nero e dare vita ad un guerriero molto pi\u00f9 potente.\nTuttavia il videogioco \"Sailor Moon Another Story\" si apre proprio col ritorno di Ryo a Tokyo. In Giappone Ryo \u00e8 doppiato da Shinichiro Ohta, mentre in Italia da Davide Garbolino.\nYumiko e Kuri.\nYumiko e Kuri sono due compagne di classe di Usagi Tsukino e Naru Osaka, e la maggior parte delle loro apparizioni sono legate alle due ragazze. Non hanno un ruolo preciso e la loro funzione \u00e8 solo di contorno, tuttavia compaiono sia nel manga che nell'anime.\nMika Kayama.\nMika Kayama \u00e8 una compagna di classe di Shingo Tsukino. \u00c8 una bambina molto dolce ed \u00e8 bravissima nel costruire le bambole. Nella prima serie la si vede spesso negli episodi che ruotano intorno a Shingo. In realt\u00e0 Mika ha una cotta per Shingo, e in una occasione Usagi ha dovuto aprire gli occhi al fratello sui reali sentimenti dell'amica. Compare solo nell'anime. \u00c8 doppiata da Shiraishi Ayako.\nMomoko Momohara.\n, detta Momo, \u00e8 una bambina che frequenta la scuola elementare Juuban, ed \u00e8 sicuramente la migliore amica \"umana\" di Chibiusa sia nell'anime che nel manga. Compare fin dalla seconda serie, ma il suo aspetto cambia, senza alcuna ragione, gi\u00e0 dalla terza serie. \u00c8 la prima vittima del Quartetto Amazzonico. \u00c8 di origine cinese e i suoi genitori possiedono un ristorante. Ha una cotta per \"Ky\u016bsuke Sarashina\", che per\u00f2 ha occhi solo per Chibiusa.\nKyosuke Sarashina.\nKyosuke Sarashina (\"\u66f4\u79d1\u4e5d\u52a9, Sarashina Ky\u016bsuke\") \u00e8 un compagno di classe di Chibiusa e Momoko. Compare sia nell'anime che nel manga. \u00c8 conosciuto per essere molto bravo negli sport, ma anche molto sarcastico. \u00c8 segretamente innamorato di Chibiusa, bench\u00e9 non faccia altro che punzecchiarla di continuo. In Italia il suo nome \u00e8 Carlo.\nSorano.\nSorano \u00e8 un altro dei compagni di classe di Chibiusa, ma compare solo nel manga. Ha una particolare somiglianza fisica con Gurio Umino (hanno una pettinatura uguale e portano un identico paio di occhiali).\nNaruru e Ruruna.\n e sono due compagne di classe di Chibiusa amanti della moda (si definiscono infatti delle \"kogals\") che parlano un gergo tutto loro (esempio: \"Farsi un dodo\" che significa \"Bere un t\u00e8\" o \"fare oke\" ossia \"andare al karaoke\") che appaiono solo nel manga. Naruru \u00e8 la sorella minore di Naru (come si scopre alla fine della storia). Le due ragazze sono in competizione con Hotaru Tomoe per essere le amiche del cuore di Chibiusa. Otaku sfegatate, le due ragazze nello speciale del manga in cui compaiono si travestono da guerriere sailor per difendere il loro negozio preferito. La marca preferita di Naruru \u00e8 Guccici, mentre quella di Ruruna Channel con ovvi riferimenti ai ben noti marchi europei. \u00c8 interessante notare come i loro nomi sono uno lo specchio dell'altro, mentre i loro cognomi richiamano due citt\u00e0 del Kansai. Il loro attacco segreto, eseguito in coppia \u00e8 il \"Super White Kick\". Sono innamorate di Ciccio Kamen (\"Deboucho Kamen\" in originale) che in realt\u00e0 \u00e8 il gestore del negozio travestito).\nAltri personaggi terrestri.\nMotoki Furuhata.\n detto \"Furu\" \u00e8 il gestore della sala giochi \"Crown\", e compare sia nell'anime, che nel manga che nel musical che nel live-action di Sailor Moon. Nel live action, Motoki gestisce una sala da karaoke e non una sala giochi.\nNella prima parte dell'anime, quasi sia Usagi Tsukino che Makoto Kino (e nel manga anche Ami) avevano una cotta per lui, fino al momento in cui le loro aspettative sono state deluse dall'entrata in scena di \"Reika Nishimura\", sua fidanzata ufficiale. Motoki ha anche una sorella minore \"Unazuki\". I due fratelli gestiscono sia il bar che la sala giochi di famiglia, luogo di ritrovo abituale delle guerriere sailor. Nel manga questa circostanza porter\u00e0 Motoki ad essere l'unico umano a conoscenza dell'identit\u00e0 segreta delle ragazze.\nAnche nel telefilm dal vivo Motoki viene a conoscenza della vera identit\u00e0 di Sailor Jupiter ed in seguito di tutte le guerriere. In \"PGSM\", infatti Makoto e Motoki escono insieme, e verso la fine della serie si fidanzano seriamente. Nell'episodio speciale del matrimonio di Usagi e Mamoru, \u00e8 Makoto a prendere il bouquet, lasciando presagire il suo futuro con Motoki. Sempre in \"PGSM\", ha una passione per le tartarughe.\nUna differenza tra il Motoki del live action e le sue controparti di anime e manga \u00e8 il ruolo comico che il ragazzo si trova a ricoprire e che lo rendono molto pi\u00f9 simile ad Umino nelle altre versioni.\nNella versione giapponese \u00e8 doppiato da Hiroyuki Sato, mentre in quella italiana da Claudio Ridolfo per la prima serie. Il personaggio ricompare nella puntata 23 della seconda serie Sailor Moon R, dove \u00e8 doppiato da Patrizio Prata. In Pretty Guardian Sailor Moon \u00e8 interpretato da Masaya Kikawada.\nUnazuki Furuhata.\n, \u00e8 la sorella minore di Motoki Furuhata, lavora al bar \"Crown\", e compare nell'anime e nel manga di Sailor Moon. Ha i capelli rossi arancio e gli occhi verdi . Fa la sua prima apparizione nell'episodio 69, dove viene scambiata per una corteggiatrice di Mamoru Chiba. \u00c8 buona amica delle guerriere sailor, visto il suo ruolo di cameriera nel locale dove le ragazze sono solite incontrarsi. Frequenta la scuola privata T.A con Rei Hino. \u00c8 una ragazza molto romantica, e questo l'ha resa vittima sia dell'Esercito del Silenzio che del Circo della Luna Spenta.\nNella versione giapponese \u00e8 doppiata da Miyako Endou, mentre in quella italiana da Daniela Fava e poi da Lara Parmiani.\nReika Nishimura.\n, \u00e8 la fidanzata di Motoki Furuhata, e fa una breve comparsa sia nel manga che nell'anime. Nell'anime \u00e8 uno dei sette portatori dei raimbow crystal, e per tale motivo viene attaccato dal Regno delle Tenebre. In seguito \u00e8 costretta a partire in USA per continuare i propri studi e quindi si deve separare da Motoki, pur non interrompendo la relazione.\nNel manga si sa che frequenta la stessa universit\u00e0 di Setsuna Meiou ed \u00e8 anche sua amica.\n\u00c8 doppiata in Giappone da Rika Fukami.\nYuichiro Kumada.\n, personaggio che compare solo nell'anime. Lavora nel tempio del nonno di Rei, ed \u00e8 perdutamente innamorato della ragazza, che dal canto suo, pur volendogli molto bene, cerca di non mostrargli i suoi sentimenti. Yuichiro \u00e8 di famiglia molto ricca, e possiede uno chalet in montagna, dove in un episodio, Rei e le altre ragazze hanno passato un fine settimana sulla neve. Verr\u00e0 spesso preso di mira dai vari nemici a partire gi\u00e0 dalla prima serie. In una occasione \u00e8 arrivato a confrontarsi con Haruka Ten'ou, pensando di dover competere con lei per il cuore di Rei.\n\u00c8 doppiato in Giappone da Bin Shimada, mentre in Italia da Claudio Moneta.\nKotono Sarashina.\nKotono Sarashina \u00e8 un personaggio presente solo nel manga. Frequenta la stessa scuola di Rei, la \"T.A\". \u00c8 appassionata di UFO e fa parte del club del soprannaturale della scuola. \u00c8 una delle poche amiche conosciute di Rei, al di fuori delle guerriere sailor, ma compare solo in alcuni atti del manga.\nIttou Asanuma.\nIttou Asanuma \u00e8 un personaggio che appare brevemente nell'episodio 169 ma nel manga ha un ruolo pi\u00f9 ampio. \u00c8 un kohai di Mamoru (che ammira molto e di cui riprende alcuni gesti come il portare la cartella sulle spalle) e innamorato di Makoto. Viene a sapere dalla ragazza la realt\u00e0 sulle loro identit\u00e0 segrete, dopo averle confessato di aver visto cose strane (riferendosi a Mamoru che si \u00e8 curato una ferita col solo tocco delle sue mani, e al fatto che la gatta Luna parli).\nKakeru Oozora.\nKakeru Oozora (in Italia Alan) \u00e8 un personaggio che compare nel film \"Sailor Moon S The Movie\". \u00c8 un brillante astronomo, che per\u00f2 non ha mai potuto realizzare il proprio sogno di volare sulla luna a causa della propria salute cagionevole. \u00c8 di natura gentile e romantica e crede nell'esistenza di una \"principessa della luna\". \u00c8 doppiato in Giappone da Masami Kikuchi.\nHimeko Nayotake.\nHimeko Nayotake \u00e8 un personaggio che compare nel film \"Sailor Moon S The Movie\". Era la fidanzata di Kakeru, anche se tuttavia non condivide le sue idee romantiche e fantasiose. Rispetto a Kakeru lei \u00e8 riuscita a realizzare il sogno di andare sulla luna, anche se a malincuore dato che avrebbe voluto farlo con Kakeru. \u00c8 doppiata in Giappone da Megumi Hayashibara.\nPrincipessa Dia.\nLa principessa Dia (conosciuta in Italia come \"Principessa Gemma\") \u00e8 la principessa del Regno dei Diamanti (Regno Diamond in originale, Regno D nel manga) uno Stato famoso nel mondo di Sailor Moon per la produzione di gioielli che ha una sua ambasciata a Tokyo.\nDiventa il bersaglio del Regno delle Tenebre che pensava che il tesoro della famiglia reale (mai visto in pubblico) sia il Cristallo d'Argento (alla fine si riveler\u00e0 essere la statua di diamanti della prima principessa del regno), mentre le Sailor pensano che sia lei la principessa che cercano (cosa che si riveler\u00e0 essere sbagliata quando Dia si spaventer\u00e0 dopo aver visto Luna parlare).\nFisicamente \u00e8 una ragazza carina, ma essendo miope indossa degli occhiali spessi come quelli di Umino, che le fanno pensare di essere bruttina.\nMakoto Hanamatsuura.\n compare solo in un capitolo speciale del manga di Sailor Moon dal titolo \"Il segreto dell'Hammer Place Hall\" (\"Il Palazzo misterioso dei prezzi bomba\" nell'edizione Star comics). \u00c8 il gestore di un negozio di articoli usati bassotto e cicciotello, specializzato soprattutto in vestiti da cosplayer e altri articoli tipicamente da otaku e ha l'hobby del ricamo. Il suo negozio, le cui acquirenti pi\u00f9 assidue sono Naruru Osaka e Ruruka Kobe, viene preso di mira da uno spirito, e lui per difendersi si \"traveste\" da Ciccio Kamen (Deboucho Kmane, in originale e nella prima traduzione italiana), una sorta di Tuxedo Kamen in sovrappeso. Nell'introduzione alla storia la Taukeuchi ammette che \u00e8 ispirato ad un personaggio realmente esistente.\nIl negozio sembra essere di propriet\u00e0 della usa famiglia, poich\u00e9 in un flashback si vede sua nonna raccontargli la storia dello spirito protettore del magazzino del negozio (che nel manga possiede Hotaru).\nSaitou \"Sugao Sacho\".\nSaitou, detto Sacho \u00e8 il manager di Minako e personaggio esclusivo del Live. In quanto manager di Minako \u00e8 sempre molto preoccupato per lei, infatti compare per la prima volta nell'Act 11 quando Minako \u00e8 in ospedale. Il suo soprannome Sacho significa \"capo azienda\" in giapponese, difatti \u00e8 il presidente della \"Saitou Company\"\nPersonaggi non terrestri.\nQueen Serenity.\n, in Italia, Regina Selene \u00e8 la madre della Principessa Serenity. Bench\u00e9 sua figlia si sia reincarnata in Usagi Tsukino, la figlia terrestre di \"Ikuko Tsukino\", occasionalmente Queen Serenity compare come guida per le guerriere sailor nelle prime due serie sia dell'anime che del manga. \u00c8 di fatto l'unico abitante di \"Silver Millennium\" a non essersi potuto reincarnare nel ventesimo secolo.\nSailor Power Guardian.\nNon sono vere e proprie guerriere Sailor, ma piccoli spiriti guardiani del potere sailor delle sailor princess. Il suo aspetto \u00e8 uguale alla senshi a lei collegata, solo pi\u00f9 piccola come una fatina. Indossano la fuku potenziata, dai fan identificata erroneamente come versione super. Compaiono solo nel manga.\nLa Sailor Power Guardian della Luna e della terra non compare. Le uniche a comparire sono: Guardian Mercury, Guardian Mars, Guardian Jupiter, Guardian Venus, Guardian Uranus, Guardian Neptune, Guardian Pluto, Guardian Saturn e Guardian Cosmos, viene anche nominata Guardian Kaos ma non viene mostrata.\nNel manga giocano un ruolo fondamentale, poich\u00e9 danno alle guerriere Sailor i loro Sailor Crystal, permettendo alle loro principesse di ottenere una nuova trasformazione da molti definita erroneamente super e le aiutano a raggiungere anche l'ultimo stadio da molti erroneamente definito eternal.\nGuardian Cosmos.\n, nonostante rivesta un ruolo importantissimo nella storia, compare solo nell'atto finale del manga. \u00c8 la guardiana del cosmos seed, la si incontra all'interno del galaxy cauldron dove le stelle prendono la loro forma definitiva. Compare dopo la distruzione di Chaos e offre a Sailor Moon di continuare la sua vita cos\u00ec come la conosce mantenendo quindi la loro attuale forma di stelle o di rinascere con una vita normale rinascendo quindi con una nuova forma di stelle. Alla fine Sailor Moon decide di ritornare alla vita insieme con tutti i suoi amici, che ritornano tutti sulla terra, a Crystal Tokyo, dimenticando ci\u00f2 che \u00e8 accaduto nel cauldron.\nPhobos &amp; Deimos.\n e sono i due corvi che abitano al tempio Hikawa del nonno di Rei. A quanto dice il nonno nel manga, i due corvi sono arrivati, quando vi si trasfer\u00ec Rei, e fu proprio lei a dargli quel nome. Compaiono sia nell'anime che nel manga, ma il loro ruolo pi\u00f9 importante \u00e8 proprio in quest'ultima versione della storia, dove hanno il ruolo di spiriti guardiani di Sailor Mars e rivelano il loro aspetto simile a quello di fatine. Pi\u00f9 avanti viene spiegato che provengono dal pianeta \"Coronis\" (lo stesso di Sailor Lead Crow di cui erano amiche) e che gli sono affidati i due satelliti a loro omonimi, quando diventarono le partner della principessa di Marte.\nPerle.\n \u00e8 uno dei personaggi del film \"Black Dream Hole\". Era uno degli elfi agli ordini della regina Vadianne, a cui per\u00f2 si ribella quando ne scopre i veri obbiettivi. Si prende una cotta per Chibiusa e si unisce alle guerriere sailor per salvarla. Alla fine rimarr\u00e0 l'unico elfo alato e doner\u00e0 a Chibiusa il suo flauto. Possiede vari poteri magici, tra cui quello di far danzare i dolci col suo flauto e assumere forma umana. Fisicamente \u00e8 simile a Elios (anche lui protettore dei sogni e innamorato di Chibiusa).\n\u00c8 doppiato da Chika Sakamoto nella versione originale e da Davide Garbolino in quella italiana.\nGallica, Centi, Damask, Moss e Alba.\nSono personaggi che compaiono nel musical basato sulla battaglia contro il Death Buster.\nSi tratta di una famiglia di alieni proveniente da Grimm, un pianeta invaso dall'Esercito del Silenzio, che ha trovato rifugio sulla Terra e aiuter\u00e0 le Sailor Senshi a sconfiggere gli abitanti di Tau Nebula.\nSulla Terra si nascondono sotto il falso nome di Famiglia Hoshino.\nSono interpretati rispettivamente da: Shuusuke Yoda (Gallica), Ado Endou (Centi), Yoshiya Yukimura (Damask), Atsuki Ishiguro (Moss), Kaho Gotou e Jun Yamaguchi (Alba)\nShokujo e Kengyu.\nMarito e moglie, e sono rispettivamente le personificazioni delle due stelle amanti Orihime (Vega) e Hikoboshi (Altair), protagonisti della leggenda accostata alla festa di Tanabata e apparsi nella seconda storia speciale del \"Diario Illustrato di Chibiusa\", dedicata proprio a questa festa.\nAstarte Shiba Shingetsu.\n, anche conosciuta come Siva o Shiva Shingetsu, \u00e8 un personaggio che appare in alcune versioni del musical di Sailor Moon, precisamente sia in \"Kessen/Transylvania No Mori - Shin Toujou! Chibi Moon wo Mamoru Senshi-tachi\" che in \"Saikyou no Kataki Dark Cain no Nazo\", e le rispettive versione rivisitate. \u00c8 pi\u00f9 conosciuta per il ruolo di Sailor Astarte. In entrambi i musical, Astarte viene posseduta da un'entit\u00e0 malvagia conosciuta come Dark Cain che la trasforma in Death Vulcan, simile al modo in cui Hotaru Tomoe viene trasformata in Mistress 9. Sailor Astarte viene spesso definita una guerriera molto misteriosa, visto che di lei non si sa nulla, a causa delle sue limitate apparizioni nel musical. Si definisce \"la decima guerriera sailor, proveniente dall'altra parte del sole\", riferimento a 672 Astarte, un asteroide che orbita intorno al sole, da cui prende il nome. Essendo la \"decima guerriera\", viene collocata all'interno del Sailor Team, composto praticamente da nove guerriere, escludendo Sailor Chibimoon che proviene dal futuro, ed \u00e8 spesso considerata un'ospite. La sua uniforme \u00e8 formata da due colori principali, che sono il rosso sangria e il giallo oro. In tutti i musical in cui \u00e8 comparsa, Astarte \u00e8 stata interpretata da Aya Hosoda."}
{"id": "1505757", "revid": "599013", "url": "https://it.wikipedia.org/wiki?curid=1505757", "title": "Gelson Fernandes", "text": "Carriera.\nClub.\nCresciuto nel , debutt\u00f2 in prima squadra nel 2004 e vi \u00e8 rimasto fino al 2007, vincendo una Coppa Svizzera nel 2006. Il 14 luglio 2007 ha firmato per il Manchester City, considerato da Sven-G\u00f6ran Eriksson \"il miglior giocatore giovane svizzero\". Ha debuttato con il City il 29 agosto 2007 in Carling Cup a Bristol contro il Bristol City (2-1 per gli ospiti). Il 20 ottobre 2007, invece, ha esordito in Premier League contro il Birmingham City (1-0), sostituendo Elano all'89\u00ba minuto, mentre l'11 novembre 2007 ha esordito in campionato dal primo minuto contro il (0-0).\nHa segnato il primo gol con la nuova maglia il 2 gennaio 2008 a Newcastle upon Tyne, realizzando la seconda rete di -Manchester City 0-2 al 76' dopo essere subentrato a Stephen Ireland due minuti prima. Il 10 luglio 2009 viene acquistato a titolo definitivo dal Saint-\u00c9tienne, con cui debutta in Ligue 1 l'8 agosto 2009 nella trasferta contro il Nizza. Quasi sempre titolare della formazione francese, a fine anno sono molte le societ\u00e0 interessate ad aggiudicarsi le sue prestazioni, tra cui soprattutto il Napoli.\nIl 30 agosto 2010, invece, passa agli italiani del Chievo Verona con la formula del prestito con diritto di riscatto. Realizza il suo primo goal in Serie A con la maglia del Chievo nella partita vinta dai veneti allo Stadio San Paolo contro il Napoli per 3-1. Termina la stagione con 29 presenze e 2 reti in campionato. A fine stagione il Chievo non esercita il diritto di riscatto e il giocatore ritorna al Saint-\u00c9tienne. Tuttavia il Saint-\u00c9tienne non ritiene di dover puntare sul giocatore per la stagione successiva e cos\u00ec il centrocampista, dopo essere stato per lungo tempo accostato a squadre in Italia, decide a sorpresa di firmare un quadriennale da 800.000 euro a stagione con il Leicester City allenato da Sven-G\u00f6ran Eriksson, proprio l'allenatore che l'aveva lanciato.\nIl 5 gennaio 2012 arriva all'Udinese con la formula del prestito con diritto di riscatto.\nSegna il suo primo gol in maglia bianconera in occasione della partita -Udinese dell'11 aprile 2012. Dopo il trasferimento allo Sporting Lisbona durante il calciomercato estivo, il 22 dicembre 2012 viene annunciato il suo passaggio in prestito al Sion.\nNazionale.\n\u00c8 stato convocato e ha giocato per la prima volta con la nazionale svizzera il 22 agosto 2007 per la partita contro i Paesi Bassi. \u00c8 stato inserito da Kuhn nell'elenco dei 23 convocati per Euro 2008, durante i quali ha disputato tutte le tre partite giocate dalla sua Nazionale, eliminata come quarta nel girone.\nDurante i Mondiali del 2010 ha segnato il gol-vittoria nella partita d'esordio contro la Spagna, regalando alla Svizzera il primo successo della storia contro gli iberici. Quello di Fernandes risulter\u00e0 l'unico gol ai mondiali dei rossocrociati che, dopo un pareggio e una sconfitta, saranno eliminati nel girone: la Spagna invece non perder\u00e0 pi\u00f9 e vincer\u00e0 la Coppa.\nNel Mondiale 2014 perde il posto da titolare della precedente edizione: il CT Hitzfeld lo lascia in panchina nelle tre gare del girone e lo manda in campo soltanto al 66' minuto del match degli ottavi contro l'Argentina, partita che sar\u00e0 poi vinta per 1-0 dai sudamericani, dopo i supplementari.\nViene convocato per gli Europei 2016 in Francia. In questa competizione parte nuovamente come riserva e gioca solo alcuni spezzoni finali nelle gare contro Albania e Francia durante i gironi, e poi nella gara degli ottavi di finale contro la Polonia che sancir\u00e0 l'eliminazione.\nVita privata.\nFernandes ha una figlia di nome Ariela ed \u00e8 cugino dei calciatori Manuel Fernandes, Edimilson Fernandes, Cabral, Elton Monteiro e Ulisses Garcia.\nStatistiche.\nPresenze e reti nei club.\n\"Statistiche aggiornate al 30 giugno 2020.\""}
{"id": "1505758", "revid": "115233", "url": "https://it.wikipedia.org/wiki?curid=1505758", "title": "Composto aplologico", "text": ""}
{"id": "1505759", "revid": "547034", "url": "https://it.wikipedia.org/wiki?curid=1505759", "title": "John Hope, I marchese di Linlithgow", "text": "Prima del 1873 egli era noto come visconte Aithrie e, tra il 1873 e il 1902, come VII conte di Hopetoun.\nGiovinezza.\nHope era il primogenito di John Hope, VI conte di Hopetoun, e di sua moglie, lady Ethelred Anne Birch Reynardson. Studi\u00f2 presso il collegio di Eton e l'accademia militare di Sandhurst, dove nel 1879 riusc\u00ec a terminare i suoi studi senza tuttavia ottenere i gradi di ufficiale dell'esercito di Sua Maest\u00e0. Hope a quel punto si dedic\u00f2 all'amministrazione delle propriet\u00e0 di famiglia e prosegu\u00ec una vita di ozi. Nel 1883 divenne un membro conservatore della Camera dei Lord e serv\u00ec come Lord in Waiting dal giugno 1885 a gennaio 1886, e poi dall'agosto 1886 all'agosto 1889.\nL'incarico in Australia.\nNel 1889 Hope fu inviato in Australia per ricoprire la carica di Governatore di Victoria, carica che conserv\u00f2 sino al 1895. Dopo il ritorno in Gran Bretagna, Hope divent\u00f2 membro del consiglio privato del Regno Unito, e sino al 1898 ricopr\u00ec la carica di \"Ufficiale pagatore\" nel governo Salisbury. Fino al 1900 Hope ricopr\u00ec la carica di Lord Chamberlain, ovvero capo della Real Casa. Quando il 1\u00ba gennaio 1901 le colonie australiane decisero di unirsi in una federazione, conquistando in tal modo l'indipendenza dalla Gran Bretagna, la popolarit\u00e0 e i legami con il ceto politico locale che Hopetoun era riuscito ad intessere durante il suo governatorato nello Stato di Victoria, fecero di lui il candidato naturale a ricoprire la prestigiosa carica di primo Governatore Generale della storia australiana. Egli giunse a Sydney il 15 dicembre del 1900.\nIl fallimento del governatorato.\nIn attesa delle prime elezioni federali, che si sarebbero tenute in marzo, il delicato compito di Hopetoun consistette nella nomina di un premier provvisorio, e di un governo che doveva sbrigare gli affari correnti ed organizzare le elezioni. Egli non si dimostr\u00f2 all'altezza del compito e offr\u00ec l'incarico a Sir William Lyne, il primo ministro del Nuovo Galles del Sud, che era lo Stato pi\u00f9 esteso della federazione.\nSe dal punto di vista formale la scelta poteva parere ineccepibile, dal punto di vista politico si rivel\u00f2 particolarmente infelice. Infatti Lyne era stato una strenuo oppositore della Federazione Australiana, ed era inviso ai politici che guidavano il movimento federalista. Alfred Deakin e altri preminenti politici comunicarono a Hope che non intendevano far parte di un governo Lyne. A quel punto Lyne rimise l'incarico, e Hopetoun incaric\u00f2 il capo del movimento federalista Edmund Barton di formare il governo di transizione. Questo infortunio politico rese il Governatore talmente impopolare da farlo soprannominare \"Hopetoun Blunder\" (Hopetoun l'inciampatore).\nI problemi non finirono per Hopetoun, il quale nomin\u00f2 il suo segretario personale, l'inglese William Wallington, supervisore di tutte le comunicazioni con Londra, facendo infuriare gli australiani. Questi ritenevano che un compit\u00f2 cos\u00ec delicato dovesse essere affidato ad un cittadino australiano. Non aiut\u00f2 a distendere il clima la pompa regale delle cerimonie ufficiali alle quali partecipava Hope. Infelice si rivel\u00f2 anche la tendenza del Governatore a parlare come un capo del governo aggiunto che affiancava il premier. La Costituzione australiana infatti riservava al Governatore un ruolo simbolico e non politico.\nLa goccia che fece traboccare il vaso fu la richiesta del Governatore Generale di ottenere un'ulteriore indennit\u00e0 che gli permettesse di mantenere le residenze di Sydney e di Melbourne, che era la capitale provvisoria. La richiesta di Hope fu respinta, e nel maggio del 1902 il conte di Hopetoun fu costretto a rassegnare le dimissioni e a far rientro in Gran Bretagna.\nParticolarmente interessante \u00e8 l'amicizia che si cre\u00f2 tra Lord Hopetoun e il pioniere del movimento anarchico e sindacale di Melbourne, John 'Chummy' Fleming. Nel maggio del 1901, Fleming guid\u00f2 una marcia di protesta dei disoccupati che invase il ponte del principe e blocc\u00f2 la carrozza del Governatore, il quale ordin\u00f2 alla polizia di non interferire e ascolt\u00f2 Fleming. Nacque cos\u00ec un'amicizia che dur\u00f2 nel tempo, anche quando Hopetoun torn\u00f2 in Inghilterra. Secondo molte fonti il Governatore esercit\u00f2 una pressione sul governo affinch\u00e9 varasse velocemente delle normative favorevoli al mondo del lavoro ed in grado di ridurre la disoccupazione.\nHopetoun lasci\u00f2 l'Australia nel luglio del 1902, con la consapevolezza di aver fallito il suo appuntamento con la storia. Per compensarlo fu nominato Marchese di Linlithgow, ma non riusc\u00ec a diventare Vice Re dell'India. Nel 1905 Hope ottenne il segretariato per la Scozia e mor\u00ec improvvisamente il 29 febbraio 1908.\nMatrimonio.\nSpos\u00f2, il 18 ottobre 1886, Hersey Alice Eveleigh-de Moleyns (31 marzo 1867-3 aprile 1937), figlia di Dayrolles Blakeney Eveleigh-de Moleyns, IV barone Ventry, e di sua moglie, lady Harriet Elizabeth Frances Wauchope. Ebbero quattro figli:"}
{"id": "1505760", "revid": "1305772", "url": "https://it.wikipedia.org/wiki?curid=1505760", "title": "Andrew Cole", "text": ""}
{"id": "1505761", "revid": "13018072", "url": "https://it.wikipedia.org/wiki?curid=1505761", "title": "Algardi", "text": ""}
{"id": "1505763", "revid": "1718925", "url": "https://it.wikipedia.org/wiki?curid=1505763", "title": "Francesco Piemontesi", "text": "Biografia.\nNato a Locarno nel 1983, comincia a suonare il pianoforte all'et\u00e0 di quattro anni. Dopo studi con Nora Doallo, si trasferisce ad Hannover, dove prosegue la sua formazione alla Hochschule f\u00fcr Musik und Theater con Arie Vardi, ricevendo nel contempo preziosi consigli da parte di Alexis Weissenberg, Alfred Brendel, e C\u00e9cile Ousset.\nHa ricevuto importanti premi e riconoscimenti tra cui il Concours Reine Elisabeth di Bruxelles, e il Borletti-Buitoni di Londra. Nel settembre 2009 viene nominato \"New Generation Artist\" dalla BBC di Londra. Ha tenuto concerti in Europa, Stati Uniti e in Asia, partecipando ai BBC Proms, al Lucerne Festival, all'Edinburgh International Festival, al Festival di Aix-en-Provence e allo Schleswig-Holstein Musikfestival. Si \u00e8 esibito inoltre alla Philharmonie e al Konzerthaus di Berlino, al Carnegie Hall e alla Avery Fisher Hall di New York, alla Wigmore Hall di Londra, al Musikverein e al Konzerthaus di Vienna, alla Suntory Hall di Tokyo.\nCome solista ha collaborato tra l'altro con la London Philharmonic Orchestra, la BBC Symphony Orchestra, la Symphonieorchester des Bayerischen Rundfunks, la M\u00fcnchner Philharmoniker, la Orchestra Sinfonica di Vienna, la City of Birmingham Symphony Orchestra, la Los Angeles Philharmonic Orchestra, la Cleveland Orchestra, l'Orchestra del Maggio Musicale Fiorentino, la NHK Symphony Orchestra, l'Orchestra del Gewandhaus di Lipsia, l'Orchestre Philharmonique de Radio France, l'Orchestra della Radio di Berlino, la Deutsches Symphonie-Orchester Berlin, l'Orchestra della Radio di Francoforte, la Filarmonica Ceca, l'Orchestre de Chambre de Lausanne e la Scottish Chamber Orchestra sotto la direzione di Zubin Mehta, Roger Norrington, Ton Koopman, Andrea Marcon, Charles Dutoit, Ji\u0159\u00ed B\u011blohl\u00e1vek, Stanis\u0142aw Skrowaczewski, Vladimir Ashkenazy, Sakari Oramo e Mikhail Pletnev. I suoi partner di musica da camera includono Renaud Capu\u00e7on, Jurij Bashmet, Heinrich Schiff e il Quartetto Emerson.\nNel 2013 \u00e8 stato nominato direttore artistico delle Settimane Musicali di Ascona. Attualmente Francesco Piemontesi vive a Berlino."}
{"id": "1505764", "revid": "287204", "url": "https://it.wikipedia.org/wiki?curid=1505764", "title": "Colle del Lys (Alpi Pennine)", "text": "Il Colle del Lys (\"Col du Lys\" in francese; \"Lyspass\" in tedesco; \"Lysjoch\" in walser) (4.151\u00a0m s.l.m.) \u00e8 un valico alpino situato nelle Alpi Pennine lungo la linea di confine tra Italia e Svizzera, che collega la valdostana valle del Lys con la Mattertal nel Vallese.\nGeografia.\nSi trova nel massiccio del Monte Rosa ed \u00e8 contornato da diverse vette del massiccio: il Ludwigsh\u00f6he, il Corno Nero, il Balmenhorn e il Lyskamm Orientale. Dal versante italiano inizia dal colle la valle del Lys ricoperta nella sua parte sommitale dal ghiacciaio del Lys; dal versante svizzero inizia il ghiacciaio del Grenz. Costituisce un passaggio obbligato per salire dalla Capanna Giovanni Gnifetti alla Capanna Regina Margherita.\nImportanza storica.\nNon si \u00e8 ancora appurato se le popolazioni walser nel XIII secolo siano passate dal Vallese alla valle del Lys attraverso questo colle, oppure attraverso un percorso pi\u00f9 facile, ma pi\u00f9 lungo, che consisteva nel valicare il colle del Teodulo, il colle superiore delle Cime Bianche ed il Colle Bettaforca. Il colle era comunque gi\u00e0 molto frequentato e conosciuto dagli alpinisti del XIX secolo."}
{"id": "1505765", "revid": "77639", "url": "https://it.wikipedia.org/wiki?curid=1505765", "title": "Clemente XII Corsini", "text": ""}
{"id": "1505767", "revid": "125339698", "url": "https://it.wikipedia.org/wiki?curid=1505767", "title": "Otturatore (armi)", "text": "L'otturatore \u00e8 quella parte di qualsiasi arma da fuoco a retrocarica, che serve per chiudere la culatta e resistere alla forza di espansione dei gas nello sparo.\nStoria.\nCon l'invenzione dell'arma da fuoco venne subito anche l'idea del caricamento dalla culatta, sembra che i primi tentativi dell'applicazione della polvere per uso di guerra siano iniziati col caricamento dalla culatta. L'avancarica sarebbe venuta subito dopo, poich\u00e9 pi\u00f9 pratica, dato lo stato rudimentale della meccanica di quei tempi, che trovava pi\u00f9 facile fabbricare una canna chiusa ermeticamente da una parte, che non costruire un congegno per chiuderla a volont\u00e0.\nTipologia.\nGli otturatori antichi dei cannoni si possono ridurre a tre sistemi:\nTutti questi sistemi, per la scarsa abilit\u00e0 costruttrice di quei tempi, erano pericolosi, lasciando sfuggire i gas e rendevano lento il tiro e non permettevano la costruzione dell'arma da fuoco portatile. Si comprende quindi che fossero abbandonati, e si sia preferito il caricamento ad avancarica, eliminando pressoch\u00e9 completamente tutti gli inconvenienti dell'altro sistema.\nCol perfezionarsi della meccanica, si impose il caricamento dalla culatta, e per le artiglierie sorsero tre sistemi di otturatori:\nPer le armi da fuoco portatili, sorsero gli otturatori:\nDi tutte queste specie di otturatori, quelli a tabacchiera ed a camera non ebbero fortuna, rimasero quelli a blocco e a cilindro. I primi furono abbandonati al termine del Primo conflitto mondiale, perch\u00e9 troppo deboli, quelli a cilindro, furono preferiti del tipo scorrevole e girevole.\nNelle armi semiautomatiche o automatiche l'otturatore pu\u00f2 funzionare a otturatore aperto o chiuso. Nel primo caso, l'arma mantiene l'otturatore e altre parti all'indietro fino allo sparo, quando prende un colpo dal caricatore e lo camera, e dopo lo sparo ritorna alla posizione aperta. L'otturatore chiuso tiene indietreggiato solo il percussore mantenendo l'otturatore chiuso sulla camera da scoppio. Il vantaggio dell'otturatore aperto \u00e8 la maggior semplicit\u00e0 di produzione, in quanto il percussore \u00e8 fissato all'otturatore, e l'arma ha un miglior raffreddamento diminuendo il rischio di sparo involontario, e per questo \u00e8 pi\u00f9 spesso usato per le armi automatiche. Gli svantaggi sono una maggior instabilit\u00e0 dell'arma, maggior pericolo di sparo per caduta accidentale, maggior entrata di sporco nell'arma ed una pi\u00f9 difficile sincronizzazione per lo sparo attraverso un'elica traente (sulla parte frontale dell'aereo). Per l'otturatore chiuso vi \u00e8 un minor numero di parti in movimento prima dello sparo e la cartuccia sta pi\u00f9 saldamente nella camera di scoppio, migliorando l'accuratezza, soprattutto per armi semiautomatiche, minor ritardo tra la trazione sul grilletto e lo sparo, minor rumore di caricamento per le armi silenziate ed un minor quantitativo di sporco che entra nell'arma. Gli svantaggi sono un maggior surriscaldamento ed una produzione pi\u00f9 complessa e costosa."}
{"id": "1505781", "revid": "599013", "url": "https://it.wikipedia.org/wiki?curid=1505781", "title": "2 pollici Quadruplex", "text": "Il 2 pollici Quadruplex (chiamato anche 2 pollici o anche semplicemente Quad) fu il primo formato di videoregistrazione funzionale e commerciabile. Presentato dalla Ampex nel 1956, fu il formato che introdusse su larga scala l'adozione della registrazione magnetica contrapposta al vidigrafo su pellicola cinematografica. All'epoca della sua messa in vendita, nonostante gli alti costi di esercizio, questo formato riscosse un successo molto superiore alle aspettative.\nStoria.\nGran parte della diffusione, negli Stati Uniti, fu dovuta al fatto che la catena di produzione delle emittenti nazionali doveva prevedere la differenza di tre fusi orari tra le due coste degli USA, con la conseguente necessit\u00e0 di trasmettere i notiziari a pi\u00f9 riprese e di differenziare la programmazione. La possibilit\u00e0 di registrare un programma e ritrasmetterlo quando necessario senza dover passare dal processo di sviluppo e stampa della pellicola fu una forte spinta all'adozione di un formato interamente magnetico.\nIl limite tecnologico.\nA differenza di quanto avviene con l'audio, registrare un segnale video tramite testine fisse pone problemi di ordine teorico e pratico difficili da risolvere. Concettualmente, sarebbe sufficiente far scorrere il nastro a una velocit\u00e0 molto elevata, ma la stabilit\u00e0 meccanica di un simile sistema sarebbe scarsa e la durata dei nastri molto ridotta. Un sistema parzialmente funzionante fu sviluppato in Inghilterra, il \"VERA\" della BBC, e ci furono progetti americani sia della Bing Crosby Enterprises (BCE) che della Radio Corporation of America (RCA).\nLa scansione arcuata.\nLa Ampex, vista la impraticabilit\u00e0 dei prototipi della BCE e della RCA, inizi\u00f2 lo sviluppo di un sistema di videoregistrazione pi\u00f9 pratico nell'uso, orientato al contenimento dei costi di esercizio nonch\u00e9 al raggiungimento di una soluzione pratica al problema del ritardo delle trasmissioni per la costa Ovest degli Stati Uniti. A partire dal 1952, con il prototipo VTR Mk I, fu sviluppata l'idea delle testine rotanti ad alta velocit\u00e0 rispetto al nastro magnetico, largo due pollici. Con questo prototipo fu sviluppata la tecnica della \"scansione arcuata\", consistente in un disco rotante con le testine montate su una faccia a contatto con il nastro. Le tracce erano a forma di arco lungo il senso trasversale del nastro.\nQuesto sistema dava una velocit\u00e0 relativa nastro/testine di 2500 pollici al secondo, ma fu abbandonato per via della poca stabilit\u00e0 in lettura, in favore della pi\u00f9 affidabile scansione verticale.\nLa modulazione in frequenza.\nIl Mk I utilizza la modulazione di ampiezza del segnale video da registrare, mentre con il successivo Mk II, verso la met\u00e0 degli anni 50, insieme alla novit\u00e0 della \"scansione verticale\", viene usata per la prima volta la modulazione di frequenza, da allora in poi di impiego universale nella videoregistrazione analogica. Questa tecnica permette di ottenere un segnale video molto migliorato, ma ancora instabile in riproduzione, mentre il successivo prototipo Mk III introduce la servoassistenza elettronica e un processamento del segnale migliorato.\nDal prototipo alla produzione.\nCon il Mk III, per la prima volta, il segnale riprodotto \u00e8 di qualit\u00e0 perfetta. Il sistema a questo punto venne integrato in una console di metallo e corredato della strumentazione di controllo. Fu questo il prototipo Mk IV, usato per la prima dimostrazione pubblica del formato, presso il \"NAB\", il 14 aprile del 1956. Lo stesso giorno, presso la sede della Ampex, venne esposto un precedente Mk III con alcuni rifiniture di ordine estetico. Entrambe le dimostrazioni furono soddisfacenti, e come risultato la Ampex venne invasa dagli ordini per il nuovo apparecchio.\nI primi 16 esemplari prodotti, derivati dal prototipo Mk IV, furono denominati VRX-1000, mentre il modello finale in produzione fu denominato VR-1000.\nPoco dopo la commercializzazione del formato a 2 pollici, la RCA present\u00f2 nel 1957 un videoregistratore compatibile, il TRT-1A: la sigla era l'acronimo di \"Television Tape Recorder\" dal momento che la parola \"Videotape\" era un marchio commerciale dell'Ampex.\nEvoluzione del formato.\nI modelli Ampex seguenti furono il VR-2000 nel 1967 e la serie AVR che segu\u00ec negli anni settanta, con i modelli AVR-1, AVR-2, e AVR-3. L'AVR-2 in particolare fu il modello dalle dimensioni pi\u00f9 compatte, alimentabile con la corrente monofase a differenza dei modelli precedenti.\nAnche la RCA segu\u00ec con una gamma di modelli, come il TR-22 e il TR-600.\nLa divisione televisiva della Bosch, progett\u00f2 e introdusse sul mercato un modello Quadruplex, il BCM-40, non venduto negli Stati Uniti.\nSono esistite tre diverse varianti del formato a 2 pollici:\nLa maggior parte delle macchine di questo formato degli anni 60 e 70 \u00e8 in grado di riprodurre tutti i tipi di registrazioni.\nAspetti tecnici.\nIl nome \"Quadruplex\" dato al formato deriva dal fatto che usa quattro testine video montate su un tamburo rotante ad angoli di 90\u00b0 l'una dall'altra, che esplorano il nastro trasversalmente mentre questo avanza. La velocit\u00e0 di rotazione del tamburo \u00e8 molto elevata, 14.400 giri al minuto in NTSC e 15.000 in PAL, registrando il segnale video modulato in frequenza in maniera segmentata. Questo sistema \u00e8 noto come \"scansione verticale\" ed \u00e8 tipico del formato a 2 pollici, mentre tutti i sistemi successivi adotteranno la pi\u00f9 pratica scansione elicoidale.\nLa velocit\u00e0 del nastro \u00e8 di 15 pollici al secondo (381mm/s) in NTSC e di 15,625 pollci al secondo (396,875\u00a0mm/s) in PAL. Il formato prevede una traccia audio, una traccia tachimetrica e una traccia \"cue\" di servizio, usata talvolta come seconda traccia audio o per registrare un timecode longitudinale.\nUna tipica bobina da 1500 m di nastro da due pollici permette di registrare circa 1 ora di video.\nIl formato Quad \u00e8 di tipo segmentato: ogni traccia video registrata contiene 16 righe del segnale televisivo. Questo fa s\u00ec che le macchine di questo formato non siano in grado di riprodurre correttamente il video a meno che il nastro non stia avanzando in avanti alla corretta velocit\u00e0, e rende impossibili funzioni quali il fermo immagine e la riproduzione delle immagini a velocit\u00e0 variabile o all'indietro. Nonostante questo, la qualit\u00e0 del formato soddisfa le specifiche broadcast (circa 400 linee di risoluzione orizzontale). Il Quad ha costituito il formato di riferimento per l'industria televisiva per lungo tempo, fino all'inizio degli anni ottanta, con la crescente diffusione di formati pi\u00f9 pratici e di qualit\u00e0 comparabile se non superiore, come il tipo da 1 pollice standard C e il betacam.\nUso moderno.\nOggigiorno, il 2 pollici \u00e8 un formato poco pratico per la produzione televisiva, orientata ormai sui formati in videocassetta Betacam e DVCPro, nonch\u00e9 sull'uso sempre pi\u00f9 diffuso di video server.\nAl di l\u00e0 delle dimensioni e dalla scarsa durata dei nastri, le macchine da due pollici richiedono molta manutenzione, elevato consumo elettrico (in alcuni modelli \u00e8 necessaria l'alimentazione trifase), generatori di aria compressa per i sistemi a cuscino d'aria e l'affidabilit\u00e0 generale \u00e8 tutto sommato scarsa.\nInoltre, la taratura dei componenti elettronici deve essere frequente e accurata per garantire la qualit\u00e0 d'immagine e il personale per l'utilizzo richiede una formazione pi\u00f9 approfondita rispetto ai canoni odierni.\nCome per gran parte dei formati a bobina aperta, questo tipo di macchine oggi serve per usi di archiviazione e la rilettura e riversamento di materiale d'archivio."}
{"id": "1505786", "revid": "458401", "url": "https://it.wikipedia.org/wiki?curid=1505786", "title": "Episodi di Winx Club (prima stagione)", "text": "La prima stagione della serie animata \"Winx Club\" \u00e8 stata trasmessa in Italia su Rai 2 dal 28 gennaio al 3 marzo 2004.\nUna fata a Gardenia.\nGardenia \u00e8 una tranquilla citt\u00e0 terrestre dove vivono Bloom, una normale adolescente di 16 anni, e i suoi genitori, Mike, a capo dei pompieri, e Vanessa, che gestisce un negozio di fiori. Con l'entrata dell'estate, Bloom desidera partire come il resto dei suoi compagni, ma l'unica cosa che le viene regalata \u00e8 una deludente bicicletta. Un giorno, Bloom va a fare una passeggiata al parco in compagnia del suo coniglietto Kiko, ma la spensieratezza viene interrotta quando si imbatte in una ragazza bionda dai poteri magici intenta a lottare contro un orco. Bloom interviene e scopre di essere anch'essa in possesso di speciali poteri, grazie ai quali respinge il mostro e i suoi aiutanti. Dopo ci\u00f2, la ragazza bionda sviene e Bloom decide di portarla a casa sua per curarla. Questa dice di chiamarsi Stella, Fata del Sole e della Luna, proveniente dal regno di Solaria, situato nella dimensione magica di Magix, e frequentante la prestigiosa scuola per aspiranti Fate, Alfea. Nel frattempo, l'orco sconfitto da Bloom, Knut, viene inviato nuovamente sulla terra da un trio di perfide Streghe, le Trix, per rintracciare Bloom e Stella, e privare quest'ultima dell'anello che racchiude la sua magia. Proprio quando Stella prospetta a Bloom la possibilit\u00e0 di diventare una studentessa di Alfea, Knut, un troll da caccia e alcuni mostriciattoli irrompono in casa. Mike, Vanessa e Kiko si salvano, mentre Bloom e Stella se la vedono con le creature. Per fortuna, Stella riesce a chiamare in aiuto gli Specialisti, un gruppo di giovani guerrieri, allievi presso la scuola di Fonterossa: il Principe Sky, il suo scudiero Brandon, Riven e Timmy. Con la forza di ognuno di loro, Knut e i suoi scagnozzi sono costretti alla fuga. Il mattino seguente, Bloom prende la decisione di dirigersi ad Alfea per intraprendere la vita di Fata e viene accompagnata da Stella e dai genitori.\nBenvenuti a Magix!\nBloom, Stella, Mike, Vanessa e Kiko giungono ad Alfea. Una barriera protettiva che tiene lontani dalla scuola coloro sprovvisti di magia costringe Bloom a salutarsi con i genitori, che vengono poi rispediti sulla terra da Stella. La ragazza rimane estasiata dalla bellezza del posto, ma si rende conto di non aver fatto domanda per entrare ad Alfea. Stella pensa ad un brillante escamotage e illude la severa ispettrice Griselda, facendole credere che Bloom sia la Principessa Varanda di Callisto, la cui lettera di rinuncia \u00e8 stata strappata dalla ragazza per farlo risultare vero. Ad accogliere le nuove reclute \u00e8 la buona direttrice di Alfea, Faragonda, che rammenta loro delle regole da seguire, la cui principale \u00e8 lo stare alla larga dalla scuola per Streghe di Torrenuvola. Bloom e Stella condivideranno l'appartamento insieme ad altre 3 ragazze: Flora, Musa e Tecna, rispettivamente Fata della Natura, della Musica e della Tecnologia. Bloom e le amiche girovagano per il centro di Magix: Knut avverte immediatamente le Trix, ancora bramose dell'anello di Stella. Mentre Bloom si allontana dal gruppo per telefonare la madre, segue di nascosto Knut sino ad un vicolo in cui si incontra con le Trix: si tratta delle sorelle Icy, strega che controlla il potere del ghiaccio e della neve, Stormy, che governa il potere della tempesta, e Darcy, strega delle illusioni con poteri telepatici e telecinetici. Bloom viene scoperta e le Trix cominciano a torturarla con la loro stregoneria, ma Stella, Flora, Musa e Tecna accorrono per salvarla, e riescono nell'impresa. Dopo questa rocambolesca avventura, la vera identit\u00e0 di Bloom viene rivelata sia alle compagne, sia alla preside Faragonda e all'ispettrice Griselda. Malgrado il volere di Griselda di cacciare via Bloom da Alfea, Faragonda osserva il lato positivo della situazione e acconsente a far rimanere la ragazza. I dubbi di Faragonda e Griselda salgono quando Bloom svela di derivare dalla terra, cosa alquanto misteriosa considerando che su quel mondo non esistono Fate da secoli. Nel loro appartamento, le 5 amiche pensano ad un nome particolare con cui riconoscersi. Bloom opta per uno speciale e singolare, votato anche dalle altre: Winx Club.\nL'anello di Stella.\nSostenere le lezioni ad Alfea risulta essere difficilissimo per Bloom, ancora inesperta sul mondo magico. Intanto, la direttrice Faragonda comunica alle Fate dell'imminente festa annuale di saluto dedicata ai nuovi studenti. La cerimonia avverr\u00e0 nel castello di Alfea, e in aggiunta, parteciperanno anche i cavalieri di Fonterossa. Tutti sono entusiasti per i festeggiamenti, eccetto le Streghe di Torrenuvola, che non sono state invitate, come al solito. La preside Griffin assegna alle allieve il compito di escogitare un piano ingegnoso e malvagio con cui rovinare la festa delle Fate: il migliore \u00e8 quello delle Trix, in vena di vendetta verso le Winx. Stella, Flora, Musa e Tecna sfoggiano i loro abiti pi\u00f9 belli ed eleganti, ma Bloom \u00e8 l'unica a non averne uno all'altezza, cos\u00ec viene scortata dalle amiche in giro per i negozi di Magix in cerca del vestito giusto. Inizialmente, Bloom non riesce nell'impresa, ma alla fine trova l'abito ideale, e si sbriga ad arrivare ad Alfea in tempo per la cerimonia. Bloom provoca un piccolo danno usando erroneamente la magia sul vestito, e mentre sta cercando delle forbici per ripararlo, Icy, Stormy e Darcy giungono ad Alfea usufruendo di una serie di tunnel sotterranei abbandonati che collegano le tre scuole di Magix. Bloom spia le Trix e viene a conoscenza del loro scopo: scambiare le Uova Incantate degli Specialisti in dono alle Fate con quelle di Serperatto, e cos\u00ec facendo, dallo scompiglio che si verr\u00e0 a creare, le Trix avranno l'occasione di rubare l'anello di Stella. Bloom corre subito ad avvisare le amiche: prima che le uova stregate possano essere distribuite, le Winx lanciano un controincantesimo per farle ritornare innocue. Le Trix non mollano: con la magia fanno levitare per aria il cofanetto di Stella per condurlo da loro, ma Bloom le blocca; il gesto genera la rabbia delle Streghe. Stella, Flora, Musa e Tecna vorrebbero soccorrere l'amica, se non fosse che Faragonda le trattenga. Nonostante Bloom riesca a trasformarsi per la prima volta in Fata, lo scontro termina con le Trix che, apparentemente, si dileguano con l'anello di Stella. In verit\u00e0, Flora l'informa che, mentre Bloom si stava cambiando, lei e Stella hanno sostituito l'anello con un Uovo Incantato, con all'interno un passerotto. La festa pu\u00f2 finalmente proseguire in tranquillit\u00e0, e Brandon chiede a Bloom di danzare con lui, e lei accetta volentieri.\nLa palude di Melmamora.\nLa classe delle Winx affronta il primo addestramento all'aria aperta, nella Palude di Melmamora, sotto la sorveglianza del professor Palladium. L'esercitazione consiste nell'uscire dalla palude nel minor tempo possibile e raggiungere il centro della Foresta di Selvafosca, senza per\u00f2 utilizzare la magia. Nel frattempo, a Torrenuvola, Knut comunica alle Trix che gli Specialisti sono in procinto di trasportare il troll da caccia, catturato nella prima puntata, alle autorit\u00e0 di Magix. Temendo di finire in un mare di guai se il troll confessasse, le Streghe attuano un piano per liberarsi di lui. La navicella degli Specialisti perde improvvisamente quota e si schianta nel bel mezzo della Palude di Melmamora, attirando l'attenzione delle Winx. Nella confusione generale e grazie all'aiuto magico delle Trix, il troll riesce a fuggire. Gli Specialisti decidono di occuparsi personalmente della creatura, ma le Winx non si tirano indietro e capiscono ben presto che dietro all'accaduto si cela qualcuno con poteri magici, dati il foro sull'astronave e le gigantesche impronte del troll che man mano divengono sempre pi\u00f9 piccole. Intanto, gli Specialisti finiscono intrappolati tra i rami di un albero infastidito dai rumori, ma con le tecniche di Flora, tornano alla libert\u00e0. A questo punto, le Winx e gli Specialisti si alleano, anche se la cosa non va gi\u00f9 a Riven, il che porta il ragazzo a litigare minuto dopo minuto con i compagni. Mentre attraversano un lago, la magia nera delle Trix causa un vortice che rischia di risucchiare Tecna, Riven e Timmy. Subito dopo, la banda ode le urla di alcune Fate aggredite dal troll, e gli Specialisti intervengono, riuscendo solamente a salvare le ragazze ma non ad acciuffarlo. Nel momento in cui Riven stabilisce una tregua con i suoi amici, Icy, Stormy e Darcy mandano il troll nel limbo dal quale \u00e8 stato evocato, per poi ritornare a Torrenuvola. Le Fate e gli Specialisti sopraggiungono sul luogo appena dopo la scomparsa delle Trix, e dalle piume lasciate indietro dal papero di Icy, riconducono ogni colpa alle Streghe. Le Winx e gli Specialisti si lasciano, ma con un'intesa sbocciata tra Bloom e Brandon, Stella e Sky, Musa e Riven, e Tecna e Timmy. A fine prova, il professor Palladium riconosce la prontezza, il coraggio e l'audacia delle Winx, e le elogia molto, sebbene siano arrivate per ultime.\nAppuntamento al buio.\nBloom, Flora, Musa e Tecna sono impegnate con il proprio turno nelle cucine di Alfea, quando una felicissima Stella riferisce loro di aver ricevuto un invito per un appuntamento da Sky in un locale chiamato Black Lagoon. Le amiche aiutano Stella a prepararsi per l'evento, e la giovane Fata assegna a Bloom il compito di proteggere il suo anello, che non le servir\u00e0 all'incontro vista la presenza di Sky. Al termine della serata, le Winx crollano per via della stanchezza, ma si risvegliano poche ore dopo a causa di un tremendo baccano giungere dalla camera di Stella. Andando a controllare, le quattro ragazze incrociano quella che sembra essere Stella, ma con un carattere pi\u00f9 vile e antipatico. Le Fate non riescono a capire, quindi lasciano stare Stella per farla calmare. Successivamente, Bloom decide di andare a verificare se l'amica stia bene, ma l'unica cosa che scopre \u00e8 che il loro appartamento \u00e8 stato totalmente messo a soqquadro da Stella, che, con le maniere forti, pretende indietro il suo anello. Dopo che Stella esce di scena, Bloom chiama il resto delle Winx e si interrogano su quale sia il motivo dello strano e violento comportamento della ragazza. Le quattro partono con l'andare a parlare con Sky a Fonterossa, ma il principe ammette di non aver mai chiesto a Stella di incontrarsi in un locale. Non sapendo che pesci prendere, le Winx cercano disperatamente il posto in cui si sarebbe dovuto tenere il presunto appuntamento, ossia il Black Lagoon. Tuttavia, nessun geo-localizzatore, n\u00e9 persona pare conoscere il luogo in questione, finch\u00e9 le amiche non vengono informate da un misterioso individuo. Giunte nel tetro Black Lagoon, le Winx comprendono cosa stia accadendo: le Trix sono le artefici della situazione, e hanno illuso Stella per tenderle una trappola e rubarle l'anello, ma non avendolo con s\u00e9, si sono spacciate per lei con l'obiettivo di trovarlo ad Alfea, mentre Knut era il tipo che aveva indicato alle Fate la strada per il Black Lagoon. Le Winx si trasformano, pronte a battersi per l'incolumit\u00e0 di Stella, ma Icy stabilisce un ultimatum: la salvezza di Stella in cambio dell'anello. Bloom riflette attentamente, e infine, cede al ricatto e consegna alle Streghe l'oggetto. Stavolta le Trix vincono, ma almeno Stella si salva.\nMissione a Torrenuvola.\nBloom diventa curiosa sul perch\u00e9 le Trix abbiano voluto a tutti i costi impadronirsi dell'anello-scettro di Stella. Sfogliando tra i vari libri della biblioteca, Bloom scopre che esso \u00e8 solo uno dei tanti doni del Fuoco Sacro, generato dal respiro rovente del Grande Drago che diede vita all'intera dimensione magica. Bloom indaga ancora pi\u00f9 a fondo per capire se la storia sia solo una leggenda o qualcosa di fondato, e proprio la direttrice Faragonda le porge le risposte: millenni prima, in principio era il nulla, ma poi, dai profondi abissi, giunse un bagliore identificato come il Grande Drago, il cui respiro rivel\u00f2 mondi fino ad allora deserti, ed inizi\u00f2 a spargere calore e vita nell'intero universo; l'ultimo luogo che visit\u00f2, nonch\u00e9 scelto per il suo riposo, fu Domino, che sfortunatamente, cadde nell'oscurit\u00e0 di forze malvagie che ne fecero disperdere per sempre la Fiamma del Drago. Pi\u00f9 tardi, le Winx discutono sul da farsi, e concludono che quella sera stessa si intrufoleranno a Torrenuvola per riprendersi l'anello di Stella. Nel frattempo, le Trix cercano di assorbire l'energia dell'anello-scettro, invano, poich\u00e9 non contiene la Fiamma del Drago, contrariamente a ci\u00f2 che speravano. Irate, le Streghe lo gettano via ed escono dalla scuola. Contemporaneamente, le Winx irrompono a Torrenuvola oltrepassando i tunnel sotterranei, e servendosi dell'assenza delle Trix, recuperano facilmente l'anello dalla loro stanza. Le Winx, esplorando il college per una via d'uscita, incappano nell'Archivio Magico che include la storia di tutte le Fate e Streghe di ogni epoca. Bloom coglie il momento per scoprire le origini dei suoi poteri, e viene attirata da un libro intitolato con il suo nome, ma non fa in tempo ad aprirlo che la preside Griffin, avvertita dell'intrusione delle Winx a Torrenuvola, libera dei Mostri Aracni per attaccarle. Flora invoca il nemico naturale delle creature, che vengono in un baleno sconfitte, ma dalla loro melma si produce un mostro che solo la forza congiunta delle Winx riesce ad eliminare. In una camera, un incantesimo di Stella per allontanare un Mostro Baco, produce un incendio che lascia le Fate senza scampo. Proprio quando tutto sembra essere perduto, Bloom, che si sente colpevole, percepisce la voce di una donna che le mostra la via per uscire da Torrenuvola. Finalmente ad Alfea, le Winx vengono convocate nell'ufficio di Faragonda, informata da Griffin. La direttrice, su consiglio di Griselda, annulla i poteri magici delle Winx per un periodo di tempo da accertare, come punizione per aver infranto il regolamento.\nA che servono gli amici?\nOltre ad essere state private temporaneamente della loro magia, le Winx vengono ulteriormente punite da Griselda, che le obbliga a pulire Alfea da cima a fondo, e i lavori impediranno alle giovani Fate di assistere ad un concerto che si terr\u00e0 a Magix. Nel frattempo, le Trix sono infuriate con le Winx per essere entrate di soppiatto a Torrenuvola, dunque organizzano un'irruzione ad Alfea avvalendosi della completa assenza dei docenti e allievi che presenzieranno al concerto, ignare per\u00f2 del fatto che le 5 Fate siano barricate nel collegio. Le Winx chiamano gli Specialisti per avere una mano con le faccende. Dopo aver terminato, i due gruppi preparano un party durante il quale le Fate hanno modo di conoscere meglio gli Specialisti: Bloom entra in una sintonia pi\u00f9 profonda con Brandon, cos\u00ec come Stella con Sky; Musa impara il carattere trasgressivo e sfacciato di Riven; e Tecna, sfavorevole alle relazioni amorose, scopre di avere molti interessi in comune con l'impacciato Timmy. Nel mentre, le Trix fanno il loro ingresso ad Alfea, e unendo insieme i loro Vacuum, ossia dei cristalli carichi di energia oscura in grado di rintracciare livelli di magia superiori, cominciano le ricerche della Fiamma del Drago. Per tenere a bada le Winx e gli Specialisti, le tre sorelle invocano un minotauro, il Flagello, che subito inizia a radere al suolo buona parte di Alfea. Seppur senza la magia, le Winx affiancano gli Specialisti nella lotta contro il Flagello, e con audacia e furbizia, le Fate riescono a batterlo. L'incontro con il papero di Icy sprona la banda a dirigersi nello studio di Faragonda e assicurarsi che siano state davvero le Trix la mente dell'accaduto, tramite la sfera cristallina che ha sotto controllo ogni zona di Alfea. Nel momento in cui il Vacuum conduce le Trix proprio nell'ufficio di Faragonda, le Winx e gli Specialisti colgono le Streghe di sorpresa, ma nessuna sfida viene lanciata per l'arrivo improvviso della direttrice, del corpo docenti e studentesco. Poco dopo, gli Specialisti ritornano a Fonterossa, mentre le Trix vengono ben strigliate da Faragonda e rimandate a Torrenuvola. Per quanto riguarda le Winx, Faragonda si congratula con loro per essere riuscite ad agire di logica e fantasia, dando prova di sapersela cavare anche senza magia. Per tale ragione, Faragonda restituisce alle Winx i propri poteri e scioglie la punizione.\nLa festa della rosa.\nIn sogno, un'enigmatica figura femminile con la stessa voce che ha aiutato le Winx a scappare da Torrenuvola, appare a Bloom, dicendole di \"ricordare\". Al suo risveglio, Bloom scopre che quel giorno \u00e8 la Festa della Rosa, un equivalente della Festa della Mamma sulla terra. \u00c8 un'opportunit\u00e0 per le Fate di Alfea di festeggiare la ricorrenza in famiglia, come fanno Flora e Tecna. Bloom, Stella e Musa rimangono a scuola per diverse ragioni: Bloom non vuole avere la nostalgia di casa; Stella sta attraversando il divorzio dei genitori; e Musa ha perso la mamma in tenera et\u00e0. Stella viene invitata da Sky al grande Ballo della Rosa, e si reca al centro di Magix con Bloom, mentre Musa preferisce restare ad Alfea immersa nei propri ricordi. Intanto, a Torrenuvola, la preside Griffin \u00e8 infastidita dall'amicizia nata tra Fate e Specialisti, che potrebbe portare ad un'alleanza sgradita, perci\u00f2 ordina ad Icy, Stormy e Darcy di guastarla. A Magix, nel frattempo, Sky, Brandon e Riven si iscrivono ad una gara di velocit\u00e0 con le moto, ma l'arroganza di Riven porta ad un pesante litigio tra lui e Bloom. Le Trix notano in Riven una speranza per la distruzione del gruppo, e ne traggono vantaggio: tramutano Knut in Timmy, che raggira per bene Bloom spacciandosi per lo Specialista, e le mostra uno speciale casco da corsa ambito da Riven, che la Fata gli dona in segno di pace. In seguito, Bloom racconta a Stella della solidariet\u00e0 di Timmy, ma Stella le confessa che \u00e8 impossibile che si trattasse di Timmy, dal momento che il ragazzo \u00e8 partito da Magix. Bloom scorge poi da un palazzo le Trix ed intuisce di essere stata ingannata, ma purtroppo la gara ha inizio e non c'\u00e8 verso di avvisare Riven. Bloom si trasforma e cerca di togliere dalla testa di Riven il casco delle Streghe, ma senza successo, e infatti, l'oggetto gli si ritorce contro, causando un terribile incidente. Riven viene salvato da morte certa con il soccorso di Darcy, e poi accusa Bloom di averlo sabotato col casco per far vincere Brandon. Stella, Sky e Brandon credono alla versione di Bloom, cos\u00ec, Riven, sentendosi tradito e turbato, lascia la squadra degli Specialisti. Il piano delle Trix \u00e8 compiuto, e Darcy offre la propria amicizia a Riven.\nIl tradimento di Riven.\nBloom sogna ancora una volta la donna misteriosa che la chiama e le chiede di ascoltare la sua voce. Il mattino seguente, Tecna analizza i dati riportati da Bloom, e crea olograficamente il volto di quest'ultima, che ha nome Daphne. Osservandola meglio, Bloom ricorda di aver intravisto il medesimo viso sulla facciata di un edificio a Magix. Stella prende in giro Bloom poich\u00e9 pensa che si stia immaginando ogni cosa, e tra le due sfocia una lite. Consultando dei libri nella biblioteca di Alfea, Bloom scopre interessanti notizie su Daphne: pare che sia una delle nove Ninfe di Magix, vale a dire le Fate Supreme che dopo la scomparsa del Grande Drago ressero le sorti della dimensione magica. Improvvisamente, il sistema di ricerche della libreria impazzisce e il Cancello d'Oro contenente i testi pi\u00f9 preziosi e pericolosi scritti da grandi Maghi rischia di aprirsi, non fosse per l'intervento di Faragonda. Intanto, Stella deride Musa sul fatto che Riven non la noter\u00e0 mai, dato che adesso \u00e8 interessato a Darcy. Musa, profondamente amareggiata, lascia Alfea con un pullman e arriva a Magix; nel frattempo Stella, riconoscendo gli errori commessi, si scusa con Bloom. \nLe Winx non sanno dove sia finita Musa, ma per loro fortuna gli Specialisti, fatta eccezione per Riven, le accompagnano in citt\u00e0 per aiutare a ritrovare l'amica scomparsa. Frattanto, Musa avvista Riven e Darcy, in atteggiamenti intimi, in un locale di sole Streghe, e comprende che le parole di Stella erano vere. Rammaricata, Musa viene anche stuzzicata da Icy e Stormy, e arrivata al culmine, la fata d\u00e0 uno schiaffo ad Icy, il che induce questi ad aizzare una folla di Streghe contro la ragazza. Musa chiede l'aiuto di Riven, ma il giovane rifiuta, e quando si ritrova in un vicolo cieco, l'aspirante fata viene salvata dall'arrivo di Winx e Specialisti. Comincia dunque una tremenda battaglia durante la quale emerge come le Trix siano ancora troppo pi\u00f9 forti delle Winx. Musa rischia di venire schiacciata da delle macchine spostate da Darcy tramite la telecinesi, mentre Tecna e Timmy vengono salvati da Icy appena in tempo grazie all'intervento di Stella. Stormy trattiene Bloom impedendole di aiutare le sue amiche, fatto che scatena nella fata un'esplosione di energia inaudita che sbaraglia le streghe, non prima che Icy si renda conto che potrebbe essere proprio Bloom a custodire il potere della Fiamma del Drago. Le studentesse di Torrenuvola e Riven se la danno a gambe, e Bloom non riesce a spiegare ci\u00f2 che \u00e8 stata in grado di fare. \nAd Alfea, nello stesso momento, Faragonda impone alla bibliotecaria, la signorina Barbatea, di negare ulteriori studi sulla Ninfa Daphne a Bloom.\nLa Fiamma del Drago.\nLe Winx sono eccitate e allo stesso tempo nervose per l'esame del primo semestre nella Camera delle Simulazioni, dove dovranno svolgere una prova a piacere tra l'utilizzare la magia per contrastare i malefici delle Streghe, o ridare vita ad un luogo degradato. Bloom va a trovare Brandon a Fonterossa e nel dialogo, spunta fuori l'argomento dell'esercitazione che dovr\u00e0 eseguire il giorno successivo. Riven origlia la conversazione e, telepaticamente, lo riporta a Darcy, che quella notte stessa manomette la Camera delle Simulazioni. Infatti, Icy \u00e8 determinata a scoprire di pi\u00f9 su Bloom e sul suo immenso getto di magia, quasi pari a quello della Fiamma del Drago. Il giorno dell'esame, le studentesse sono molto ansiose, ma la prima a dover affrontare l'esperienza \u00e8 Bloom. La Fata sceglie di curare un posto malridotto, e ha la possibilit\u00e0 di decidere lei stessa quale: Bloom seleziona Domino. La ragazza entra nella Camera delle Simulazioni, sorvegliata dall'esterno dal professor Palladium, e in poco tempo, viene trasportata virtualmente nell'arida Domino. Bloom porta con s\u00e9 un paio di pozioni utili per la prova, ma si accorge che il piccolo Kiko si \u00e8 nascosto nel suo zaino. Mentre sta riportando Domino alla positivit\u00e0, Bloom \u00e8 sorpresa dalle Trix, che con delle bamboline, si connettono alla Camera delle Simulazioni. Le Streghe cercano di far infuriare la Fata per sprigionare in lei il suo potere ed avere la conferma ai loro sospetti. Le Trix mettono in pericolo la vita di Kiko, cos\u00ec Bloom perde il controllo ed emana il suo enorme potere, dando cos\u00ec la dimostrazione alle idee delle Streghe, mediante i rilevatori di magia dei loro Vacuum. La forza di Bloom manda in tilt la Camera delle Simulazioni, ma Palladium salva la Fata per un pelo. Per buona sorte, Kiko resta illeso e Bloom viene celebrata dalle amiche per aver rimandato l'esame fino a che la Camera delle Simulazioni non verr\u00e0 riparata.\nIl regno delle ninfee.\nCon Bloom che \u00e8 l'unica delle Winx ad aver concluso l'esame del primo semestre, le altre ragazze sono sotto stress, soprattutto Flora, che ha occupato la maggior parte del loro appartamento per i suoi esperimenti con le piante. Stella, Musa e Tecna sono disturbate da questa condizione, cos\u00ec Flora si vede vincolata a continuare con i test nella Palude di Melmamora. Bloom persuade le compagne a prestare assistenza all'amica, che \u00e8 impaziente di cogliere un peculiare fiore, l'Allegro Gladiolus, che cresce esclusivamente nella palude. In essa, le Winx fanno la conoscenza di una categoria di creature acquatiche, le Ninfee Alghine, capeggiate dalla Regina Algae. Le Winx, tra l'altro, acquisiscono una notizia sconcertante: al centro della Palude di Melmamora giace un isolotto che funge da dimora ad un temibile mostro, che rende pressoch\u00e9 impossibile la raccolta di una pianta, lo Xylith, che \u00e8 indispensabile per la realizzazione di bolle d'acqua nelle quali abitano le Ninfee Alghine. Le Winx forniscono alla popolazione il proprio aiuto per annientare il mostro, ma durante la perlustrazione dell'isola, Musa finisce tra le fauci dell'essere. Le quattro Fate sfruttano delle bolle subacquee per andare nelle profondit\u00e0 del lago e salvare Musa, per poi rifugiarsi sulla terraferma dell'isola. Malauguratamente, l'area \u00e8 circondata da innumerevoli Salici Rossi, che Tecna scopre essere dotati di un intenso gas soporifero che addormenta Bloom, Stella, Flora e Musa. Tecna sfugge alla miscela con un casco protettivo, e risveglia le amiche formando una barriera di ossigeno che respinge l'aria malsana. In pi\u00f9, aprir\u00e0 gli occhi anche Lusiz, una Ninfa Alghina che non ha fatto pi\u00f9 ritorno dai simili perch\u00e9 dormiente. Lusiz spiega alle Winx che il mostro non \u00e8 altri che una grossa tartaruga, il cui guscio \u00e8 esattamente l'isola su cui stanno camminando; per colpa del gas sparso dal Salice Rosso, o meglio l'albero capo, la tartaruga \u00e8 vittima di un sonno perenne, e quando si agita, sembra essere una creatura minacciosa. Bloom e Flora abbattono il Salice Rosso, e di conseguenza, la natura assopita dell'isola ritorna a vivere. Le Winx vengono acclamate dalle Ninfee Alghine, che per\u00f2 non hanno Xylith a sufficienza per sopravvivere ancora a lungo. Flora applica sulle foglie rimanenti un po' delle sue gocce della crescita rapida, cos\u00ec da giovare al popolo acquatico per molto tempo. La Regina Algae esprime riconoscenza nei riguardi di Flora donandole l'Allegro Gladiolus. Con questo, Flora pu\u00f2 prepararsi al meglio per il suo esame.\nMiss Magix.\nLa Camera delle Simulazioni ritorna funzionante, e gli esami possono tranquillamente ripartire. Flora, Musa e Tecna superano il test, ma Stella non si presenta, giustificandosi per un malore. Intanto, Bloom conta sull'aiuto di Brandon per capire a pieno chi sia Daphne e cosa voglia da lei. Nell'appartamento, le Winx scoprono che Stella \u00e8 tutt'altro che malata. Difatti, la ragazza si sta apprestando a partecipare come candidata ad un concorso di bellezza dove verr\u00e0 eletta la Miss Magix dell'anno. Le Winx accettano di appoggiare l'amica questa volta, e in cambio, Stella promette che, subito dopo la competizione, studier\u00e0 assiduamente per recuperare. Nel frattempo, a Torrenuvola, un'apprendista Strega, Lucy, \u00e8 vogliosa di aderire al concorso, ma non reputandosi all'altezza delle aspettative, chiede ad Icy, Stormy e Darcy di favorirle un aspetto incantevole con cui vincere la gara. Vani sono i tentativi della sua migliore amica Mirta di convincerla a non fidarsi delle Trix. In effetti, le Trix hanno in mente qualcosa di diverso e di crudele: all'inizio aiuteranno Lucy a diventare una irresistibile ragazza, ma poi, al momento della sua incoronazione a Miss Magix, annulleranno l'incantesimo, svelando cos\u00ec l'imbroglio e umiliandola davanti agli occhi di tutti. Le Trix mettono i bastoni tra le ruote ad una ad una delle sfidanti, inclusa Stella, che per\u00f2 se la cava bene. Purtroppo, l'esito della competizione \u00e8 la vittoria risaputa di Lucy. Quando Lucy riceve la corona, realizzando quindi il suo sogno pi\u00f9 intimo, le Trix rivelano la truffa e la povera ragazza non vede altra soluzione che scappare via. Consequenzialmente, la seconda classificata, ovvero Stella, viene proclamata Miss Magix. Stella mantiene la parola data, e sostiene l'esame del professor Palladium nel simulatore, ma senza risolverlo. Palladium per\u00f2 d\u00e0 un'altra chance a Stella se non vuole ripetere l'anno.\nLa figlia del fuoco.\nAd Alfea iniziano le vacanze scolastiche dalla breve durata di una settimana. Bloom ritorna a Gardenia e riabbraccia i genitori Mike e Vanessa. Durante la permanenza nella citt\u00e0 che l'ha cresciuta, Bloom capisce di essere maturata molto ad Alfea, ma la sua lunga assenza da Gardenia non \u00e8 passata inosservata. Difatti, una sua ex compagna di scuola, la presuntuosa Mitzi, la riempie di domande su dove sia stata per tutto il tempo, e Bloom replica di essere stata mandata in un altro istituto per ragazze speciali. Oltre questo, Bloom avverte una novit\u00e0 nei suoi poteri che si manifesta esclusivamente sulla terra: la giovane Fata \u00e8 capace di percepire l'aura delle persone, ovverosia la loro reale indole che spesso mascherano. Tale dono le consente di impedire alla madre Vanessa di mettersi in affari con due loschi uomini, Brown e Bonner, le cui precise intenzioni erano di raggirare la donna e di trasformare poi il suo vivaio in un supermercato. Per farla pagare a Vanessa, gli impostori avviano una serie di incidenti a discapito del suo negozio, fino a quando, una notte, Bloom non presagisce un incendio. La Fata e i genitori si precipitano sul posto, avvolto tra le fiamme. Bloom e Mike entrano nella bottega, e si proteggono grazie ad una barriera magica plasmata da Bloom. Mentre \u00e8 attorniata dal fuoco, Bloom ha una visione risalente a parecchio tempo fa, di suo padre Mike che, per spegnere un disastroso incendio in una struttura, trova una neonata. Nel presente, Mike salva l'autista di Brown e Bonner, intrappolato nell'emporio in rovina, e Bloom estingue le fiamme poco prima dell'arrivo dei pompieri. L'autista ammette di essere stato lui ad appiccare il fuoco, per comando dei suoi superiori, ma di essere rimasto bloccato. Il giorno dopo, Bloom non riesce a togliersi dalla mente l'apparizione della sera precedente, e cos\u00ec ne parla con i genitori, che reagiscono con stupore e preoccupazione. Per Mike e Vanessa \u00e8 giunto il momento di confessare: la bambina rinvenuta 16 anni prima in quell'abitazione e liberata da Mike, \u00e8 Bloom stessa; non si sa come ci sia arrivata fin l\u00ec, e n\u00e9 tanto meno perch\u00e9 il fuoco che l'accerchiava paresse volerla difendere, ma, fatto sta, che Mike e Vanessa l'hanno accolta come una figlia loro. Bloom, inizialmente, resta scioccata e perplessa, ma poi, riconosce che i genitori lo hanno fatto solo per lei e li perdona. Rientrata ad Alfea, Bloom si chiede chi sia e da dove provenga, e diviene risoluta a scoprire la propria identit\u00e0 e quella dei suoi genitori biologici, con il supporto, naturalmente, delle altre Winx.\nIl segreto di Bloom.\nAd Alfea e a Torrenuvola proseguono gli esami: mentre nel collegio per aspiranti Streghe, Mirta supera la prova, sebbene con qualche difficolt\u00e0, vigilata da Griffin, Bloom eccelle in un test di Faragonda. Bloom esprime poi la sua insicurezza a proposito della verit\u00e0 appena scoperta a Brandon. Da quando ha appreso di essere stata adottata da Mike e Vanessa, Bloom \u00e8 in cerca di risposte su s\u00e9 stessa e sulla sua vera famiglia. Brandon le garantisce che insieme troveranno un modo per penetrare nell'Archivio Magico di Torrenuvola e scovare qualsiasi informazione sul passato di Bloom. A Fonterossa, Brandon si fa aiutare da Timmy per preparare l'incursione, ma Riven spia gli ex compagni di squadra, per poi comunicare a Darcy del loro progetto. Nel frattempo, Mirta \u00e8 in pensiero per il nuovo e allarmante comportamento di Lucy, che ribadisce pi\u00f9 di una volta di voler far parte delle Trix nonostante ci\u00f2 che le hanno fatto a Miss Magix. Sboccando in una discussione con Lucy, Mirta decide di farla scontare alle Trix per aver cambiato in peggio l'amica. Sfruttando al meglio i propri poteri di Strega, Mirta comprende l'ultimo malefico piano delle Trix: colpire Bloom nel profondo con una falsa verit\u00e0 che la render\u00e0 cos\u00ec vulnerabile da rendere facilitato il loro desiderio di strapparle il potere dal cuore. Per dimostrare la meschinit\u00e0 delle Trix, Mirta decide di trovare Bloom e avvisarla. Nel contempo, per\u00f2, Bloom e Brandon raggiungono Torrenuvola ed entrano nell'Archivio Magico. Qui, Bloom scoperchia un fatto inaspettato e sconvolgente, per mezzo di uno dei leggendari Libri Perduti: lei \u00e8 la reincarnazione delle Tre Streghe Antenate, conosciute anche come le madri delle Streghe in assoluto, a causa delle smisurate e potentissime padronanze con la magia nera. Brandon riaccompagna una confusa Bloom ad Alfea, in apparenza, ma la ragazza, spaventata e traumatizzata, intende fuggire da Magix assieme a Kiko. Durante il tragitto nelle vicinanze di Torrenuvola, avviene il primo incontro tra Bloom e Mirta. La Strega svela alla Fata che ci\u00f2 che ha visto nell'Archivio Magico \u00e8 unicamente opera delle Trix. Il trio delle sorelle capita nel medesimo luogo in cui si trovano Bloom e Mirta, e sono pronte ad estirpare i poteri della giovane Fata, ma Stella, Flora, Musa e Tecna intervengono per salvare Bloom. Furibonda con Mirta per aver mandato all'aria il piano, Icy la tramuta in una zucca, provocando quindi la Fiamma del Drago che risiede in Bloom. Le Trix vengono rimandate a Torrenuvola, mentre le Winx giurano di prendersi cura di Mirta fin quando non avranno trovato un metodo per osteggiare il maleficio delle Streghe e farla tornare alla normalit\u00e0.\nVoci dal passato.\nLa classe delle Winx \u00e8 alle prese con l'inatteso compito a sorpresa del professor Wizgiz. Bloom, addormentatasi nel pieno della lezione, viene mandata da Griselda in presidenza, dove la ragazza motiva l'accaduto con il fatto che le visite di Daphne non riescono a farla dormire bene. Faragonda spedisce dunque Bloom a riposo, ma mentre sta tornando nell'appartamento, la Fata si scontra con Wizgiz, che lascia dietro di s\u00e9 una busta racchiudente le risposte al compito del giorno successivo. Bloom la porta dalle amiche per decidere con loro che cosa farne, mentre Flora ancora non ha successo con i controincantesimi per sbloccare il malocchio delle Trix su Mirta. Griselda invita nuovamente Bloom a recarsi nell'ufficio di Faragonda, e a quel punto, le Winx si preoccupano che la direttrice abbia scoperto della busta. Per fortuna, Faragonda non sa niente di questa storia, e la ragione per cui ha convocato Bloom \u00e8 per spiegarle qualcosa in pi\u00f9 inerente al suo passato: Daphne non era solo una delle mitiche Ninfee di Magix, ma soprattutto la guardiana della Fiamma del Drago, che albergava negli abissi del Lago di Roccaluce. Faragonda si mette in contatto telepatico con le acque del lago, e porta anche Bloom. Insieme, le due Fate incontrano Daphne, che tende a Bloom una corona, dopodich\u00e9, Faragonda interrompe il legame mentale e ritornano alla realt\u00e0. Purtroppo, da questa esperienza, Bloom riceve parecchie domande invece che risposte, e per di pi\u00f9, dopo l'intrusione nell'Archivio Magico di Torrenuvola, Brandon non si \u00e8 fatto risentire. Intanto, le 5 amiche raggiungono una conclusione per quanto riguarda il destino della busta: nasconderla da qualche parte nelle cucine di Alfea, cos\u00ec, se durante la notte qualcuna cadr\u00e0 in tentazione, sapr\u00e0 dove pescarla e nessuna delle altre sospetter\u00e0 mai niente. Tuttavia, una dopo l'altra, le ragazze non resistono alla curiosit\u00e0 di sbirciare, per\u00f2, alla fine, per rispetto e lealt\u00e0, decidono di consegnare a Wizgiz la busta intatta. L'indomani mattina, le Winx entrano in aula e vedono che tutte le altre compagne di corso sono ricoperte di macchie d'inchiostro, e Wizgiz svela il trucco per il suo compito a sorpresa: non ce ne \u00e8 mai stato uno vero e proprio, ma il professore ha voluto verificare dell'onest\u00e0 delle studentesse facendo trovare loro delle buste che le avrebbero fatto pensare contenessero le risposte del test, ma che invece, se aperte, avrebbero schizzato della vernice. Il risultato della prova \u00e8 palese, quindi le Winx vengono brillantemente promosse all'esame.\nIl nemico nell'ombra.\nA Torrenuvola, le Trix sono decise a togliere a tutti i costi la Fiamma del Drago dall'essenza di Bloom. Le Streghe chiamano a raccolta un mostro-ombra, il Gargoyle, per sfinire a dovere le Winx alimentandosi delle loro fragilit\u00e0 e angosce. La prima Fata ad essere presa di mira dalla creatura \u00e8 Stella, i cui sogni vengono alterati dai poteri del Gargoyle, che li rende incubi: le fa immaginare l'allontanamento dei propri genitori. Cos\u00ec facendo, il Gargoyle cresce e diventa pi\u00f9 forte. Stella si sveglia in preda al panico, attirando l'attenzione delle amiche, ma il Gargoyle sparisce senza che nessuna di loro se ne accorga. Credendo che Stella abbia solo avuto un incubo, le Fate tornano a dormire, ignare di tutto. Infatti, il prossimo bersaglio del mostro \u00e8 Musa, che pensa ad un mondo privo di musica, dove non riesce a raggiungere la sua amata mamma. Dalla paura, Musa perde i sensi, mentre il Gargoyle attacca la mente di Tecna, che sogna un luogo interamente tecnologico in cui \u00e8 intrappolata. Tecna apre gli occhi e risveglia Musa, per poi raccontare ogni cosa alle compagne. Oramai non possono trattarsi pi\u00f9 di coincidenze, per cui le Winx cominciano a ragionare, finch\u00e9 Kiko non fa capir loro di dover sentire il parere di Mirta. Bench\u00e9 sia ancora una zucca, Mirta vede e sente ci\u00f2 che sta accadendo, cos\u00ec Flora si collega a lei per il poco tempo che basta affinch\u00e9 le Winx scoprano che il Gargoyle \u00e8 la causa degli incubi. Ora, quindi, \u00e8 il turno di Bloom e Flora. Le ragazze non rimangono con le mani in mano, e non appena il Gargoyle si palesa in camera loro, Bloom e Flora usano i propri poteri per cacciarlo. Purtroppo, non servono a molto, dato che il mostro \u00e8 divenuto troppo potente, pertanto le Winx si trasformano e lo combattono, anche se la debolezza per gli incubi passati e la forza del Gargoyle hanno la meglio. Il momento giusto per le Trix di impossessarsi della Fiamma del Drago di Bloom pare essere arrivato, ma il soccorso in extremis di Faragonda sconfigge il Gargoyle e fa scappare a gambe levate le Streghe. Ad Alfea \u00e8 tutto finito, ma a Torrenuvola, Griffin, contattata da Griselda sul recente avvenimento, \u00e8 talmente rabbiosa e delusa dalle Trix da espellerle dal collegio una volta e per sempre.\nIl segreto di Brandon.\nBloom non fa altro che pensare al suo sfocato e ancora misterioso passato, cos\u00ec Stella, per farla rilassare un attimo, la convince a chiamare Brandon per sfogarsi. Inspiegabilmente, Brandon si dimostra freddo e distaccato, e taglia corto la conversazione con Bloom. Effettivamente, Brandon non vuole far sapere a Bloom di doversi unire, in un matrimonio combinato, con la viziata e altezzosa principessa del regno di Eraklyon, Diaspro. Riven schernisce la figura di Bloom davanti a Brandon, che per la rabbia, gli salta addosso. La colluttazione cessa con l'arrivo del preside di Fonterossa, Saladin, che manda nelle proprie camere gli studenti per prepararsi al saggio di quel giorno. Nel frattempo, Bloom \u00e8 interessata a scoprire cosa stia passando per la testa a Brandon, dunque, assieme alle altre Winx, si imbuca allo spettacolo di Fonterossa, al quale sono state ospitate anche Faragonda e Griffin. Mentre cammina per i corridoi della scuola, Bloom sbatte inavvertitamente contro Diaspro, che prima la rimprovera con un tono arrogante, e poi ritorna a parlare al telefono con quello che dice essere il suo fidanzato: Brandon. Bloom non crede a ci\u00f2 che ha sentito, e sospetta che sia un altro dei trucchi delle Trix, perci\u00f2 attira Diaspro lontano dalla vista degli ospiti, con un finto messaggio di Brandon, per poi mettere KO la sua guardia del corpo e ingaggiare una lotta contro di lei per smascherarla. Diaspro sostiene di non sapere a cosa Bloom si riferisca, ma comunque si trasforma in Fata e tiene testa ai poteri dell'avversaria. Nel contempo, la tensione tra Brandon e Riven raggiunge le stelle quando Riven, durante la prova dei Draghi, aizza i mostri tra di loro, agitando il caos. Codatorta, insegnante militare degli Specialisti, tenta di sistemare il disastro, ma improvvisamente, la battaglia tra Bloom e Diaspro finisce al centro dell'arena, e termina con la vittoria della prima. Diaspro corre tra le braccia di Brandon, e lo chiama Sky, legittimo erede al trono del regno di Eraklyon. Ora tutto ha un senso: il ragazzo che fino ad ora si pensava fosse Brandon \u00e8 invece Sky, e viceversa; i due amici si sono scambiati i ruoli e le identit\u00e0 per la salvaguardia del principe. Stella replica con frustrazione alla notizia che il bel giovane che frequentava, convinta si trattasse di un vero principe, sia in verit\u00e0 un semplice scudiero, mentre a Bloom si spezza il cuore alla scoperta del prossimo matrimonio tra Sky e Diaspro.\nAddio Magix.\nDopo gli ultimi eventi, Bloom riunisce le Winx per annunciare loro di aver deciso di abbandonare per sempre Alfea e Magix. Le amiche cercano di farle cambiare idea, ma una sera Bloom lascia furtivamente la scuola con Kiko, senza che nessuno se ne accorga, e ritorna dai genitori Mike e Vanessa a Gardenia. Bloom soffre parecchio per aver voluto rinunciare al suo ruolo di Fata, ma sa che \u00e8 stata la cosa giusta da fare. Intanto, Stormy, che aveva spiato Bloom proprio mentre stava andando via da Magix, riferisce alle sorelle Icy e Darcy che oramai la giovane Fata \u00e8 ferita e indifesa, quindi le Trix pianificano di fermarsi per un po' a Gardenia per assimilare la Fiamma del Drago di Bloom. Parallelamente, Stella, Flora, Musa e Tecna scoprono della partenza di Bloom, ma aspettano del tempo prima di informare Faragonda e Griselda. Stella, per\u00f2, si convince a far ritornare Bloom ad Alfea. Le Trix arrivano sulla terra per attaccare Bloom, traendo vantaggio dal suo attuale stato emotivo. In seguito all'aver dato il benservito all'antipatica Mitzi con i suoi poteri, Bloom rincasa, ma ha una spiacevole sorpresa: le Trix hanno fatto prigionieri Mike e Vanessa, e con l'aiuto di Knut si avventano contro la Fata, fin quando non la piegano al loro volere. Imprigionata in un blocco di ghiaccio, Bloom, grazie ad un discorso di Icy, apprende finalmente la verit\u00e0 sulle proprie origini: le Trix sono le discendenti delle Tre Streghe Antenate, che demolirono Domino con la speranza di impossessarsi della Fiamma del Drago, ma ad infrapporsi fu la Ninfa Daphne, sorella maggiore di Bloom, che prima di perire trasport\u00f2 la neonata e il potere del Grande Drago sulla terra, pi\u00f9 precisamente a Gardenia, per salvarla. Di fatto, Bloom \u00e8 l'ultima erede al trono reale di Domino e anche la custode del potere pi\u00f9 grande mai esistito. La ragazza \u00e8 ora a conoscenza di tutto ci\u00f2 che voleva sapere, ma purtroppo le Trix non hanno piet\u00e0 per lei, e con i loro Vacuum assorbono la Fiamma del Drago dal suo cuore. Trionfanti, le tre spietate Streghe svaniscono, e una Bloom sconfitta piange per il fallimento. Stella si teletrasporta a Gardenia e soccorre l'amica: Mike e Vanessa inducono Bloom a fare ritorno ad Alfea per trovare un modo con cui recuperare la Fiamma del Drago dalle mani delle Trix.\nAttacco ad Alfea.\nBloom rientra ad Alfea con Stella, e spiega prima alle amiche Winx, e poi alla preside Faragonda e Griselda, di ci\u00f2 che \u00e8 successo a Gardenia: le Trix hanno in pugno la Fiamma del Drago. Faragonda e gli altri insegnanti, allarmati, mettono al corrente anche Saladin da Fonterossa. Nel frattempo, a Torrenuvola, le Trix sfoggiano un attacco contro Griffin, le professoresse e le studentesse. Quando Stormy scatena un tornado, Griffin si assicura che le allieve siano in salvo, ma poi, insieme a tutte coloro che si rifiutano di collaborare con le Trix verso la conquista di Magix, viene imprigionata nelle segrete del castello. Con il potere della Fiamma del Drago, le Trix prendono il comando su Torrenuvola, e si appropriano dei malefici pi\u00f9 pericolosi e fatali, tra i quali evocano un terribile e devastante esercito di mostri, soprannominato l'Armata Oscura, che assale Alfea e Fonterossa. Nel contempo, nel trambusto diffuso a Fonterossa, Riven si dirige dalle tre Streghe per aggiornarle sul rapporto incrinato tra Bloom e Sky. Tuttavia, Riven scopre del raggiro di cui \u00e8 stato tratto in inganno, dal momento che per le Trix non era nulla di pi\u00f9 che un informatore. Lo Specialista combatte le Streghe, ma Darcy gli d\u00e0 il calcio di gloria scaraventandolo gi\u00f9 dallo studio di Griffin. Ad Alfea, Bloom non pu\u00f2 trasformarsi perch\u00e9 senza poteri, quindi spetta a Stella, Flora, Musa, Tecna e alle altre alunne e docenti il compito di proteggere la scuola dall'Armata Oscura. Stessa cosa a Fonterossa, dove i cavalieri resistono all'avanzata dei mostri. Diaspro, su di una navicella arrivata direttamente da Eraklyon, cerca di far salire a bordo Sky, ma il principe respinge i soccorsi per aiutare i compagni a difendere Fonterossa. Le Trix ritirano temporaneamente l'esercito per permettere ai loro nemici di ascoltare le proprie condizioni, mentre in tutta Magix si espande l'oscurit\u00e0.\nLa scomparsa di Bloom.\nIcy lancia un ultimatum ad Alfea e a Fonterossa: arrendersi volontariamente entro 12 ore, altrimenti le conseguenze saranno catastrofiche. Faragonda decide che \u00e8 arrivato il momento di permettere alle Winx di tornare sull'oramai gelida e disabitata Domino, per trovare un aiuto che faccia recuperare a Bloom ci\u00f2 che le appartiene di diritto: la Fiamma del Drago. Le Winx non perdono un minuto di pi\u00f9, e subito vengono inserite nella Camera delle Simulazioni da Palladium, ma stavolta tutto sar\u00e0 reale. Le Fate raggiungono Domino, e immediatamente si mettono in cammino alla volta del palazzo reale della famiglia di Bloom. Nel frattempo, Knut e il papero di Icy, lasciano il castello di Torrenuvola atterriti dai nuovi ed abnormi poteri delle Trix, e si recano a Fonterossa per richiedere aiuto. Il preside Saladin non si fida dei due, perch\u00e9 pensa che stiano escogitando un piano di attacco, ma un istante dopo, le Trix si manifestano sotto forma di ologrammi per dichiarare guerra a Fonterossa a causa del tradimento dell'orco. Le Streghe scagliano l'Armata Oscura sulla scuola, e Saladin, Codatorta, gli Specialisti e persino Knut la combattono audacemente, finch\u00e9 l'intera Fonterossa non viene trasformata in una landa gelata da Icy, e questo porta insegnanti e alunni ad abbandonare il collegio e cercare rifugio ad Alfea. Intanto, le Winx sono sulle tracce del castello, ma subiscono l'aggressione da parte di un grosso Yeti inviato dalle Trix. Stella si trasforma per mandarlo via a suon di magia, ma lo Yeti genera una spaccatura nella terra che fa precipitare Bloom nell'ignoto.\nTrappola di ghiaccio.\nDopo la sua caduta nel burrone, Bloom riprende i sensi in una galleria sotterranea che porta all'interno del palazzo reale di Domino. Intanto, avendo seminato per poco tempo lo Yeti, Stella, Flora, Musa e Tecna sono disperate per la scomparsa di Bloom, ma ad un certo punto, arrivano di fronte a quelle che sembrano essere delle torri congelate. La magia dello scettro di Solaria di Stella, rafforzata da una cupola ionica creata da Tecna, scioglie il ghiaccio dall'intero palazzo. Bloom e le amiche Fate si ritrovano di nuovo insieme e visitano una parte del castello ancora intatta, dove vengono raggiunte dallo spirito di Daphne, defunta sorella di Bloom. Daphne le guida verso la stanza dei tesori, in cui Bloom indossa la corona che aveva gi\u00e0 visto nella visione di Faragonda nelle profondit\u00e0 del Lago di Roccaluce. Non appena Bloom pone la corona sulla testa, riemergono vecchi ricordi che spiegano della distruzione di Domino: le Tre Streghe Antenate volevano a tutti i costi la Fiamma del Drago, cos\u00ec sferrarono un attacco devastante a Domino per rubarla; il potere del Grande Drago era per\u00f2 racchiuso nella principessa neonata Bloom, cos\u00ec Daphne la mand\u00f2 sulla terra per tenerla lontana dalle Tre Antenate, sacrificando la sua stessa vita e non riuscendo ad arrestare la distruzione di Domino. Daphne comunica poi ad una turbata Bloom che i loro genitori furono costretti all'esilio, e ancora oggi vagano per la dimensione magica, convinti che entrambe le figlie siano morte. L'iniziale tristezza e sconforto di Bloom si trasformano in rabbia e determinazione nel cercare di sconfiggere le Trix. Le Winx decidono di ritornare ad Alfea, ma lo Yeti e un branco di Golem braccano la strada. Stella, Flora, Musa e Tecna lottano con tutte le proprie forze, ed anche Bloom, da Fata senza magia, si difende. Gli Specialisti, mandati da Faragonda per controllare la situazione, intervengono: con il loro aiuto, le Winx abbattono lo Yeti e l'esercito di Golem. Finalmente, Winx e Specialisti possono fare ritorno ad Alfea.\nIl ritorno di Riven.\nTornati ad Alfea, le Winx e gli Specialisti si preparano al nuovo attacco da parte delle Trix. Bloom, accompagnata da Stella, Sky, Brandon e Knut, decide di andare a Torrenuvola per sfidare le tre streghe e riprendersi il suo potere. Riven, imprigionato, riesce a liberarsi e tornare dalla parte delle fate contro la minaccia di Icy, Darcy e Stormy.\nFuga da Torrenuvola.\nA Torrenuvola, Bloom e gli altri liberano le streghe imprigionate e la preside Griffin e insieme progettano la fuga dal castello. Affinch\u00e9 tutti attraversino il portale verso Alfea, Sky e Bloom distraggono i mostri d'ombra al servizio delle Trix, ma durante il ritorno al college di Alfea, la loro moto esce fuori strada.\nIl mistero del lago.\nL'assedio delle streghe sta distruggendo Magix e ogni tentativo di resistenza sembra vano. Intanto Sky e Bloom si dividono, poich\u00e9 quest'ultima sente di nuovo la voce di Daphne che la guida in fondo al Lago di Roccaluce. Seguendo lo spirito di sua sorella, Bloom riesce a riaccendere il potere della Fiamma del Drago, rimasto sin dall'inizio in lei.\nIl sonno di Magix.\nBloom, con la riscoperta dei suoi poteri, si riunisce a Sky, salvandolo dai mostri delle Trix. Nel mentre ad Alfea, Flora, Musa e Tecna, dopo aver trovato il modo per liberare Mirta dall'incantesimo di Icy, la trasformano nella sua forma umana.\nBattaglia finale.\nRitornata ad Alfea con Sky, Bloom si scontra con la perfida Icy e sembra avere la peggio, ma grazie ai suoi poteri sconfigge definitivamente Icy; Darcy e Stormy, invece, vengono imprigionate da Faragonda e Griffin. Le tre vengono poi portate a Roccaluce, dove sconteranno la pena. Tornata la normalit\u00e0 a Magix, le streghe e Griffin ritornano a Torrenuvola, mentre gli Specialisti, Codatorta e il preside Saladin a Fonterossa. Mirta trova una buona amica in Flora e decide di rimanere ad Alfea e diventare una fata anzich\u00e9 una strega. Bloom, intanto, decide di cercare e conoscere i suoi veri genitori, ancora in vita."}
{"id": "1505790", "revid": "37401", "url": "https://it.wikipedia.org/wiki?curid=1505790", "title": "Focalizzazione", "text": ""}
{"id": "1505792", "revid": "909612", "url": "https://it.wikipedia.org/wiki?curid=1505792", "title": "Stazione di Giarre", "text": "La stazione di Giarre \u00e8 una delle stazioni principali della linea ferroviaria Circumetnea. \u00c8 posta in posizione centrale rispetto all'abitato, adiacente, ma non collegata, alla linea Messina-Catania delle FS.\nStoria.\nLa stazione venne costruita nell'ambito del programma di costruzione della ferrovia Circumetnea, in Sicilia, come parte del progetto per connettere mediante la strada ferrata le zone produttive del comprensorio pedemontano etneo al porto di Riposto.\nLa stazione venne inaugurata il 1\u00ba luglio 1895 contestualmente all'apertura all'esercizio del tronco ferroviario Giarre\u2013Castiglione di Sicilia. Giarre venne connessa alla stazione di Riposto il 25 novembre 1896. Rimase invece un progetto incompiuto la chiusura dell'anello attorno all'Etna che l'avrebbe dovuta collegare, a scartamento ridotto, anche con Catania che gi\u00e0 dal 1867 era stata raggiunta dalla linea della Sicula a scartamento normale.\nStrutture e impianti.\nLa forma della stazione \u00e8 classica, con un corpo centrale a due elevazioni, ed una pensilina per il marciapiede del primo binario. Il fascio binari (ubicato ad est del fabbricato), \u00e8 costituito da due binari interconnessi da due scambi elettromagnetici di estremit\u00e0 (il primo binario \u00e8 di corretto tracciato, mentre il secondo \u00e8 in deviata), e da un terzo binario con deviatoi manuali, quest'ultimo d\u00e0 origine ad un binario tronco, il quale viene utilizzato per la comunicazione con la RFI per il trasporto delle merci, come ad esempio le rotaie.\nLa stazione \u00e8 inoltre munita di segnalamento di protezione e partenza.\nInterventi di riqualificazione e ristrutturazione.\nRecentemente \u00e8 stata avviata la ristrutturazione della stazione, e in occasione di questo, quest'ultima \u00e8 stata riverniciata nel tradizionale colore giallo.\nMovimento.\nFermano tutti i treni viaggiatori. In passato era notevole il movimento merci, soprattutto di vini e prodotti agricoli, il quale oggi \u00e8 scomparso del tutto.\nServizi.\nLa stazione \u00e8 dotata di"}
{"id": "1505793", "revid": "767487", "url": "https://it.wikipedia.org/wiki?curid=1505793", "title": "I fiumi di porpora 2 - Gli angeli dell'Apocalisse", "text": "I fiumi di porpora 2 - Gli angeli dell'Apocalisse (\"Les Rivi\u00e8res pourpres II: Les anges de l'apocalypse\") \u00e8 un film del 2004 diretto da Olivier Dahan.\nIl film, sceneggiato da Luc Besson, \u00e8 il seguito di \"I fiumi di porpora\" del 2000.\nTrama.\nDopo aver rinvenuto un cadavere fra le mura di un monastero nella Lorena, in Francia, il commissario Niemans, si ritrova con un suo vecchio collega, il giovane detective Reda, per indagare sul caso. Reda infatti stava indagando sul tentato omicidio del giovane Jesus, che poi verr\u00e0 collegato agli omicidi di altre persone rispecchianti nomi e professioni dei dodici apostoli. Le indagini dei due uomini, uniti alla detective Marie, esperta di religioni, portano a sospettare di un gruppo di fanatici religiosi che si fanno chiamare \"gli angeli dell'Apocalisse\". Costoro fanno capo a Heinrich von Garten, un ministro tedesco, e sono un'associazione segreta neonazista. Operano lungo la Linea Maginot, dove, al termine dell'uccisione dei cosiddetti \"dodici apostoli\", trovano il tesoro descritto nelle leggende come appartenente a Lotario II.\nI monaci dell'associazione sono costantemente sotto l'effetto di una droga, proibita dal '45, in grado di donare una forza sovraumana e rendere immuni dal dolore, e non hanno difficolt\u00e0 a catturare i due detective e a portarli nei sotterranei della Linea.\nLi fanno assistere al loro trionfo, che per\u00f2 viene bloccato da un meccanismo installato in maniera che il sotterraneo venisse allagato.\nI due detective scappano dall'acqua e dai neonazisti, salvandosi per poco."}
{"id": "1505794", "revid": "124385670", "url": "https://it.wikipedia.org/wiki?curid=1505794", "title": "Aeroporti del mondo per traffico passeggeri", "text": "Lista dei 30 aeroporti pi\u00f9 trafficati del mondo per numero di passeggeri ogni anno\nNote.\nFonte: ACI"}
{"id": "1505799", "revid": "1876278", "url": "https://it.wikipedia.org/wiki?curid=1505799", "title": "Domenico Guidi", "text": "Biografia.\nSi trasfer\u00ec a Napoli nel 1639 e dal 1648 fu a Roma, dove entr\u00f2 nello studio di Alessandro Algardi, con il quale collabor\u00f2 in molte opere.\nFu valente scultore apprezzato sia a Roma che all'estero. Divenne membro della prestigiosa Accademia di San Luca di Roma nel 1651, di cui fu poi \"Principe\" nel 1670 e 1675.\nFra le sue opere pi\u00f9 note \u00e8 la \"Sacra Famiglia\" (1676-1683) nell'altare maggiore della chiesa di Sant'Agnese in Agone a Piazza Navona, \"La Carit\u00e0\" per la tomba di Orazio Falconieri e Ottavia Sacchetti nell'abside della Basilica di San Giovanni de' Fiorentini.\nGuidi lavor\u00f2 in molti cantieri della Roma Barocca, realizzando ad esempio l'Angelo con la lancia per la Via Crucis del Bernini a Ponte Sant'Angelo, il monumento a Carlo di Montecatini in Santa Maria in Aquiro, il monumento a Camillo del Corno nella Chiesa di Ges\u00f9 e Maria al Corso e l'allegoria de \"La Prudenza\" e il monumento a Gaspare Thiene in Sant'Andrea della Valle.\nMolto apprezzato all'estero, prest\u00f2 la sua opera con Ercole Ferrata per l'apparato scultoreo del duomo di Breslavia (odierna \"Wroclaw\") e documenti accertano la sua attivit\u00e0 nel coordinamento e realizzazione di elementi scultorei per le fontane dei giardini di Versailles. Risulta opera di Domenico Guidi anche il crocifisso situato all'interno del pantheon del palazzo dell'Escorial, reggia di Filippo II.\nEbbe come allievo Vincenzo Felici."}
{"id": "1505805", "revid": "92723", "url": "https://it.wikipedia.org/wiki?curid=1505805", "title": "Raggio traente", "text": "Il raggio traente \u00e8 un'ipotetica tecnologia che permette di attrarre o spostare un oggetto a distanza, senza contatto fisico. Il raggio traente \u00e8 frequentemente usato nei romanzi e film di fantascienza. Un analogo raggio che serve per respingere \u00e8 chiamato raggio repulsivo.\nI raggi traenti sono comunemente utilizzati nelle astronavi o nelle stazioni spaziali, come dispositivo per movimentare merci, passeggeri, navette ecc., o per evitare la fuga di navi nemiche (analogo dei grappini di abbordaggio nelle navi)."}
{"id": "1505806", "revid": "92723", "url": "https://it.wikipedia.org/wiki?curid=1505806", "title": "Vestea", "text": "Vestea \u00e8 una frazione del comune di Civitella Casanova, in provincia di Pescara. La piccola frazione, un tempo densamente popolata, attualmente conta circa 60 abitanti.\nCaratteristiche.\n\u00c8 situata in posizione elevata (595 ) e panoramica su un crinale sottile, tra le valli dei torrenti Schiavone e Mirabello, alle pendici del Monte Bertona. Nel centro del piccolo borgo sorge la chiesa parrocchiale di San Michele Arcangelo. La piazza principale di Vestea, restaurata di recente, ha una forma grosso modo circolare ed \u00e8 chiamata \"La Torre\", molto probabilmente in quanto il limite della piazza \u00e8 costituito dalle fondamenta di un torrione di difesa come se ne incontrano tanti nei paesi appenninici.\nIl violento terremoto dell'Aquila del 2009 ha arrecato danni al piccolo borgo con il crollo di una abitazione e vari danni di minore entit\u00e0 senza che vi siano state vittime.\nMadonna delle Grazie di Vestea.\nLa piccola chiesa frazionale, ove si tiene la festa patronale nella terza domenica di settembre, si trova lungo la vecchia strada che da Vestea conduce verso Penne. Sulle origini della chiesa non si sa molto. Una formella rettangolare in terracotta, posta all'ingresso dell'edificio, presso il fonte battesimale, riporta la data 1779. La costruzione sarebbe stata voluta da tale Girolamo D'Angiolo come ex voto per grazia ricevuta. L'aspetto della chiesa \u00e8 stato modificato notevolmente nel corso dei necessari restauri strutturali del 2002. Interessante l'affresco absidale che raffigura la decapitazione di Oloferne da parte di Giuditta.\nLa ricercatrice locale Sonia Nobilio riporta sul giornale periodico \"Civitella&amp;dintorni\", edito dall'associazione culturale civitellese \"Parallelo Vestino\", una interessante osservazione sulla chiesa di Madonna delle Grazie: \nEventi.\nNel paese si tengono la Festa della Madonna dell'Assunta dal 14 al 16 agosto e il Festival del teatro dialettale abruzzese nella seconda met\u00e0 di Agosto. Le compagnie si esibiscono nella piazzetta della \"Torre\". \nSi tiene inoltre la sagra della \"Pasta e fagioli e costatine di maiale\". Le sagre con riscoperta delle tradizioni gastronomiche locali costituiscono un grosso motivo di attrazione turistica in tutta l'area vestina. Esse hanno affiancato e in qualche misura amplificato le feste patronali."}
{"id": "1505808", "revid": "1305772", "url": "https://it.wikipedia.org/wiki?curid=1505808", "title": "I fiumi di porpora (romanzo)", "text": "I fiumi di porpora \u00e8 un romanzo scritto da Jean-Christophe Grang\u00e9, pubblicato per la prima volta in Francia nel 1997 dalla casa editrice indipendente \u00c9ditions Albin Michel.\nLa prima edizione in Italia \u00e8 edita da Garzanti nel 1999. \nIl romanzo ha avuto un adattamento cinematografico nel 2000 diretto da Mathieu Kassovitz.\nL'opera.\n\"I fiumi di porpora\" \u00e8 il secondo romanzo di Jean-Christophe Grang\u00e9. Prima di questo lo scrittore aveva pubblicato l'opera \"Il volo delle cicogne\" (1994): come lo stesso autore affermer\u00e0 in una sua intervista, i primi romanzi trattano storie molto violente e complicate, mentre in seguito l'autore raggiunger\u00e0 una certa maturit\u00e0 letteraria che lo porter\u00e0 a rendere i suoi romanzi meno violenti e molto meno complessi, lavorando pi\u00f9 sulla psicologia dei personaggi e sulle atmosfere, limitando di gran lunga i colpi di scena. Molti degli spunti che caratterizzano i romanzi di Grang\u00e9 derivano dalla sua esperienza come reporter: come lui stesso afferma, quello che ha imparato sul campo lo ha poi riversato nelle sue opere.\nStruttura del romanzo.\nDurante quasi tutta la durata del romanzo, l'opera si divide tra le indagini dei personaggi Karim Abdouf e Pierre Ni\u00e9mans. Ognuno dei due poliziotti segue le tracce del proprio caso che inizialmente si pongono come due eventi distinti e apparentemente estranei l'uno dall'altro. Per gestire entrambe le storie, il romanzo \u00e8 strutturato in modo da rimbalzare da un caso all'altro. Jean-Christophe Grang\u00e9 ha scelto di dividere la trama in parti, alternando fino alla fine dei capitoli che li vedono su due strade separate la voglia di riscatto e la rabbia di Abdouf e l'esperienza del Commissario Ni\u00e9mans.\nIl riavvicinamento tra le due storie avviene in maniera lenta e progressiva. Per pi\u00f9 di met\u00e0 del romanzo i due casi appaiono indipendenti. Il primo punto in comune nelle due storie \u00e8 dato dalla Lada bianca, che ciascuno dei due poliziotti incontra durante le proprie indagini. Tale indizio per\u00f2 rimane velato nelle indagini dei due poliziotti essendo la trama costruita da due diversi punti di vista, Ni\u00e9mans non da importanza alla macchina, appare come un dettaglio di poco conto, reso ancora pi\u00f9 impercettibile dal contesto del capitolo. Nel capitolo successivo, che si incentra sul caso di Abdouf, il poliziotto ha un Flashback, ricordando Ni\u00e9mans e le sue teorie: il nome del commissario non viene esplicitamente menzionato, ma la distintiva frase che lo accompagna, pi\u00f9 volte menzionata nel testo, porta ad un suo indiscutibile riconoscimento.\nIl collegamento tra le due indagini diventa evidente con il personaggio di Philippe Sertys, che porter\u00e0 i due poliziotti a confrontarsi. Ognuno di loro aggiunger\u00e0 i tasselli mancanti alla storia dell'altro delineando il quadro generale, e insieme si avvieranno verso la conclusione delle indagini.\nTrama.\nPierre Ni\u00e9mans \u00e8 un commissario delle BRP, un uomo dal carattere risoluto e autoritario, dopo aver coordinato la sicurezza in occasione della Finale della Coppa delle Coppe 1994-1995 (nel romanzo1996) tra Arsenal e Real Saragozza, tenutasi a Parigi, il commissario assiste a un regolamento di conti tra hooligans, dove uno di questi viene lanciato da un parapetto schiantandosi sulla strada sottostante, dopo un breve inseguimento riesce a raggiungere il fuggiasco e in seguito a una colluttazione lo colpisce ripetutamente con il calcio della pistola, lasciandolo in fin di vita. Giunto nell'ufficio del suo superiore, Ni\u00e9mans apprende che dovr\u00e0 recarsi a Guernon, un'immaginaria cittadina universitaria nell'Is\u00e8re nei pressi di Grenoble sulle Alpi francesi per indagare sull'omicidio del venticinquenne R\u00e9my Caillois, bibliotecario capo dell'Universit\u00e0 di Guernon, avvenuto in circostanze alquanto insolite, dove le unit\u00e0 locali richiedono uno specialista per far luce sulla vicenda.\nGuernon e la prima vittima.\nUna volta messosi in viaggio, e ormai in procinto di giungere a destinazione, l'attenzione di Ni\u00e9mans viene attratta da un nastro giallo poco distante, segno inconfondibile della gendarmeria e giunto sul posto incontra Eric Joisneau del SRPJ (Service r\u00e9gional de police judiciaire), che ragguaglia il commissario circa il ritrovamento insolito e particolare del cadavere.\nEsso infatti viene trovato in posizione fetale, incastrato in alcune rocce a circa quindici metri da terra ed altrettanti dalla cima, una scarpata difficilmente raggiungibile se non con l'ausilio di corde da scalata.\nNi\u00e9mans e Joisneau dopo essersi scambiati i reciproci punti di vista si recano presso l'obitorio locale dove sono presenti altre autorit\u00e0 della zona, il capitano R\u00e9ne Vermont, della sezione investigativa della gendarmeria e Bernard Terpentes, giudice istruttore. Oltre alla messa in scena creata dall'assassino con l'insolito posizionamento del cadavere, la vittima presenta particolari segni che portano alla conclusione che l'uomo \u00e8 stato prima torturato e poi ucciso. Ragguagliato sulla situazione Ni\u00e9mans prende il comando, la mancanza di indizi lo portano ad indagare in pi\u00f9 direzioni.\nKarim Abdouf e Sarzac.\nNel frattempo duecento chilometri ad ovest della citt\u00e0 di Guerinon, nella cittadina di Sarzac, il tenente Karim Abdouf, investiga sulle infrazioni avvenute nella scuola elementare del paese e nel cimitero locale. La voglia di riscatto di Karim e la sua esperienza (vedi personaggio), lo portano ad approfondire la vicenda dello scasso. La tomba scassinata \u00e8 quella di un bambino, Jude Itero, morto nell'agosto del 1982.\nA una prima osservazione pare essere stata sottratta solo la fotografia apposta sulla lapide. Dopo una breve indagine Karim scopre che il bambino sembra non avere alcun parente, se non la madre, scomparsa subito dopo la morte del figlio, ma le condizioni di pulizia della tomba e i fiori freschi regolarmente riposti su di essa lo portano ad approfondire la vicenda. Seguendo il proprio istinto, fa ritorno alla scuola elementare, e, una volta esaminati i registri scolastici inerenti agli anni 1981-82, appura che risultano mancanti, e con essi anche le fotografie di classe e i registri quotidiani di classe, questi ultimi conservati nella soffitta dell'istituto.\nSi prospetta finalmente per il giovane poliziotto un caso interessante, che decide di seguire ad ogni costo, convinto che il fatto vada ben oltre quanto sostiene il suo capo e i suoi colleghi di lavoro, concordano infatti all'unisono che si tratta semplicemente di vandalismo da parte di una banda locale. Stilato il rapporto, Karim si reca nel covo della banda, dove, con metodi poco ortodossi apprende che il gruppo era si nei pressi del cimitero, ma che non ha compiuto alcun reato, nel corso del breve interrogatorio ottiene un'altra pista, sulla scena erano presenti due individui, estranei al gruppo, scappati poi a bordo di una Lada bianca sulla strada provinciale.\nGuernon, il primo indizio.\nNel frattempo a Guernon i dati di laboratorio fanno emergere che l'acqua trovata nelle orbite della vittima ha una particolare composizione chimica, che porteranno Ni\u00e9mans su una delle cime delle Alpi francesi.\nUn altro elemento tormenta Ni\u00e9mans, il fatto che la vittima fosse stata riformata senza una chiara motivazione, decide cos\u00ec di tentare anche questa pista, mettendosi in contatto con il medico militare che al tempo analizz\u00f2 il caso, gettando una nuova luce sulla vita apparentemente tranquilla della vittima.\nPersonaggi.\nPierre Ni\u00e9mans.\nFiglio di insegnanti nei piccoli college di Lyon, ricorda poco della sua infanzia, ritenendo il bozzolo famigliare una debolezza. All'et\u00e0 di tredici anni ottiene dai genitori il permesso di essere messo in collegio come interno. Dopo quattro anni di collegio, vissuto in solitudine e addestramento fisico oltre le normali lezioni, ponendosi come obiettivo l'ammissione nel Esercito. All'et\u00e0 di diciassette anni, laureatosi brillantemente fa richiesta per entrare nell'accademia militare, alla visita di ammissione viene per\u00f2 riformato.\nRealizzato il fatto che non sarebbe mai stato un militare in carriera, per nulla demoralizzato riprende freneticamente l'attivit\u00e0 fisica, animata da rabbia e forza di volont\u00e0, scegliendo come nuovo obiettivo la carriera di poliziotto. Dopo un allenamento di diversi mesi sui test psicologici di ammissione, fa domanda alla \"National Superior School Des Officiers De Police\", ottenendo negli anni risultati eccezionali e addestrandosi con assiduit\u00e0 al poligono di tiro, divenendo un poliziotto senza eguali, tenace, violento e ombroso. Dapprima entr\u00f2 in alcuni commissariati di quartiere, divenendo successivamente tiratore scelto nella brigata che da l\u00ec a poco sarebbe diventata la BRI (\"Brigade de recherche et d'intervention\". Iniziarono cos\u00ec per Ni\u00e9mans le operazioni speciali, dove uccise il primo uomo, stringendo in quel momento un patto con se stesso, non sarebbe mai stato un soldato di ferro, un ufficiale valoroso, bens\u00ec un combattente febbrile, ostinato, che avrebbe soffocato le sue paure nella violenza e nella rabbia.\nIn seguito fu commissario delle BRP, Brigate di repressione del prossenetismo (Brigade de r\u00e9pression du prox\u00e9n\u00e9tisme), ex gloria del RAID e ex commissario delle BRB, Brigate di repressione del banditismo (Brigade de r\u00e9pression du banditisme), viene descritto dall'autore come un uomo dal volto ossuto, rugoso con capelli a spazzola grigi e occhiali montati in metallo.&lt;br&gt;Ni\u00e9mans \u00e8 un uomo di strada, un uomo duro dai metodi duri, in occasione della Finale della Coppa delle Coppe 1994-1995 (nel romanzo1996) tra Arsenal e Real Saragozza, tenutasi a Parigi, il commissario assiste a un regolamento di conti tra hooligans, dove uno di questi viene lanciato da un parapetto schiantandosi sulla strada sottostante, dopo un breve inseguimento riesce a raggiungere il fuggiasco e in seguito a una colluttazione lo colpisce ripetutamente con il calcio della pistola, arrivando a infilargli la canna della pistola in bocca pronto a premere il grilletto se non fosse per la chiamata ricevuta da un suo superiore. Come stessa ammissione del commissario, non \u00e8 nuovo ad atteggiamenti aggressivi. Ni\u00e9mans inoltre ha fatto parte della squadra che uccise Jacques Mesrine.\nDurante il romanzo si apprende che Ni\u00e9mans e cinofobico, in pi\u00f9 di un'occasione infatti, questa \"debolezza\" viene sottolineata dall'autore.\nKarim Abdouf.\nKarim \u00e8 un tenente della polizia di istanza a Sarzac, originario del Maghreb, il poliziotto era stato abbandonato da piccolo, crescendo in un orfanotrofio a Nanterre. Non aveva mai conosciuto i suoi genitori, e nulla dell'educazione ricevuta aveva permesso di mantenere legami con le sue origini, infatti Karim non parlava bene la lingua araba e possedeva solo varie nozioni sul mondo islamico. Appena adolescente lascia i tutori per trasferirsi in citt\u00e0.\nTrascorre un'adolescenza normale, tra nuovi amici e ragazze, il periodo di malessere adolescenziale sar\u00e0 per lui la seconda possibilit\u00e0 per incontrare gli altri. Un venerd\u00ec sera Karim scopr\u00ec anche il lato violento della citt\u00e0, una banda era spuntata in un bar e aveva brutalemte picchiato il proprietario per vecchi screzi a calci e bottigliate, lasciandolo a terra dopo l'aggressione, questo episodio segna la vita del futuro poliziotto, che rimane affascinato da quel mondo violento, incominciando a provare ammirazione nei confronti dei delinquenti locali.\nIncomincia cos\u00ec a dedicarsi ai furti di autoradio, poi di auto, ottenendo cos\u00ec una certa indipendenza economica e cominciando a frequentare alcuni personaggi di quella nuova realt\u00e0, tra i quali Marcel, un tossicomane con il quale Karim instaurer\u00e0 una profonda amicizia, Marcel inoltre con i suoi discorsi trasmise a Karim certezza dell'esistenza di un'altra vita oltre alla periferia, cosa che port\u00f2 Karim a proseguire gli studi nonostante continuasse con i furti. All'et\u00e0 di diciassette anni si iscrisse anche ad un corso di Muay thai per difendersi soprattutto da se stesso, visto gli eccessi di ira che talvolta lo possedevano, crebbe cos\u00ec nuovamente in solitudine, le voci sul suo \"lavoro notturno\" e il fatto di essere stato scelto per i campionati regionali di Muay Thai gli diedero la fama del picchiatore, motivo per cui molti si tenevano a distanza.\nSuperato l'esame di maturit\u00e0 con voti medi, prosegui gli studi presso l'Universit\u00e0, facolt\u00e0 di giurisprudenza sempre a Nanterre e proseguendo la carriera parallela di ladro di auto, rubandone un paio al mese. All'et\u00e0 di ventun'anni si laurea in giurisprudenza, ad un giovane arabo alto un metro e ottanta con capelli rasta e diversi orecchini non sarebbe mai stato concesso il praticantato, trovandosi ad un bivio, Karim scelse la carriera del poliziotto. Tornato dal servizio di leva si iscrisse alla \"Scuola superiore degli ispettori di polizia\" di Cannes-\u00c9cluse, ottenendo risultati eccezionali. Karim possedeva un'intelligenza superiore alla media oltre ad una conoscenza profonda del comportamento delinquenziale, in questo periodo divenne un ottimo tiratore, inoltre perfezion\u00f2 il combattimento a mani nude diventando maestro.\nL'anno seguente Karim completa la sua formazione professionale come stagista presso diversi commissariati parigini. Nel giugno del 1992 consegue il diploma con i complimenti della commissione, visti ripagati i suoi sforzi decide di festeggiare con l'amico d'adolescenza Marcel, scoprir\u00e0 poco pi\u00f9 tardi che l'amico \u00e8 stato assassinato\nOttenuto il diploma, Karim fa richiesta per entrare a far parte delle BRI Brigade de recherche et d'intervention specializzata in pedinamenti, delitti fragranti e irruzioni ma gli ottimi risultati conseguiti giocarono a suo sfavore, gli venne infatti offerta la possibilit\u00e0 di entrare nella \"Sesta Divisione\" (squadra antiterrorismo) come infiltrato tra gli integralisti islamici. Il rifiuto del giovane non fu bene accetto dai suoi superiori, che lo rilegarono nella cittadina di Sarzac, piccolo centro abitato nel quale non accadeva praticamente nulla.\nLa morte di Marcel e la vendetta di Karim.\nDopo aver cercato l'amico in lungo e in largo per la citt\u00e0 di Nanterre, riceve dopo cinque giorni la notizia della morte dell'amico. Rinvenuto in fondo a uno scantinato il cadavere presentava segni di tortura, le mani erano ustionate, la faccia tagliuzzata e le unghie bucate con la punta di un trapano, prima che l'uomo fosse finito con un colpo di shotgun alla gola. Sconvolto dalla morte dell'amico decide di perpetrare la sua vendetta nei confronti degli assassini. In pochi giorni Karim riesce a venire a sapere i nomi delle persone coinvolte. Si trattava di tre tossicomani della periferia che Karim conosceva, dei quali solo uno poteva essere responsabile della morte dell'amico, il movente probabilmente era legato a una partita di droga che l'amico deteneva e vendeva, nonostante la delusione si mette sulle loro tracce. Karim vendicher\u00e0 l'amico uccidendo il responsabile dell'omicidio, l'esperienza di poliziotto gli servir\u00e0 per non lasciare nessuna traccia, il caso sar\u00e0 immediatamente archiviato.\nFanny Ferreira.\nFanny \u00e8 la ragazza che scopre il corpo di R\u00e9my Caillois. Di circa venticinque anni ha la pelle olivastra e i capelli ricci, appena crespi sulle tempie, con il viso scuro e vellutato, con occhi brillanti. La ragazza \u00e8 un\u2019abile scalatrice, come lei stessa suggerisce conosce a memoria tutte le montagne nel circondario dell'Universit\u00e0 di Guernon, (dal Grand Pic de Belledonne ai Grandes Rousses). oltre ad essere un\u2019alpinista provetta, Fanny e la pi\u00f9 giovane laureata di Francia, conseguendo il dottorato all'et\u00e0 di vent'anni, periodo nel quale era gi\u00e0 ricercatrice, \u00e8 inoltre titolare di cattedra nell'universit\u00e0, nella quale insegna varie discipline, tra le quali la tassonomia delle pietre, la dislocazione tettonica e la glaciologia oltre al ruolo che ricopre nella facolt\u00e0, Fanny \u00e8 caporedattore del giornale universitario \"Tempo\".\nDopo un confronto con il commissario Ni\u00e9mans il quale rivela a Funny la natura dell'acqua ritrovata nelle orbite di R\u00e9my Caillois, e la sua teoria sulla possibile provenienza, la ragazza indica senza alcuna esitazione un unico crepaccio particolarmente profondo le cui caratteristiche avrebbero permesso al l'assassino di prelevare quel tipo di acqua senza complicazioni esagerate. L'intuizione di Fanny risulter\u00e0 essere corretta, nel crepaccio troveranno infatti la seconda vittima.\nSophie Caillois.\nSophie Caillois \u00e8 una ragazza di circa venticinque anni, moglie della prima vittima R\u00e9my Caillois, si presenta come una donna dai capelli chiari di mezza lunghezza, i quali le inquadrano il viso stretto e scavato, il cui pallore accentuava le occhiaie, con lineamenti ossuti ma delicati, ad avviso di Ni\u00e9mans la bellezza della donna arrivava in un secondo momento dopo una prima impressione di disagi, appare inoltre come una persona carica di dolore e odio verso la polizia. Come Fanny, Ni\u00e9mans reputa la donna forte, intelligente e aggressiva.\nLe vittime.\nR\u00e9my Caillois.\nR\u00e9my Caillois \u00e8 la prima vittima che appare nel romanzo, di venticinque anni, Caillois ricopriva il ruolo di bibliotecario capo all'Universita di Guernon. R\u00e9my era considerato una persona molto schiva, un solitario, che viveva con la moglie Sophia all'interno del Campus. un bel giovane sorridente dai capelli corti e i lineamenti contratti. Secondo Fanny, nonostante fosse una persona brillante e un uomo di cultura, non ottenne mai i risultati che si aspettava, covando in fondo una gelosia verso la cos\u00ec detta \"elite\" universitaria. R\u00e9my ha inoltre preparato una tesi di laurea filosofica riguardanti le relazioni tra la prova fisica e il sacro, studiando il mito dell'Athlon, nello svolgimento narrativo si evince che R\u00e9my \u00e8 ossessionato dalla sua tesi, nella sua casa infatti sono appesi molti quadri con fotogrammi del film di Leni Riefenstahl \"Olympia\" in riferimento ai Giochi Olimpici del 1936 (nel romanzo 1938) a Berlino, nel quale R\u00e9my era convinto che quei giochi avessero ritrovato l'unit\u00e0 profonda dei giochi di Olimpia.\nR\u00e9my era figlio di Caillois, anch'esso capo bibliotecario all'universit\u00e0 di Guernon, travolto da una valanga avvenuta a \"Grande Lance d'Allemont\" nel 1993 mentre compiva una scalata mentre la madre mori quando R\u00e9my aveva otto anni.\nLe circostanze di ritrovamento del corpo di R\u00e9my Caillois.\nDomenica nel tardo pomeriggio la moglie di R\u00e9my, Sophie Caillois denuncia la scomparsa del marito, afferma che quest'ultimo era partito la sera prima per una gita in montagna, verso la Monte Muret, quella delle gite in solitaria era un'abitudine della vittima, che era solito passare la notte nei rifugi, motivo per cui la moglie tarda ad annunciarne la scomparsa. Inoltre sebbene fosse abitudinario, non comunicava mai i propri itinerari, non ne parlava nemmeno alla moglie e di volta in volta prendeva direzioni che meglio gli aggradavano.\nFanny ogni fine settimana si cimenta nell'attivit\u00e0 di rafting, compiuto il consueto giro, si accosta alla riva nei pressi del Campus, questo avvicinarsi \u00e8 permesso da un naturale sbarramento che rallenta notevolmente la corrente del fiume. La ragazza nota il corpo della vittima nel riflesso dello specchio d'acqua del fiume. Il corpo viene rinvenuto a circa quindici metri di altezza, incastrato a forza in una delle spaccature della roccia, esattamente a met\u00e0 della parte, equidistante da terra e dalla falesia, la vittima al momento della scoperta appare raggomitolata in posizione fetale. Su suggerimento di Fanny, il corpo potrebbe essere stato collocato nella nicchia grazie all'utilizzo di pulegge e forza peso, cosa che richiederebbe delle capacit\u00e0 alpinistiche.\nAutopsia sul corpo di R\u00e9my Caillois.\nL'addome e il torace della vittima apparivano coperte di ferite nerastre, differenti per forma e profondit\u00e0, tagli dalle labbra violacee, con bruciature iridate e macchie di fuliggine. Si distinguevano anche delle lacerazioni attorno alle braccia e ai polsi, come se l'uomo fosse stato legato con un cavo, la causa della morte viene stabilita dal medico legale per soffocamento, anche se non c'\u00e8 modo di stabilire l'ora del decesso. Un particolare interessante secondo Ni\u00e9mans era la mancanza di colpi o di sevizie sul volto della vittima, che si presentava con gli occhi chiusi in posizione fetale, nell'aprire la palpebra della vittima, il commissario nota una lacrima, nonostante la mancanza dei bulbi oculari.\nNello specifico l'esame della parte anteriore del torace mostrava lunghi tagli longitudinali, ottenuti senza dubbio con uno strumento affilato, altre lacerazioni inferte dallo stesso strumento erano presenti anche sulle spalle e sulle braccia, ustioni multiple sul torso, sulle spalle, sui fianchi e sulle braccia, per un totale di venticinque segni, alcuni in prossimit\u00e0 delle ferite precedentemente descritte, giungendo alla conclusione che alcune ferite erano state cauterizzate cospargendole di benzina e successivamente date alle fiamme, la vittima inoltre presentava numerosi ematomi, edemi e fratture, per un totale di quattro costole rotte, e le clavicole sbriciolate, cos\u00ec come tre dita della mano sinistra e due della destra, mentre le parti genitali apparivano illividite per i colpi subiti, il medico ne concluse che l'arma con il quale furono inferte le sevizie fosse senza dubbio una sbarra di ferro o di piombo dello spessore di circa sette centimetri.\nMentre l'arma del delitto, un cavo metallico dello spessore di due millimetri, simile ad un freno per biciclette o alla corda di un pianoforte, ha inciso le carni per una lunghezza di quindici centimetri, frantumando la glottide, tagliando i muscoli della laringe e lacerando l'aorta. L'ora del decesso viene indicata tra le venti e le ventiquattro del sabato sera, emerge inoltre che le torture alla vittima sono state perpetrate per tutta la giornata, in stato di coscienza della stessa e senza imbavagliamenti, come se il carnefice volesse ottenere delle informazioni.\nL'acqua nelle orbite di R\u00e9my Caillois.\nIn seguito all'analisi di laboratorio sull'acqua trovata nelle orbite della vittima, si evince che questa \u00e8 unica nel suo genere, essa infatti ha tassi insolitamente alti di acido solforico e acido nitrico presentando un'acidit\u00e0 di molto superiore alla media, le analisi portano quindi alla conclusione che si tratta di acqua inquinata e la particolare composizione che \u00e8 senza dubbio prodotto dalla combustione di lignite, un tipo di centrale termoelettrica superata da oltre trent'anni e assente su tutto il territorio dell'Europa occidentale e che la possibilit\u00e0 pi\u00f9 vicina fosse ad oltre ottocento chilometri di distanza nell'Europa orientale.\nMessosi in contatto con un ecologista locale esperto in materia, giunge alla conclusione che si tratta di piogge acide, conseguenze dell'inquinamento delle centrali dell'epoca, offrendo cos\u00ec un unico luogo dove poter trovare la stessa composizione, negli strati di ghiaccio relativi all'epoca in cui fossero presenti.\nLa perizia del medico militare su R\u00e9my Caillois.\nDopo aver appreso che la vittima venne riformata alla visita militare, e notato l'appunto del medico militare, che suggeriva vivamente una terapia poich\u00e9 ritenuto affetto da schizofrenia acuta, Ni\u00e9mans si mette in contatto con il 14\u00ba reggimento di fanteria di stanza a Lione, riuscendo poco dopo a mettersi in contatto con il maggiore medico Yvens, il quale dopo un iniziale reticenza nel fornire informazioni per via del rapporto medico-paziente, espone quanto ricorda delle proprie conclusioni sul giovane.\nSecondo Yvens, il giovane bibliotecario era un caso classico di schizofrenia, con ambivalenze di pensiero, perdita di contatto con il mondo esteriore e mutismo, inoltre afferma che l'uomo viveva in un mondo tutto suo, un mondo di rigore estremo in cui la sua personalit\u00e0 si moltiplicava, sebbene agli occhi degli altri simulasse una certa flessibilit\u00e0, nella sua mente era ossessionato dall'ordine e dalla precisione, dov'\u00e8 ognuno dei sentimenti si cristallizzava in una personalit\u00e0 a parte. Le rivelazioni del medico portarono Ni\u00e9mans a supporre e successivamente verificare che l'uomo fosse violento con moglie.\nPhilippe Sertys.\nPhilippe Sertys \u00e8 la seconda vittima che appare nel romanzo, di circa vent'anni, celibe il ragazzo esercita la professione di aiuto infermiere presso l'ospedale di Guernon. La madre sporge denuncia di scomparsa qualche ora prima del ritrovamento del cadavere, inizialmente non sar\u00e0 possibile identificare il corpo, poich\u00e9 racchiuso in una parete di ghiaccio. Da una prima analisi non risultano punti in comune con la prima vittima se non una somiglianza nell'aspetto fisico, dalle fotografie Philippe si presenta come una persona dai lineamenti fini, i capelli tagliati a spazzola, un sorriso febbrile e occhi scuri, con un'espressione quasi infantile che trasmetteva un certo nervosismo.\nLa vittima come R\u00e9my aveva perso il padre, qualche anno prima di cancro al fegato, uno dei punti in comune che balza subito all'occhio di Ni\u00e9mans \u00e8 il fatto che anche in questo caso la vittima svolgeva lo stesso lavoro del padre, iniziando a seguire le orme del padre all'et\u00e0 di quindici anni. Oltre a questo i due casi avevano poco il comune, le vittime avevano frequentato scuole diverse, erano cresciuti in diversi quartieri, e appartenevano a diverse classi sociali, A differenza di R\u00e9my, Philippe era analfabeta e viveva ancora nella casa di famiglia poco fuori Guerinon. Inoltre sembrava non avesse alcun hobby se non quello di giocare ai videogiochi. Philippe inoltre aveva prestato il servizio di leva e a detta di tutti era dolce come un angelo. Ancora una volta il commissario si trovava senza indizi.\nLe circostanze di ritrovamento del corpo di Philippe Sertys.\nIl corpo di Philippe viene rinvenuto all'interno di un crepaccio nel circo di Vallernes, Ni\u00e9mans e Fanny dopo essersi calati per pi\u00f9 di trentacinque metri si spostano orizzontalmente oltre cento metri, con l'uscita del sole oltre la coltre di nubi, la parete di ghiaccio sul quale procedono inizia a sciogliersi, provocando delle piccole cascate, preso dal panico Ni\u00e9mans ha un malore e nel momento in cui sta per venire meno, Fanny richiama la sua attenzione in un punto preciso, dove il commissario intravede la sagoma di un uomo, si tratta del riflesso del corpo di Philippe, imprigionato in una parete di ghiaccio alle sue spalle, appariva in posizione fetale, con la bocca aperta come in un grido silenzioso, un velo d'acqua passava incessantemente sull'immagine, distorcendo la visione del cadavere.\nConsiderazioni di Ni\u00e9mans sugli omicidi.\nCon il ritrovamento del secondo corpo, si presenta sempre maggiormente l'ipotesi di un delitto a sfondo sessuale, l'omicida poteva essere un omosessuale latente attirato da quel tipo di uomo, la motivazione che spinge alla conclusione \u00e8 la somiglianza delle vittime. Tutto sommato Ni\u00e9mans \u00e8 in completo disaccordo, in primo luogo a causa della sua esperienza quotidiana come poliziotto, infatti riteneva che sebbene i serial killer importati dagli Stati Uniti avessero invaso la letteratura e il cinema di tutto il mondo, una simile atroce inclinazione non si era mai manifestata nella realt\u00e0 francese.\nTrasposizione cinematografica.\nNel 2000 esce nelle sale cinematografiche I fiumi di porpora (\"Les Rivi\u00e8res pourpres\") un film thriller dal romanzo di Jean-Christophe Grang\u00e9 da lui adattato con il regista Mathieu Kassovitz. Del cast fanno parte Jean Reno, Vincent Cassel, Nadia Far\u00e8s e, in due brevi cammei, Dominique Sanda e Jean-Pierre Cassel. Il film ha avuto un seguito nel 2004 con \"I fiumi di porpora 2 - Gli angeli dell'Apocalisse\" di Olivier Dahan."}
{"id": "1505810", "revid": "12760", "url": "https://it.wikipedia.org/wiki?curid=1505810", "title": "Bestia dello G\u00e9vaudan", "text": ""}
{"id": "1505812", "revid": "1226", "url": "https://it.wikipedia.org/wiki?curid=1505812", "title": "Plancia (Star Trek)", "text": ""}
{"id": "1505832", "revid": "1226", "url": "https://it.wikipedia.org/wiki?curid=1505832", "title": "Trasporto istantaneo", "text": ""}
{"id": "1505835", "revid": "287204", "url": "https://it.wikipedia.org/wiki?curid=1505835", "title": "Whitaker Challenge Cup", "text": "La Whitaker Challenge Cup \u00e8 stata una competizione calcistica disputata per quattro edizioni in Sicilia, tra il 1905 e il 1908.\n\u00c8 il primo trofeo siciliano di calcio della storia, ma anche il primo del Centro-Sud Italia tra societ\u00e0 di citt\u00e0 diverse.\nAntefatto.\nLe societ\u00e0 siciliane sono rimaste fuori per molti anni dai campionati federali, organizzati nel Nord Italia dalla FIF. Tuttavia, all'inizio del XX secolo a Palermo e Messina sorsero due societ\u00e0, le cui dirigenze erano interessate a partecipare a competizioni ufficiali, in modo da poter testare i propri giocatori. Inizialmente, si accontentarono di incrociare gli equipaggi delle navi di passaggio; il 18 aprile 1901 si affrontarono in amichevole per la prima volta. Al campo Varvaro, l'Anglo-Palermitan vinse per 3-2 sul Messina FC e questa \u00e8 considerata la prima vera partita tra societ\u00e0 siciliane. Solo il 5 aprile 1904 si disput\u00f2 la rivincita a campi invertiti, al campo di San Raineri: vinsero i messinesi per 3-0. Per l'occasione, Joseph Whitaker offr\u00ec una coppa alla squadra vincitrice: fu il preludio alla Whitaker Challenge Cup.\nStoria.\nIl trofeo fu messo in palio da Joshua Whitaker (conosciuto anche come Giosu\u00e8) ed Euphrosyne Whitaker, tra i membri pi\u00f9 appassionati di sport della famiglia Whitaker.\nLa coppa era d'argento e cesellata da maestri argentieri palermitani. A contendersela furono l'Anglo-Palermitan Athletic and Foot-Ball Club e il Messina Football Club. Il Palermo nel 1907 comp\u00ec poi un cambio di denominazione e di colori sociali, adottando il rosa-nero. Il trofeo fu disputato in quattro occasioni tra il 1905 ed il 1908. Nel 1907 non si sarebbe dovuto disputare poich\u00e9 venne rinviato una prima volta per il maltempo ed una seconda poich\u00e9 le due societ\u00e0 non riuscirono a trovare un accordo sull'arbitro dell'incontro; effettivamente per\u00f2 la partita si disput\u00f2 il 2 aprile 1907 in casa dei palermitani. Il trofeo venne definitivamente soppresso dopo il terribile terremoto avvenuto a Messina all'alba del 28 dicembre 1908, e fu sostituito nel 1909 dalla Lipton Challenge Cup."}
{"id": "1505836", "revid": "767487", "url": "https://it.wikipedia.org/wiki?curid=1505836", "title": "Hancock (film)", "text": "Hancock \u00e8 un film del 2008 diretto da Peter Berg. \u00c8 un film di supereroi con protagonista Will Smith.\nTrama.\nJohn Hancock \u00e8 un supereroe alcolizzato affetto da amnesia. I suoi poteri sono: l'invulnerabilit\u00e0, la forza sovrumana, l'immortalit\u00e0, il super salto e la capacit\u00e0 di volare. Nonostante sia perennemente sotto gli effetti dell'alcool, Hancock salva vite e arresta criminali. Tuttavia i suoi interventi provocano generalmente enormi danni materiali e costi rilevanti per la citt\u00e0 di Los Angeles, il che, in aggiunta ai suoi modi rozzi e strafottenti, lo rende decisamente impopolare. Per questi motivi, gli abitanti della citt\u00e0 lo esortano a lasciare la metropoli californiana. Hancock, tuttavia, non dimostra nessun interesse per l'opinione altrui, anzi, manifesta uno sprezzante disinteresse anche per le numerose convocazioni in tribunale, a cui non si presenta mai.\nUn giorno Hancock salva Ray Embrey, che era rimasto bloccato con la sua auto sulle rotaie di un treno, provocando un deragliamento. Embrey \u00e8 un PR che, sentendosi in debito verso il superuomo, decide di aiutarlo a rilanciarne l'appannata immagine e gli d\u00e0 consigli di galateo (atterrare senza demolire il suolo, per esempio), scarsamente ascoltati.\nQuando un procuratore distrettuale condanna Hancock ad una pena detentiva, Ray gli consiglia per prima cosa di costituirsi. Con riluttanza, Hancock accetta di andare in galera, promettendo alla citt\u00e0 di diventare un uomo migliore. Il piano di Ray \u00e8 di fare in modo che la cittadinanza si renda conto che senza gli interventi di Hancock la situazione peggiorer\u00e0 e i crimini aumenteranno; intanto cerca di convincere il supereroe a non bere pi\u00f9 ed a imparare a comportarsi in modo gentile con gli altri. Fra le altre cose Hancock, durante la sua reclusione, viene insultato e minacciato da un paio di detenuti e, dopo averli avvertiti, infila letteralmente la testa di uno nel sedere dell'altro.\nCome previsto da Ray, dopo un po' di tempo il capo della polizia \u00e8 costretto a convocare Hancock per risolvere una situazione difficile: dei rapinatori armati si sono asserragliati in una banca prendendo degli ostaggi ed una donna poliziotto ferita \u00e8 rimasta bloccata sotto il loro tiro. Hancock si fa convincere ad intervenire, adottando il nuovo modo di fare suggeritogli da Ray ed indossando anche un nuovo costume da supereroe. Salva cos\u00ec la donna assieme a tutti gli ostaggi e neutralizza la banda, e nello scontro ferisce il capo della banda, Red, tagliandogli una mano. Come conseguenza della sua eroica impresa, questa volta portata a termine senza procurare inutili danni e senza indispettire le forze dell'ordine, Hancock diventa improvvisamente molto popolare. Per festeggiare il suo ritorno, Ray e sua moglie Mary decidono di invitarlo a cena, durante la quale Hancock racconta di essersi risvegliato 80 anni prima in un ospedale di Miami e di non ricordare nulla della sua vita precedente.\nPi\u00f9 tardi quella notte, dopo aver riportato a casa Ray, che essendo ubriaco si addormenta subito, Hancock si sente irresistibilmente attratto da Mary e cerca di baciarla, ma Mary nel sottrarsi a lui rivela sorprendentemente di possedere i suoi stessi poteri, scaraventandolo violentemente fuori dalla casa attraverso la parete della cucina. La donna gli intima di non rivelare nulla a Ray, per non rovinare il proprio matrimonio.\nI due la mattina dopo hanno un duro confronto nella vecchia roulotte dove vive Hancock. Mary gli rivela che sono gli ultimi due sopravvissuti della loro specie. Hancock vuole innanzi tutto capire che genere di rapporti ci fossero stati tra loro prima che fosse colpito dall'amnesia e Mary gli risponde che sono fratello e sorella, ma Hancock non le crede a causa della tensione sessuale fra loro: i due iniziano cos\u00ec a litigare. Nel violento litigio, i due finiscono nel centro di Los Angeles scatenando diversi potenti fenomeni meteorologici. Alla fine Mary, esasperata, gli rivela che loro due erano una coppia. Durante il loro scontro Ray tuttavia li scopre: Mary \u00e8 allora costretta a confessare alla presenza di Hancock la verit\u00e0: nei tempi antichi esistevano molti altri individui come Hancock e Mary e che tutti quanti erano dotati di grandi poteri ed erano immortali. Non sono chiare le loro origini, la gente di quel tempo li venerava come d\u00e8i. Col proseguire del tempo, tuttavia essi alla fine formarono tutti delle coppie e si unirono, morendo poi nel tempo senza cause apparenti. Mary rivela che lei e Hancock erano marito e moglie, ma che si separarono un millennio fa e che attualmente sono gli ultimi rimasti. Mary ammette che si sarebbe dovuta unire a Hancock come gli altri, ma alla fine si rifiut\u00f2, sostenendo che nessuno decideva il suo destino e che c'era possibilit\u00e0 di scegliere con chi stare. Mary ammette di aver troncato il rapporto anche perch\u00e9 stanca della loro relazione, che sfociava spesso in disguidi e litigi, causando tremendi problemi, accennando che essi avevano generato caos tempo addietro in Persia e Grecia; l'ultimo litigio era stato a Brooklyn.\nHancock, amareggiato per avere scoperto di essere stato abbandonato lasciandogli credere di essere solo al mondo, se ne va confuso.\nQuella sera, mentre si trova suo malgrado coinvolto in una rapina in un negozio, Hancock viene per la prima volta ferito da colpi d'arma da fuoco, finendo in ospedale. Mary va a trovarlo e gli rivela che loro perdono i propri poteri quando rimangono vicini per abbastanza tempo. \u00c8 infatti per effetto della frequentazione di Mary che Hancock \u00e8 diventato vulnerabile alle pallottole. Hancock domanda infine cosa era successo a loro e lei decide di raccontargli il loro passato: duemila anni prima, quando ancora erano marito e moglie, e stavano insieme, Mary e Hancock avevano deciso di condurre una normale vita umana e di poter cos\u00ec invecchiare e morire come mortali, tuttavia la gente di quel tempo, scoprendo la loro vera natura, li boll\u00f2 come mostri che dovevano essere eliminati. In pi\u00f9 di una occasione Mary rischi\u00f2 di essere uccisa e Hancock la salv\u00f2 sempre dal pericolo, svelandogli cos\u00ec come si sia procurato le cicatrici che ha sul corpo. L'ultimo incidente avvenne a Miami ottant'anni prima, dove Hancock e Mary vennero aggrediti da un gruppo di ladri in un vicolo. Hancock venne ferito gravemente ma sopravvisse. Ma i colpi che ricevette gli causarono una forte amnesia, dimenticandosi di chi lui fosse e di Mary. Mary insiste che Hancock \u00e8 diverso da tutti gli altri della loro razza e che il suo destino \u00e8 quello di vegliare sul mondo e di proteggerlo: l'ultimo dei supereroi a difesa del mondo.\nCinque criminali evasi che odiano a morte Hancock cercano di ucciderlo in ospedale, approfittando della sua vulnerabilit\u00e0. Mary viene gravemente ferita nel tentativo di proteggerlo. Hancock, solo e vulnerabile, viene ferito ripetutamente dai criminali. Bench\u00e9 riesca ad eliminarne due scaraventandoli fuori dall'edificio e a tramortirne altri due, il capo della banda, Red, sembra a un certo punto in grado di sopraffarlo, ma prima che il criminale gli spari il colpo mortale giunge Ray e lo uccide con un'ascia antincendio. Hancock, con un ultimo sovrumano sforzo, si allontana dal palazzo e vola via con tutte le sue forze, salvando cos\u00ec Mary.\nTempo dopo, Hancock ha accettato finalmente la sua vita da supereroe e si \u00e8 trasferito a New York per allontanarsi da Mary e permettere a lei e a Ray di vivere una tranquilla esistenza. Una sera, mentre Ray e Mary passeggiano sulla banchina di Santa Monica, Hancock gli telefona e dice loro di guardare in alto nel cielo: ha scolpito sulla luna il marchio inventato da Ray per ringraziarlo ed aiutarlo nel suo tentativo di \"cambiare il mondo\".\nProduzione.\nIl film, che inizialmente doveva intitolarsi \"Tonight He Comes\", fu scritto da Vy Vincent Ngo nel 1996; in seguito fu proposto a vari registi tra cui Tony Scott, Michael Mann e Gabriele Muccino (quest'ultimo fu preso in considerazione dopo che Will Smith fu diretto da lui ne \"La ricerca della felicit\u00e0\"). La pellicola fu infine affidata a Peter Berg, che inizi\u00f2 a girare il film nel luglio del 2007 con il titolo \"John Hancock\", poi abbreviato in \"Hancock\".\nLa prima scelta di Will Smith per il ruolo di Mary Embrey fu Aishwarya Rai, la quale rifiut\u00f2 a causa di molti impegni. Venne poi assegnato il ruolo a Charlize Theron.\nNel film appaiono in brevi camei lo sceneggiatore e produttore Akiva Goldsman e il regista Michael Mann, entrambi produttori della pellicola.\nRiprese.\nI luoghi di ripresa del film sono stati principalmente negli Stati Uniti a Los Angeles e a New York.\nDistribuzione.\nIl film ha debuttato nella sale cinematografiche statunitensi il 2 luglio 2008, mentre in Italia \u00e8 uscito nelle sale il 12 settembre 2008.\nAccoglienza.\nCritica.\nIl film \u00e8 stato accolto da recensioni miste da parte della critica. Sul sito \"Rotten Tomatoes\" detiene un 41% di recensioni professionali positive, su un totale di 217 recensioni, con un voto medio del 5,4/10. Su \"Metacritic\" il film ha un voto di 49 su 100, basato sul parere di 37 critici.\nIncassi.\nIl film, che ha avuto un costo stimato di 150 milioni di dollari, ha riscosso un ottimo incasso mondiale, per un totale di 624.386.746 dollari (227.946.274 nei soli Stati Uniti)."}
{"id": "1505837", "revid": "228587", "url": "https://it.wikipedia.org/wiki?curid=1505837", "title": "Acantocita", "text": " \nSi definisce acantocita (dal greco \"akanthos\", punta) un globulo rosso dalla forma anomala. L'anomalia consiste in una superficie dentellata, con una irregolare distribuzione di spicole, di numero e forma variabili.\nTale anomalia \u00e8 determinata da un difetto di membrana che si osserva nell'abetalipoproteinemia, una rara forma ereditaria a trasmissione autosomica recessiva, nelle epatopatie come la cirrosi alcolica e nell'uremia. Il ritrovamento nel sangue periferico di un numero crescente di queste forme anomale di globulo rosso indicherebbe un peggioramento della prognosi.\nAnche l'assunzione di alcuni farmaci pu\u00f2 determinare la formazione di acantociti.\nNella medicina veterinaria.\nL'acantocita pu\u00f2 essere visto anche in alcuni animali, come il cane, con febbre o con alcune tipologie di sarcomi."}
{"id": "1505840", "revid": "125969297", "url": "https://it.wikipedia.org/wiki?curid=1505840", "title": "Associazione Calcio Padova 1928-1929", "text": "Questa voce raccoglie le informazioni riguardanti la Associazione Calcio Padova nelle competizioni ufficiali della stagione 1928-1929."}
{"id": "1505843", "revid": "1086846", "url": "https://it.wikipedia.org/wiki?curid=1505843", "title": "Associazione Calcio Padova 1929-1930", "text": "Questa voce raccoglie le informazioni riguardanti lAssociazione Calcio Padova nelle competizioni ufficiali della stagione 1929-1930.\nStagione.\nIl Padova nel campionato si Serie A 1929-1930, il primo a girone unico, si classifica al diciassettesimo e punultimo posto con 26 punti e retrocede in Serie B insieme alla Cremonese."}
{"id": "1505844", "revid": "124257677", "url": "https://it.wikipedia.org/wiki?curid=1505844", "title": "Luigi Guicciardi", "text": "Di lontane origini siciliane, ha creato il personaggio del commissario Cataldo, protagonista di una serie di romanzi polizieschi comprendente, tuttora, 20 opere. Nel 2021 ha creato un nuovo personaggio, il commissario Laudani, della questura di Modena."}
{"id": "1505846", "revid": "13019064", "url": "https://it.wikipedia.org/wiki?curid=1505846", "title": "Asynchronous JavaScript and XML", "text": ""}
{"id": "1505848", "revid": "54193", "url": "https://it.wikipedia.org/wiki?curid=1505848", "title": "Protagora di Abdera", "text": ""}
{"id": "1505857", "revid": "599013", "url": "https://it.wikipedia.org/wiki?curid=1505857", "title": "Dfa", "text": ""}
{"id": "1505860", "revid": "122663211", "url": "https://it.wikipedia.org/wiki?curid=1505860", "title": "Piemonte d'Istria", "text": "Piemonte d'Istria (, a volte indicato semplicemente come \"Piemonte\") \u00e8 una localit\u00e0 della Croazia, frazione del comune istriano di Grisignana.\nOrigini del nome.\nIl nome \"Piemonte\" significa \"ai piedi del monte\", dato che il paesino \u00e8 posto su una collinetta ai piedi di due monti (del monte Ghersici e del monte Santa Croce, sul quale un tempo sorgeva un castelliere).\nStoria.\nNato come un antico castello posto sulle colline affacciate sul fiume Quieto, appartenuto a lungo alla famiglia veneta dei Contarini, la citt\u00e0 era protetta da una doppia cinta muraria sulla quale si aprivano due porte, delle quali ne rimane soltanto di una recentemente (2008) oggetto di restauro.\nFino al 1945 Piemonte d'Istria fu un attivo centro agricolo. Alla fine della seconda guerra mondiale, con la cessione dell'Istria alla Jugoslavia, a causa del clima di violenza etnica e politica sostenuta anche dal nuovo governo comunista di Tito, gran parte della popolazione di Piemonte d'Istria esod\u00f2 in Italia, specialmente a Trieste formando la Comunit\u00e0 di Piemonte d'Istria in esilio. L'esodo provoc\u00f2 l'abbandono dell'abitato che nel 2000 contava soltanto una trentina di abitanti, contro gli oltre mille censiti prima della seconda guerra mondiale.\nGli eventi seguiti alla fine della guerra portarono anche a numerosi processi sommari e condanne di cittadini accusati di aver cercato o favorito la fuga in Italia. Il caso pi\u00f9 eclatante fu l'eccidio che avvenne la notte deL 20 febbraio 1949, ben quattro anni dopo la fine delle ostilit\u00e0. Le vittime erano tutti giovani di et\u00e0 compresa dai venti ai trent'anni e provenivano dieci su dodici da Cerreto, piccolo paesino all'interno dell'Istria, nei dintorni di Pisino. Probabilmente vennero traditi da una delle guide alle quali si rivolsero per la fuga in Italia. I militari dell'UDBA li aspettarono al varco e, dopo aver lanciato una serie di razzi luminosi per schiarire il buio della notte, furono tutti quanti mitragliati. Le salme furono poi gettate in una fossa comune del cimitero di S. Andrea di Piemonte. Solo da pochi anni una lapide ricorda i nomi dei giovani assassinati.\nL'abitato, quasi del tutto abbandonato e con la quasi totalit\u00e0 degli edifici crollati, \u00e8 al centro di alcuni programmi di recupero finanziati anche dall'Italia (precisamente da Marche, Friuli Venezia Giulia ed Emilia Romagna)."}
{"id": "1505863", "revid": "123274496", "url": "https://it.wikipedia.org/wiki?curid=1505863", "title": "Banca mista", "text": "La banca mista o banca universale \u00e8 un modello di gestione bancario, nato verso la fine del XIX secolo. Con la crisi del 1929 questo modello si rivel\u00f2 inadeguato e fu modificato nel 1933 con la legge Glass-Steagall Act per impedire alle istituzioni finanziarie di operare con finalit\u00e0 speculative eccedenti la loro funzione primaria di sostegno all'economia reale, \u00e8 stata abolita nel 1999 con la legge Gramm-Leach-Bliley Act. Oggi, dopo molte liberalizzazioni, rappresenta il pi\u00f9 diffuso modello di istituzione bancaria, impegnato nell'erogazione di molti servizi (tra cui in minima parte raccolta di risparmio a breve e a lungo termine) e nella vendita e attivit\u00e0 speculative di numerosi prodotti finanziari.\nStoria.\nIl modello della banca mista si diffuse in Europa a partire dal 1870 nei paesi di tarda industrializzazione: in Belgio, Germania, Italia e Austria.\nLa banca universale, oltre all'attivit\u00e0 di deposito, sconto e anticipazioni, come tutte le banche commerciali, erogava anche finanziamenti alle imprese a medio e lungo termine, e spesso assumeva partecipazioni nelle imprese stesse.\nIl progenitore delle banche universali europee era stato il \"Cr\u00e9dit mobilier\" francese dei fratelli Pereire, esistito fra il 1852 ed il 1870. Proprio il \"krach\" di questa banca determin\u00f2 tuttavia l'abbandono del modello della banca universale nella cultura bancaria francese, e in questo paese si afferm\u00f2 la separazione fra le \"banques de d\u00e9p\u00f4t\" e le \"banques d'affaires\".\nIl modello della banca universale si afferm\u00f2 invece in modo duraturo in altri paesi.\nIn Belgio ci furono due principali istituti di questo tipo: la \"Soci\u00e9t\u00e9 g\u00e9n\u00e9rale de Belgique\" e la \"Banque de Belgique\".\nIn Germania c'erano inizialmente sei \"Grossbanken\": \"Deutsche Bank\",\" Commerzbank\", \"Dresdner Bank\", \"Disconto-Gesellschaft\", \"Nationalbank f\u00fcr Deutschland\", \"Berliner Handelsgesellschaft\", poi progressivamente ridotte di numero in seguito a fusioni, fra il 1929 ed il 2009.\nIn Austria il modello della banca universale ebbe il suo maggior esempio nel \"Creditanstalt\".\nItalia.\nIl modello venne introdotto anche in Italia come strumento di finanziamento a lungo termine dell'industria a seguito della crisi di fine secolo (grande depressione) e rimase in atto fino alla riforma bancaria del 1936. Tale sistema produsse disfunzioni e instabilit\u00e0, come lo Scandalo della Banca Romana (che aveva portato al fallimento di alcuni istituti di rilevanza nazionale).\nIl periodo postunitario.\nLe prime banche universali italiane si ispiravano, anche nel nome, al modello del \"Cr\u00e9dit Mobilier\" francese.\nAll'indomani dell'Unit\u00e0 d'Italia il finanziamento alle imprese si fondava solo in piccola parte sul ricorso diretto al mercato borsistico. Le industrie venivano, infatti, finanziate soprattutto dalle banche, e solo quest'ultime ricorrevano al capitale di borsa. Gli industriali si erano legati quasi tutti ad una delle due grandi banche di allora, il Credito Mobiliare e la Banca Generale, e in qualche caso anche alla Banca Nazionale del Regno d'Italia. Il legame non consisteva solo nei finanziamenti che le industrie ricevevano dalle banche: infatti, spesso gli istituti di credito detenevano anche quote delle imprese industriali. Questo stretto rapporto fra banca e impresa, senza ricorso alla borsa, fu fatale in occasione della crisi bancaria del 1893-4. Infatti, quando scoppi\u00f2 lo scandalo della Banca Romana, l'intero sistema bancario italiano perse la fiducia dei risparmiatori, che corsero a ritirare i propri depositi agli sportelli. Perci\u00f2 anche le due grandi banche dovettero chiudere gli sportelli nell'inverno 1893-4 e furono successivamente liquidate.\nLe banche miste comportavano una struttura finanziario-produttiva instabile, sbilanciata a sfavore della raccolta di depositi e fondata sull'intreccio tra credito e impresa che in caso di crisi, come si vide in occasione del grande crollo del 1929, rischiava di far vacillare tanto il settore industriale quanto quello bancario. La banca mista era infatti un istituto:\nLo statuto di una banca mista prevedeva che tale istituto potesse compiere operazioni di diversa durata temporale; ci\u00f2 significa che esse potevano quindi raccogliere depositi, che erano operazioni a breve in quanto i risparmi erano ritirabili in qualsiasi momento, ed indirizzare tali depositi ad attivit\u00e0 di credito industriale, operazione di lungo termine che prevedeva durate di dieci o pi\u00f9 anni per i rendimenti.\nLe banche miste divennero cos\u00ec i principali garanti degli assetti azionari delle pi\u00f9 grandi imprese industriali italiane, essendo a tutti gli effetti parte del capitale azionario delle stesse.\nL'epoca della prima industrializzazione.\nUn'evoluzione nel sistema del finanziamento delle imprese avvenne nel 1894, quando furono costituite (con un importante contributo di capitali tedeschi) il Credito Italiano e la Banca Commerciale Italiana. Questi istituti erano anch'essi banche universali, tuttavia seguivano il modello tedesco di banca mista, il quale prevedeva accanto alle partecipazioni ed ai finanziamenti delle banche anche il ricorso al mercato dei capitali, al fine di ridurre i rischi. Gli eventi del 1893 avevano dimostrato, infatti, che le banche miste avevano bisogno di un mercato borsistico fiorente, in modo da poter smobilizzare le partecipazioni per procurarsi liquidit\u00e0.\nCredit e Comit operarono nel finanziamento di siderurgia, ferrovie (prima della loro nazionalizzazione), metallurgia ed anche nel settore elettrico.\nUn'ulteriore prassi attuata dalle banche miste a partire dall'inizio del Novecento per controllare le industrie con minori rischi, fu quella di prendere a riporto le azioni delle imprese, anzich\u00e9 acquistarle.\nAccanto alle due grandi banche universali di impostazione tedesca, esistevano in Italia anche due istituti completamente italiani, la Societ\u00e0 Bancaria Italiana ed il Banco di Roma. Queste due banche erano di dimensioni pi\u00f9 modeste e per eguagliare le due concorrenti maggiori attuarono delle politiche di crescita poco prudenti. La conseguenza fu che la SIB fu travolta dalla crisi del 1907 e dovette essere salvata proprio dal Credito e dalla Commerciale.\nDalla legge bancaria del 1936 al \"Testo Unico bancario\".\nLa crisi del 1929 travolse il sistema bancario, infatti il modello della banca universale aveva fatto s\u00ec che il crollo dei titoli di borsa travolgesse anche le banche che avevano forti legami con le industrie.\nL'istituto della specializzazione temporale e istituzionale, ovvero della distinzione tra attivit\u00e0 bancaria a breve (aziende di credito ordinario) e attivit\u00e0 bancaria a medio-lungo termine (istituti di credito a medio e lungo termine) venne introdotto con la riforma bancaria ex R.D.L. 12 marzo 1936, n. 375.\nEssa, nata su iniziativa di Alberto Beneduce e Donato Menichella, poneva fine al modello di banca mista della quale fu premessa necessaria la creazione dei gruppi a controllo pubblico IRI, che serv\u00ec al risanamento bancario ed IMI, deputata al credito industriale. La \"riforma Menichella\", come venne ribattezzata, aveva vietato alle banche di credito ordinario di operare nel settore del credito industriale, fissando un regime di controllo da parte della Banca d'Italia e lasciando, di conseguenza, al mercato finanziario i compiti di finanziamento dei programmi di sviluppo dell'apparato industriale. La Banca Commerciale Italiana, il Credito italiano e il Banco di Roma assunsero la qualifica di banche di interesse nazionale.\nIl testo unico bancario.\nTale assetto venne meno nel 1993 con il testo unico promosso dal governo Amato, entrato in vigore nel 1994, che recepiva la II direttiva bancaria CEE del 1992 e istituiva la banca d'impresa. La banca, con la nuova riforma, pot\u00e9 esercitare attivit\u00e0 di raccolta di risparmio, attivit\u00e0 d'esercizio del credito e ogni altra attivit\u00e0 finanziaria, compresa quella sui valori derivati (swaps, options, futures), tesa al conseguimento di un reddito di gestione. Fu consentito alla nuova generazione di banche \"universali\" di raccogliere risparmio senza limiti di durata, utilizzando ogni tipo di strumento, comprese le obbligazioni, e di poter erogare prestiti senza alcuna limitazione tecnica o temporale e senza vincoli. Si conferm\u00f2 la possibilit\u00e0 di assunzione di partecipazioni anche industriali. Una banca universale svolge direttamente tutte le attivit\u00e0 che ha deciso di intraprendere.\nFu consentito alle banche di detenere il controllo delle Societ\u00e0 di intermediazione mobiliare, oltre a svolgere con una concorrenza interna direttamente -in proprio e per conto terzi- le stesse attivit\u00e0 finanziarie operate dalle Sim (in proprio e per conto di terzi) ad eccezione della compravendita in Borsa. Le banche finanziavano le societ\u00e0, partecipando ai consorzi per il collocamento dei titoli, operavano sui titoli sia in proprio sia per conto terzi, o direttamente o attraverso fondi di investimento controllati o attraverso le proprie Sim.\nLe nuove attivit\u00e0 esercitate dalle banche universali, definite dal Testo unico, possono riguardare in sintesi:\nCaratteristiche.\nLe banche miste si caratterizzano per la capacit\u00e0 di conciliare attivit\u00e0 di prestito a medio e lungo periodo, per la partecipazione diretta alla gestione delle attivit\u00e0 delle imprese e per la semplice attivit\u00e0 di sportello.\nI potenziali conflitti di interesse riguardano:\nLa francese \"Credite Agricole\" possiede la peculiarita' di avere una partecipazione azionaria incrociata con gli istituti di credito locali, acquisiti nel corso degli anni.\nIl modello bancario svedese, esportato dalla Svenska Handelsbanken in tutto il nord Europa, consiste in una serie di banche regionali indipendenti e fortemente decentrate, con propri bilanci e Consigli di Amministrazione.\nUna fondazione funge da cassaforte degli extraprofitti annuali, e da cassettista del 10% delle azioni detenute fuori mercato in modo da incentivare obbiettivi di lungo termine e ostacolare tentativi di scalata alla maggioranza di controllo della propriet\u00e0."}
{"id": "1505866", "revid": "648716", "url": "https://it.wikipedia.org/wiki?curid=1505866", "title": "Principio nutritivo bypass", "text": "In zootecnia i principi nutritivi \"bypass\" sono sostanze nutritive che superano indenni la digestione microbica entrando nel processo digestivo enzimatico dei ruminanti. Questo comportamento interessa in particolare le proteine alimentari e, solo in misura marginale, l'amido.\nVantaggi della digestione microbica ruminale.\nA differenza dei Mammiferi monogastrici, nei quali la digestione microbica si svolge nell'intestino crasso, a valle del processo enzimatico, nei poligastrici si svolge nel rumine e, quindi, precede la digestione enzimatica.\nLa digestione microbica ruminale rappresenta un vantaggio biologico, rispetto al processo intestinale: essa ottimizza la fruizione dei prodotti della decomposizione e delle biosintesi microbiche da parte dell'ospite. Questi prodotti, infatti, si formano a monte dell'intestino tenue e possono essere assimilati dall'ospite sfruttando la capacit\u00e0 di assorbimento dei villi intestinali. Al contrario, nella digestione microbica intestinale, i principi nutritivi prodotti dalla microflora simbiontica si formano in un tratto dell'intestino in cui la capacit\u00e0 di assorbimento si riduce a causa del minore sviluppo dell'interfaccia di assorbimento. In definitiva la digestione microbica ruminale conferisce all'animale un maggiore rendimento (in termini energetici e biologici) nell'utilizzazione di alimenti grossolani, dotati di bassa digeribilit\u00e0 e ad alto tenore in fibra. \nTale vantaggio si evidenzia quanto pi\u00f9 alto \u00e8 il tenore in cellulosa e in proteine a basso valore biologico della dieta. \nLa cellulosa, infatti, non \u00e8 attaccata dagli enzimi saccarolitici dei Mammiferi, ma solo dalle cellulasi di microrganismi che fanno capo al dominio dei Procarioti o ai regni dei Protisti e dei Funghi. Nei Ruminanti, i fabbisogni energetici sono in gran parte soddisfatti dagli acidi grassi volatili (acido acetico, acido propionico e acido butirrico) prodotti dalla digestione microbica dell'amido e della cellulosa, mentre nei Monogastrici sono in gran parte soddisfatti dalla digestione enzimatica dell'amido, degli zuccheri e dei lipidi.\nPer quanto riguarda le proteine, in generale il valore biologico, ossia il rapporto fra amminoacidi essenziali e non essenziali, aumenta passando dalle proteine di origine vegetale a quelle di origine animale, fino a raggiungere il massimo nelle proteine del latte e dell'uovo. L'alimentazione degli erbivori si basa pertanto sull'apporto di proteine a basso valore biologico in quanto povere in alcuni amminoacidi essenziali. La dinamica della biocenosi del rumine permette tuttavia un incremento del valore biologico dei principi nutritivi azotati a beneficio dell'animale: la microflora batterica del rumine, infatti, \u00e8 in grado di sfruttare l'azoto minerale (di natura ammoniacale) o organico (di natura ureica o proteica) per sintetizzare amminoacidi essenziali. La microflora batterica rappresenta la base di una catena alimentare, localizzata nel sistema dei prestomaci dei Ruminanti, che conduce all'ospite come organismo consumatore finale: i batteri sono predati dai Protozoi, i quali utilizzano le proteine batteriche convertendole in proteine a pi\u00f9 alto valore biologico, assimilabili a quelle animali. In definitiva, il substrato alimentare proteico dei Ruminanti \u00e8 assimilabile a quello dei Carnivori, in quanto le proteine dei Protozoi hanno uno spettro amminoacidico simile a quello degli Animali e, quindi, pi\u00f9 ricche in amminoacidi essenziali. Questo vantaggio biologico viene esaltato in particolare con la soddisfazione di una parte del fabbisogno proteico integrando - entro stretti limiti - azoto non proteico (urea) in una dieta largamente basata sulla paglia o, comunque, su foraggi grossolani.\nSvantaggi della digestione microbica ruminale.\nLa digestione microbica rappresenta invece uno svantaggio quando la dieta \u00e8 ricca di principi nutritivi di alta digeribilit\u00e0 o di alto valore biologico, come nel caso di razioni ricche di amido e di proteine di origine animale .\nIn questo contesto il rendimento biologico dell'utilizzo degli alimenti si abbassa. Questo abbassamento di rendimento pu\u00f2 essere assimilato a quello che si verifica nel flusso di energia e materia nella catena alimentare di un ecosistema.\nImplicazioni economiche e igienico-sanitarie.\nLa digestione microbica ruminale costituisce un vantaggio economico nella conversione dei foraggi e, quindi, di una parte degli alimenti zootecnici prodotti nell'azienda agraria. Questi alimenti hanno in generale un basso valore nutritivo, perci\u00f2 l'indice di conversione pi\u00f9 alto nei Ruminanti offre un maggiore rendimento (sotto l'aspetto tecnico) con l'allevamento di bovini, ovini e caprini in luogo degli erbivori monogastrici (equini, conigli, suini). In un allevamento intensivo, tuttavia, l'impiego di animali di alto valore genetico, in grado di fornire elevate produzioni in termini di carne e, soprattutto, di latte, richiede la somministrazione di diete ad alto rapporto concentrati/foraggi, con razioni pi\u00f9 ricche in principi nutritivi di alto valore energetico e/o proteico,\nLa somministrazione di razioni ad alto valore nutritivo pu\u00f2 comportare implicazioni di natura economica e di natura igienico-sanitaria, in quest'ultimo caso per la possibile insorgenza di disfunzioni fisiologiche nei ruminanti ad alta capacit\u00e0 produttiva. Tali disfunzioni sono associate a due differenti aspetti che non necessariamente sono concomitanti e riguardano rispettivamente il metabolismo energetico, associato alla digestione dei polisaccaridi e alla produzione degli acidi grassi volatili, e quello proteico, associato alla digestione dei protidi. \nIn condizioni di bassa disponibilit\u00e0 energetica e di alta disponibilit\u00e0 proteica, la microflora del rumine attacca le proteine solubili per soddisfare in parte il fabbisogno energetico. Questo comportamento produce un maggior tasso di ammoniaca nel rumine, che una volta assorbita entra nel circolo sanguigno dell'animale. Poich\u00e9 gli animali non sono in grado di sintetizzare gli amminoacidi partendo dall'ammoniaca, si hanno come conseguenza i seguenti risvolti:\nProteine bypass.\nLe proteine bypass sono quelle che sfuggono all'attacco microbico nel rumine e passano, attraverso il reticolo e l'omaso, nell'abomaso, dove inizia la digestione enzimatica. La propriet\u00e0 bypass delle proteine alimentari non \u00e8 definibile in modo rigoroso in quanto \u00e8 associata a fattori intrinseci, propri della natura chimica stessa del nutriente, ed estrinseci, propri di un contesto ambientale che s'identifica nel concetto di dieta.\nSono fattori intrinseci propriet\u00e0 specifiche che riducono la solubilit\u00e0 della proteina, allungando i tempi necessari affinch\u00e9 si svolga l'attacco microbico. In questo caso la proteina sfugge all'azione degli enzimi batterici arrivando indenni nel reticolo. Sono fattori estrinseci quei contesti che riducono i tempi di permanenza delle proteine nel rumine e che fondamentalmente consistono nella tecnica di alimentazione basata sulla somministrazione \"ad libitum\" dell'alimento .\nIn merito alle propriet\u00e0 specifiche, si considerano intrinsecamente bypass quelle che hanno un'efficienza proteica doppia rispetto alla farina di soia. Sono tali, ad esempio, la farina di medica, la farina di sangue e le borlande di distilleria ."}
{"id": "1505873", "revid": "767487", "url": "https://it.wikipedia.org/wiki?curid=1505873", "title": "Sohag", "text": "Sohag \u00e8 una citt\u00e0 dell'Egitto centrale, capoluogo del governatorato omonimo. La citt\u00e0 \u00e8 situata sulla riva occidentale del Nilo, 100\u00a0km a sud di Asy\u016b\u1e6d, di fronte ad Akhmim, sulla riva orientale.\nL'economia \u00e8 basata sulla coltivazione del cotone, industrie tessili e fabbriche di trasformazione alimentare.\nA Sohag ha sede la Facolt\u00e0 di Arabo e Studi islamici collegata all'Universit\u00e0 Al-Azhar del Cairo. Nelle sue vicinanze \u00e8 presente il Monastero bianco."}
{"id": "1505878", "revid": "767487", "url": "https://it.wikipedia.org/wiki?curid=1505878", "title": "Michael Chopra", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nNella sua carriera, Chopra ha giocato per il Newcastle United, per il Watford, per il Nottingham Forest, per il Barnsley, per il Cardiff City e per il .\nPoi \u00e8 tornato al Cardiff City per 2 periodi di prestito.\nIl 6 luglio 2009 viene acquistato a titolo definitivo dal Cardiff City.\nIl 10 giugno 2011 passa all'Ipswich Town con cui firma un contratto di tre anni.\nIl 27 luglio 2013 dopo essersi svincolato dall'Ipswich Town, passa ufficialmente al Blackpool."}
{"id": "1505882", "revid": "1226", "url": "https://it.wikipedia.org/wiki?curid=1505882", "title": "Lugo Vicentino", "text": ""}
{"id": "1505884", "revid": "43530", "url": "https://it.wikipedia.org/wiki?curid=1505884", "title": "Bridgeman Art Library contro Corel Corp.", "text": ""}
{"id": "1505886", "revid": "125690024", "url": "https://it.wikipedia.org/wiki?curid=1505886", "title": "Al-Rayyan Sports Club", "text": "L'Al-Rayyan Sports Club \u00e8 una societ\u00e0 calcistica qatariota di Doha. Fondata nel 1967, milita nella Qatar Stars League, la massima serie del campionato qatariota di calcio, e gioca le partite casalinghe allo stadio Ahmed bin Ali. \u00c8 parte di una polisportiva che ha anche sezioni di pallacanestro, pallavolo, pallamano, tennistavolo e calcio a 5.\nRosa 2021-2022.\n \n \nRosa 2020-2021.\n \nRosa 2019-2020.\n "}
{"id": "1505892", "revid": "298229", "url": "https://it.wikipedia.org/wiki?curid=1505892", "title": "Qatari League", "text": ""}
{"id": "1505901", "revid": "339392", "url": "https://it.wikipedia.org/wiki?curid=1505901", "title": "Narodny Kommisariat Vnutrennikh Del", "text": ""}
{"id": "1505908", "revid": "838137", "url": "https://it.wikipedia.org/wiki?curid=1505908", "title": "Democrazia Nazionale (Spagna)", "text": "Democrazia Nazionale (in spagnolo: \"Democracia Nacional\" - DN) \u00e8 un partito politico spagnolo di estrema destra.\nFondato nel 1995, ad esso aderirono molti militanti di varie formazioni in precedenza dissoltesi, segnatamente:\nSuccessivamente si unirono a DN altre formazioni, come \"La Falange\" e \"Alianza Nacional\".\nIl partito si ispirava al Fronte Nazionale francese.\nUno dei maggiori esponenti del partito \u00e8 Manuel Canduela Serrano, ex membro di Acci\u00f3n Radical, un gruppo attivo nella Comunit\u00e0 Valenzana. \u00c8 stato anche il cantante del gruppo RAC \"Divisi\u00f3n 250\".\nStoria.\nNel 2007 il partito ha guadagnato tre consiglieri comunali: due a Tardajos e uno a Herrad\u00f3n de Pinares. In Tardajos govern\u00f2 con il Partito Popolare. Nelle elezioni locali del 2011, un consigliere cittadino \u00e8 stato eletto sotto il banner DN a Tardajos. Nelle elezioni locali del 2015, DN ha perso la sede a Tardajos ma ha guadagnato un nuovo consigliere comunale a Cuenca de Campos.\nIl 30 settembre 2018, insieme alla Falange Espa\u00f1ola de las JONS, Alternativa Espa\u00f1ola e FE - La Falange ha dato vita alla coalizione euroscettica AD\u00d1 Identidad Espa\u00f1ola con cui ha concorso alle Elezioni europee del 2019, senza ottenere nessun seggio."}
{"id": "1505953", "revid": "765341", "url": "https://it.wikipedia.org/wiki?curid=1505953", "title": "Astrografo", "text": "Un astrografo \u00e8 un telescopio progettato e costruito esclusivamente per l'astrofotografia. Gli astrografi sono utilizzati per la compilazione di cataloghi, il rilevamento di oggetti quali asteroidi, meteore e comete.\nStruttura.\nLa maggior parte dei telescopi appartenenti a questa categoria sono dei telescopi rifrattori, tuttavia ve ne sono diversi che usano la configurazione ottica del telescopio riflettore, la Ritchey-Chr\u00e9tien e configurazioni catadiottriche come il telescopio Schmidt. \nLe principali caratteristiche di un astrografo sono legate all'apertura e al rapporto focale che ne determinano il campo di vista e la dimensione dell'immagine sul film sensibile o sul CCD. Tipicamente le aperture si aggirano su valori tra i 20 e i 50 cm.\nIl profilo del piano focale \u00e8 progettata in modo da accogliere specifici rilevatori (film fotosensibili, CCD, fotomoltiplicatori etc.). L'obbiettivo progettato in modo da produrre sul piano focale una immagine il pi\u00f9 possibile piana. Talvolta possono essere progettati per lavorare con pellicole sensibili ad una specifica lunghezza d'onda.\nAstrografi con un ampio campo di vista e basso rapporto focale sono utilizzati per fotografare ampie zone di cielo; strumenti con rapporti focali pi\u00f9 elevati sono invece usati per effettuare misurazioni precise. Molti osservatori sono equipaggiato con un astrografo \"normalizzato\", in grado di produrre immagini al piano focale aventi una scala di 60 arcosecondi/mm.\nImpiego.\nAstrometria.\nGli astrografi utilizzati in astrometria servono a realizzare per mappare gli oggetti celesti su ampie zone di cielo, in modo da ricavare dati che saranno poi utilizzati in cataloghi o ulteriori studi.\nCatalogazione.\nGli astrografi utilizzati per la compilazione di cataloghi stellari consistono in due telescopi posti sulla stessa montatura: ogni zona di cielo pu\u00f2 essere fotografata simultaneamente con due pellicole sensibili a differenti lunghezze d'onda (solitamente blu e giallo), oppure si possono effettuare due differenti esposizioni con tempi di posa e pellicole di sensibilit\u00e0 diversa o filtri particolari. Con questi accorgimenti si riesce a misurare la classe spettrale e la magnitudine e quindi a risalire alla distanza dell'astro.\nScoperta di nuovi oggetti.\nTramite due esposizioni della stessa zona di cielo \u00e8 possibile scoprire nuovi asteroidi, meteore, comete, stelle variabili o novae. Comparando le due lastre \u00e8 possibile individuare un oggetto in moto sullo sfondo immobile; talvolta esso, se \u00e8 sufficientemente veloce rispetto al tempo di esposizione, pu\u00f2 apparire in forma di linea.\nClyde Tombaugh scopr\u00ec Plutone nel 1930 mediante l'astrografo del Lowell Observatory, con un paziente lavoro di ripresa lungo l'eclittica."}
{"id": "1505954", "revid": "164044", "url": "https://it.wikipedia.org/wiki?curid=1505954", "title": "Al Rayyan", "text": ""}
{"id": "1505955", "revid": "164044", "url": "https://it.wikipedia.org/wiki?curid=1505955", "title": "Al-Rayyan", "text": ""}
{"id": "1505956", "revid": "287204", "url": "https://it.wikipedia.org/wiki?curid=1505956", "title": "Lancebranlette", "text": "Il Lancebranlette (pron. fr. : - 2.936\u00a0m) \u00e8 una montagna delle Alpi Graie.\nDescrizione.\nSi tratta della prima elevazione a ovest del Colle del Piccolo San Bernardo, situata sul confine italo-francese. Essa \u00e8 costituita da un pendio erboso abbastanza ripido sul versante francese, mentre dalla parte italiana \u00e8 caratterizzato da una parete di rocce estremamente friabili strapiombante sul pendio detritico che si affaccia sul Lago Verney. A ovest invece si raccorda con una sottile cresta al Sommet des Rousses di poco pi\u00f9 alto e quindi a quella serie di cime di roccia, sfasciumi e piccoli ghiacciai che formano la cresta di confine che collega il Colle del Piccolo San Bernardo al col de La Seigne.\nAccesso.\nNonostante la quota elevata l'accesso \u00e8 abbastanza breve e presenta moderate difficolt\u00e0 escursionistiche (E/E+). \nSi parte dall'Ospizio in territorio francese a circa 2150\u00a0m di quota, si risale verso nord per prati fino a giungere a un bivio in circa 45 minuti; si prosegue verso destra per pendenze via via pi\u00f9 marcate fin sulla cresta che scende dalla cima. Arrivati sulla cresta si percorre tutto il pend\u00eco di prato fino sulla sommit\u00e0; in totale si impiegano circa 2 ore e 30 minuti. A pochi metri dal punto culminante (di roccia instabile) sorge una tavola d'orientamento, di installazione francese, che indica praticamente tutte le montagne visibili. \nLa vista dalla cima \u00e8 maestosa e spazia dal Massiccio del Bianco a nord, fino al Monte Cervino ed al Monte Rosa verso est, e a scendere verso il centro turistico di La Thuile che dista circa 12\u00a0km dal Passo del Piccolo San Bernardo, appena pi\u00f9 a nord est del Lago di Verney che appare a strapiombo dalla cima."}
{"id": "1505958", "revid": "125188010", "url": "https://it.wikipedia.org/wiki?curid=1505958", "title": "Episodi di Winx Club (seconda stagione)", "text": "La seconda stagione della serie animata \"Winx Club\" \u00e8 stata trasmessa in Italia su Rai 2 dal 19 aprile al 14 luglio 2005.\nLa Fenice d'Ombra.\nDopo la sconfitta delle Trix e dell'Armata Oscura, le Winx iniziano il secondo anno di studi alla scuola di Alfea. Insieme alle altre studentesse si preparano per la festa di inaugurazione e ristrutturazione di Alfea, alla quale parteciperanno anche gli Specialisti. Mentre Stella cerca quale vestito mettere per l'occasione, Musa si occupa del concerto dell'evento, Tecna della posizione dei posti degli invitati e Flora dell'allestimento floreale, Bloom trova una stanza segreta ad Alfea, l'Archivio Magico, in cui vive una Pixie di nome Concorda. Nel frattempo in un castello sotterraneo, una misteriosa ragazza cerca di liberare sette Pixie dalla prigionia della Fenice d'Ombra, Lord Darkar, ma la ragazza fallisce e la Fenice, con i suoi poteri, la fa precipitare nel vuoto. La giovane si salva, ma giunge ad Alfea stremata e sviene sotto gli occhi delle Winx.\nIl ritorno delle Trix.\nDopo gli eventi della prima stagione, Icy, Darcy e Stormy sono prigioniere nel monastero di Roccaluce, una prigione sorvegliata dai Cavalieri Templari che ha lo scopo di convertire al bene i malvagi lasciando che si aggirino per un magnifico parco e facendo ascoltare loro musiche rilassanti in modo da eliminare la carica negativa nei loro animi. Le uniche su cui questo meccanismo sembra non funzionare sono proprio le Trix, che anzi sono sempre pi\u00f9 incattivite e nutrono sentimenti di vendetta verso le Winx, soprattutto Bloom. La situazione di stasi viene rotta dall'improvviso arrivo di Lord Darkar a Roccaluce il quale, in cerca di alleati, libera le tre streghe e, per renderle pi\u00f9 potenti, dona loro dei gioielli che recano il potere oscuro del Gloomix.\nAd Alfea, intanto, le Winx sono preoccupate per le condizioni di Aisha, che continua ad avere incubi riguardanti le sue esperienze presso Lord Darkar. Quando si sveglia, questa rivela di essere una fata e racconta loro della missione per salvare le Pixie; ella \u00e8 riuscita a portarne con s\u00e9 solamente una, la tenera e dormigliona Piff, con cui ha instaurato un legame speciale. Le Winx offrono il loro aiuto alla ragazza.\nMissione di salvataggio.\nLe Winx decidono di partire con Aisha per salvare le Pixie, ma Faragonda permette solo a Bloom e Stella di andare perch\u00e9 i loro poteri sono molto pi\u00f9 efficaci contro i mostri d'ombra. Le altre rimangono quindi ad Alfea a monitorare la missione grazie al computer di Tecna. Aisha, Bloom e Stella vengono accompagnate da Sky e Brandon, ma, arrivati presso l'ingresso del cammino sotterraneo che conduce alla fortezza di Darkar, vengono attaccati dai mostri d'ombra e Brandon e Stella precipitano in un abisso sotterraneo.\nLa principessa Amentia.\nBloom, Aisha e Sky decidono di continuare la missione anche senza Stella e Brandon; Aisha \u00e8 infatti sicura che il fiume in cui sono precipitati sia lo stesso tramite cui lei era riuscita a fuggire da Darkar. Nelle gallerie vengono nuovamente attaccati dai mostri d'ombra, senza che n\u00e9 Bloom n\u00e9 Aisha possano trasformarsi a causa delle esalazioni oscure del luogo, e sono costretti a fuggire.\nNel frattempo ad Alfea, Flora nota Riven sul balcone del loro appartamento, e gli suggerisce di andare a cercare Musa. Questa, in apprensione per le sue amiche e scoraggiata dal fatto che Faragonda non l'abbia mandata insieme a loro, nonostante l'approccio un po' goffo di Riven, si butta fra le su braccia. Nel mentre, sconsolata, la fata dei fiori passeggia per il parco insieme a Kiko.\nStella e Brandon, dopo aver rischiato di morire nelle rapide del fiume, finiscono su una spiaggia, dove vengono trovati da due abitanti del regno sotterraneo di Downland. Uno di loro, Sponsus, li porta a casa sua per guarire Stella che, essendo stata troppo a lungo lontana dalla luce del sole, \u00e8 allo stremo delle forze. In seguito insiste per presentarli alla fanciulla di cui \u00e8 innamorato, che si rivela essere nientemeno che la principessa di Downland, Amentia. Questa per\u00f2 appare fin da subito capricciosa e sgarbata e, ignorando Sponsus, rivolge le sue attenzioni a Brandon, da cui rimane ammaliata. Stella \u00e8 costretta a fuggire per tornare in superficie e recuperare le forze, mentre lo Specialista rimane intrappolato l\u00e0 sotto in preda ai vaneggiamenti di Amentia, decisa a sposarlo. \nUna volta tornata alla luce del sole, Stella recupera tutta la sua energia ed \u00e8 di nuovo in grado di trasformarsi. Scendendo di nuovo nel sottosuolo, s'imbatte in Bloom, Aisha e Sky circondati dai mostri, e li salva con i suoi poteri di luce.\nMagico Bonding.\nAd Alfea, Tecna e Musa ricevono la visita di Livy, la Pixie dei messaggi, che rivela loro tutta la storia di Darkar e di come lei e le altre Pixie abbiano conosciuto Aisha. Intanto, tornati in superficie per sfuggire a una frana, Stella, Aisha, Bloom e Sky si ritrovano impossibilitati a tornare sottoterra a causa di alcune rocce che bloccano loro la strada; riescono, per\u00f2, a trovare il modo ed entrano nel castello di Lord Darkar, dove affrontano le Trix, uscendone sconfitti, ma un misterioso paladino alato li salva. Anche le Pixie sono libere, e Bloom e Stella stringono il Bonding, un magico legame, con due Pixie: Bloom lo ha con Lockette, Pixie delle Soglie, mentre Stella con Amore, Pixie dell'Amore.\nIl matrimonio di Brandon.\nLiberate le Pixie, Stella, Aisha, Bloom, Sky e le Pixie arrivano a Downland per impedire le nozze di Brandon, ma vengono catturati. Amore, mentre vaga per le strade dopo essersi persa, incontra Sponsus, ragazzo al servizio della famiglia reale, ubriaco per essere stato rifiutato da Amentia: la Pixie incanta il mazzo di rose della principessa, facendo in modo che s'innamori di Sponsus, e cos\u00ec Brandon \u00e8 salvo. Il gruppo, ora riunito, torna ad Alfea.\nLa pietra misteriosa.\nLa vicenda centrale dell'episodio \u00e8 raccontata tramite uno spettacolino allestito da Livy per gli animali fatati che vivono ad Alfea. \nDopo che Bloom, Stella, Aisha, Sky, Brandon e le Pixie sono tornati ad Alfea, Flora, Musa e Tecna accolgono con felicit\u00e0 le loro amiche e stipulano il Bonding ciascuna con una piccola fatina: Tecna con Digit, Pixie della Nano-tecnologia, Flora con Chatta, Pixie delle Chiacchiere, e Musa con Tune, Pixie delle Buone Maniere. \nDurante una giornata tempestosa, nel lago di Roccaluce appare un monolite misterioso che Faragonda mostra alle Winx ordinando loro di distruggerlo, ma ognuna di loro fallisce. Dopo una prima giornata di prove, solo Bloom \u00e8 ancora ostinata a distruggere il manufatto, ma usa un troppo alto dispendio di energie e sviene. Tuttavia, un uomo misterioso la soccorre e la riporta dalle sue amiche. Successivamente Faragonda presenta a tutte le studentesse lo sconosciuto, che non \u00e8 altri che un nuovo insegnante di Alfea di nome Avalon, luminare della prestigiosa Accademia dei Malafoi, che insegner\u00e0 una nuova disciplina: analisi conoscitiva. Bloom, Stella e Aisha lo riconoscono come il guerriero alato che le aveva salvate durante la missione sotterranea. Si scopre anche che a far apparire il monolite era stata Faragonda e Avalon d\u00e0 una piccola dimostrazione dell'utilit\u00e0 della propria materia distruggendolo. Le ragazze ne rimangono affascinate, soprattutto Bloom, che inizia ad avere degli incontri privati con il professore per potenziare la propria magia, suscitando la gelosia di Sky.\nIl guastafeste.\n\u00c8 il giorno della riapertura di Fonterossa, distrutta dall'armata delle Trix un anno prima, e tutte le fate di Alfea, le streghe di Torrenuvola e gli abitanti di Magix sono invitati al grande evento. Le Winx vengono presentate a Helia, un nuovo Specialista amante della pittura e nipote di Saladin, del quale Flora s'innamora. Anche le Trix partecipano alla festa sotto mentite spoglie per cercare il pezzo di un antico codice, il Codex, di cui Darkar vuole impossessarsi. Per permettere alle streghe di avviare le ricerche, Darkar invia un mostro come diversivo, che viene sconfitto da fate e Specialisti.\nIl segreto del professor Avalon.\nTecna e Digit sono molto incuriosite dal potere di Avalon e anche sospettose del fatto che nasconda le ali, quando invece le aveva mostrate durante il combattimento contro le Trix. Le due si convincono cos\u00ec, leggendo un libro, che in realt\u00e0 si tratti di un mostro che si riveler\u00e0, portando distruzione, all'allineamento dei tre pianeti sacri Orex, Fallat e Rot. Tecna si reca quindi con Timmy dalla preside Griffin, esperta di allineamenti dei pianeti, per sapere l'ora in cui i pianeti saranno sovrapposti e mette al corrente le altre Winx, tranne Bloom, che sta studiando il suo passato proprio con il professor Avalon. Arrivata l'ora dell'allineamento, le Winx attaccano Avalon, ma il professore non si trasforma in un mostro e non accade nessuna distruzione. Le ragazze scoprono che Avalon usa le ali solo in momenti di pericolo e vengono punite per quello che hanno fatto.\nLa cripta del Codice.\nBloom e Sky litigano al telefono dopo una lezione privata della ragazza con il professor Avalon: Bloom \u00e8 infatti entusiasta di tutte le cose che sta scoprendo grazie a lui e Sky \u00e8 geloso. Il giorno dopo tuttavia la ragazza decide di andare a Fonterossa insieme a Flora e Tecna per cercare di chiarirsi con il fidanzato, bench\u00e9 sia convinta che il suo comportamento sia infantile ed esagerato. \nAllo stesso tempo anche le Trix, su ordine di Darkar, si dirigono a Fonterossa per rubare una volta per tutte il pezzo del Codex nascosto l\u00ec. Darcy evoca una sfera che lancia attacchi sulla scuola per distrarre la maggior parte degli Specialisti, ma grazie alle informazioni di Riven, che riconosce la magia di Darcy, Codatorta capisce che \u00e8 opera delle Trix e manda le guardie anziane a sorvegliare il Codex. Bloom, Flora, Tecna e Sky cercano nel frattempo di ostacolare le tre streghe, ma il Gloomix le rende troppo forti e neanche l'intervento di Helia serve ad ostacolarle davvero. Giunte nei livelli pi\u00f9 bassi di Fonterossa, le streghe neutralizzano le guardie ma vengono raggiunte dalle fate, Sky e Timmy. Durante lo scontro per\u00f2 il principe di Eraklyon rimane gravemente ferito e gli altri messi fuori gioco, a parte Timmy. Icy risolve l'enigma che serve a far aprire l'ingresso della cripta e le Trix si impossessano del Codex. Timmy, che avrebbe la possibilit\u00e0 di ostacolarle, le lascia invece andare via senza combattere rendendosi conto che sarebbe un sacrificio inutile. Tecna assiste alla scena terribilmente delusa dalla codardia del fidanzato, mentre Bloom, disperata perch\u00e9 non riesce a far rinvenir Sky, usa un potere finora rimasto nascosto e lo guarisce. I due si riappacificano.\nCorsa contro il tempo.\nMentre Flora pensa sempre al ragazzo incontrato a Fonterossa, Helia, Bloom fa delle ricerche in biblioteca per affinare i suoi nuovi poteri curativi. Intanto le Pixie cominciano a comportarsi in modo strano, affermando di voler tornare al loro villaggio, nonostante non possano poich\u00e9 Darkar potrebbe scoprire il luogo. Faragonda spiega alle Winx che sono vittima di un incantesimo e che la Fenice si vuole impossessare dei quattro Codex nascosti nelle tre scuole e al Villaggio delle Pixie per poter accedere al potere del Realix. Inoltre Aisha, per aiutare Flora con Helia, si introduce a Fonterossa e scopre che la cotta \u00e8 reciproca. Utilizzando i suoi poteri curativi, Bloom riesce appena in tempo a fermare le Pixie, le quali si dirigevano al villaggio.\nUnite per la vittoria.\nUn nuovo studente di Fonterossa, Jared, fa la conoscenza di Musa. I due diventano subito amici, in gelosia di Riven, ma Jared \u00e8 perdutamente innamorato della ragazza. Intanto la preside Faragonda spiega alle sue studentesse, incluse le Winx, cos'\u00e8 una convergenza e come applicarla e, insieme al professor Palladium, prepara una simulazione, per\u00f2 rovinata da Jared sotto ipnosi di Darcy, che crea un mostro durante la simulazione, tuttavia sconfitto dalle Winx unite. Dopo la prova di simulazione, Aisha, incoraggiata da Stella, entra a far parte del Winx Club.\nLa dama del ballo.\nLe Winx marinano la scuola, andando sulla Terra, a Gardenia, a condizione di non usare la magia. Musa e Aisha si recano a una festa in discoteca e, inconsapevolmente, usano i poteri, ricevendo antipatia da dei ragazzi punk. Le ragazze vengono poi salvate dall'intervento di Faragonda e Griselda.\nBattaglia sul pianeta Eraklyon.\nDiaspro, principessa di Eraklyon, viene imprigionata, non avendo pagato un riscatto, da una squadra ninja, i 'Patchamen'. Dopo aver ricevuto la notizia, Sky, con Flora, Bloom e Brandon, si dirige a Eraklyon per liberare la principessa, ma vengono ostacolati dai ninja. Intanto ad Alfea, Musa cerca di decifrare un codice di un incantesimo oscuro, scoprendo che l'autrice \u00e8 Stormy; lo scontro si conclude a favore della fata.\nLo spettacolo continua.\nA Fonterossa si tiene uno spettacolo, in cui si esibisce anche Musa. La ragazza incomincia a esercitarsi, quando riceve la visita del padre Ho-bo\u00e8, contrario alla carriera musicale della figlia, poich\u00e9 ritiene la musica responsabile della morte della moglie Wan-nin. Musa, non d'accordo, continua a esercitarsi, e proprio quando \u00e8 il momento di esibirsi vede con grande sorpresa suo padre in mezzo alla folla. Durante lo show, per\u00f2, arriva Stormy, in collera per la battaglia persa contro la fata, che prende in ostaggio il padre, ricattandola di combattere. Grazie alle voci del pubblico, la strega si allontana. Successivamente, Musa si riconcilia con il padre.\nHallowinx!\nBloom porta le altre Winx a Gardenia per la festa di Halloween organizzata da Mitzi, ma Jolly, la Pixie del Futuro, prevede un destino avverso per le ragazze. Assieme alle altre Pixie, le Winx arrivano alla Silent Villa dove Mitzi si presenta come la regina della serata, ma rimane a bocca aperta quando le fate, togliendosi i loro mantelli, vengono ammirate da tutti gli invitati. Le Winx tentano di fare conoscenza, ma ci\u00f2 si rivela piuttosto difficile. Tecna e Digit notano che un'enorme crepa attraversa una parete della casa: essa parte da un quadro raffigurante tre figure incappucciate, le stesse della premonizione di Jolly. Le due decidono di avvisare le altre, poich\u00e9 potrebbe trattarsi delle Trix, ma intanto Mitzi si \u00e8 sentita male. Quando le Winx la raggiungono, Mitzi sostiene di aver visto le tre sorelle che un tempo abitavano la Silent Villa e ne racconta la leggenda, secondo cui quando la loro sorellina pi\u00f9 piccola venne assassinata, le tre sorelle vollero vendicarsi. Viene avvistata la quarta sorella, e le Winx decidono di controllare, recandosi nel giardino della casa stregata; qui vengono raggiunte da dei fantasmi che sembrano proprio le tre sorelle, ma Stella trova qualcosa di strano in loro e smaschera Mitzi, a sua volta vittima di uno scherzo delle Pixie.\nNota: Uno degli invitati alla festa di Halloween di Mitzi,\u00e8 vestito in modo molto vago da sembrare Freddy Krueger il serial killer della serie cinematografica Nightmare\nGemellaggio con le streghe.\nLe Winx e Mirta si iscrivono temporaneamente a Torrenuvola per proteggere il Codice, ma tra queste e le streghe sorge qualche conflitto. Le Trix, nel frattempo, attaccano la scuola servendosi di Lucy: le Winx si dividono quindi per poterle contrastare. Tecna individua con la sua tecnologia il \"cuore di Torrenuvola\", dove \u00e8 presumibilmente custodito il Codice. Bloom vi arriva prima di tutte e affronta le Trix da sola, venendo sconfitta. L'arrivo delle altre Winx e della preside Griffin salva la ragazza e rivela che il Codice \u00e8 ancora al sicuro in un'altra camera segreta.\nNota: Zing, mentre tenta con una ghianda di rompere il ghiaccio dove Tecna \u00e8 stata congelata da Icy, \u00e8 vestita da Scrat; lo scoiattolo/topo della serie di film L'era glaciale.\nNel cuore di Torrenuvola.\nLa preside Griffin dona alle Winx un rubino magico in grado di segnalare la posizione delle Trix e le divide in coppie, ma le ragazze fanno fatica ad andare d'accordo. Nel frattempo Griffin entra nel cuore di Torrenuvola per rientrare in possesso della struttura attraverso una meditazione. Tecna, in coppia con Bloom, riesce a unire il rubino a un congegno magico in suo possesso, con il quale intende localizzare le Trix che intanto hanno gi\u00e0 aggredito e neutralizzato Mirta, Lucy, Musa e Stella. Mentre Flora e Aisha tentennano in balia della paura degli strani movimenti della torre stregata, Bloom e Tecna vengono anticipate dalle Trix che irrompono nella stanza dove si trovano. Le Winx vengono salvate solo dall'intervento di Griffin che imprigiona le streghe dopo aver ripreso il controllo di Torrenuvola. Ma il vantaggio dura poco: le Trix fanno sprofondare nel caos la magia intrinseca nella torre, che comincia a rivoltarsi contro tutto e tutti. Le Winx tentano una convergenza per fermarle che per\u00f2 non va a buon fine, rivoltandosi contro di loro. Tristi e debilitate tornano quindi ad Alfea, mentre le Trix entrano in possesso del Codice.\nLa spia nell'ombra.\nBloom cerca di scoprire come mai i propri poteri si siano affievoliti da quando Lord Darkar \u00e8 uscito allo scoperto. Il professor Avalon si offre di aiutarla spiegandole che l'energia che alimenta il potere oscuro di Darkar \u00e8 l'opposto della Fiamma del Drago e ha quindi un ascendente negativo su di lei. Il professore ipotizza che scavare ulteriormente nel proprio passato e affrontare i propri demoni possa aiutarla a riacquistare vigore; tuttavia, durante un sonno magico indotto da Avalon in cui Bloom ha delle visioni dei propri genitori e di un misterioso drago oscuro, la ragazza viene \"infettata\" da un virus d'ombra che si rivela una volta svegliatasi. La nuova Dark Bloom si mette subito alla ricerca del Codex di Alfea custodito nell'archivio magico per portarlo a Lord Darkar, e l'arrivo delle altre Winx e pressoch\u00e9 inutile dato che le fate sono restie ad affrontare la loro amica. Sotto l'influsso negativo, Bloom consegna il Codice a Keborg, creatura dall'aspetto simile a un pipistrello che serve la Fenice. Il professor Avalon giunge troppo tardi per impedirlo, ma riesce comunque a liberare la fata dal l'incantesimo oscuro.\nIl villaggio delle Pixies.\nIl professor Avalon viene colpito da una pianta velenosa e per curarlo, Livy, la Pixie dei Messaggi, torna al suo villaggio, ma viene inseguita da Icy che recupera l'ultimo pezzo del Codex e lo porta a Darkar. Le Winx, intanto, vengono mandate in vacanza a Adquistes con gli Specialisti. L\u00ec, una funivia mal funzionante e vecchiotta sulla quale sono rischia di cadere e solo grazie all'intervento di Bloom riescono a salvarsi: per aver dato fiducia a s\u00e9 stessa e per essere riuscita a salvare i suoi amici, Bloom ottiene il potere del Charmix.\nIl potere del Charmix.\nSotto ordine di Lord Darkar, le Trix entrano nelle terre selvagge di Wildland con lo scopo di portare Bloom dalla Fenice d'Ombra: cos\u00ec le tre streghe prendono il controllo di alcune bestie del territorio e ordinano loro di catturare la fata. Nel frattempo, Aisha si perde per i sentieri di Wildland e Stella, stando in pensiero, la va a cercare, ottenendo cos\u00ec il suo Charmix. Nello stesso momento Riven e Musa scoprono che le Trix sono a Wildland. Senza sapere per\u00f2 le loro intenzioni, Musa decide quindi di fidarsi di Riven, lasciandolo solo a sorvegliare le Trix, ottenendo anche lei il suo Charmix. Successivamente i mostri raggiungono le Winx e gli Specialisti, circondandoli.\nWildland: la grande trappola.\nCircondati dalle bestie, Timmy studia un piano per liberarsene e lo spiega agli altri. Intanto Aisha, pedinata da un mostro e sentendosi sola, comincia a disperarsi; il pensiero della sua amica Anne e di Piff le d\u00e0 la forza per proseguire, superando la solitudine e ottenendo lo Charmix. Timmy e gli altri organizzano una trappola per le Trix e i loro mostri, e vedendoli avvicinare, attivano la trappola. Tecna si congratula con Timmy e mostra i suoi veri sentimenti al ragazzo, mettendo da parte la logica: dopo ci\u00f2, ottiene il suo Charmix. Alla fine della vacanza, per\u00f2, le Pixie si ammalano.\nIl momento della verit\u00e0.\nMentre Bloom, Stella, Musa e Tecna si esercitano per diventare pi\u00f9 forti con i poteri del Charmix, Aisha e Flora si recano al villaggio per poter guarire le Pixie, ma qui scoprono che l'Albero della Vita \u00e8 danneggiato per colpa dell'attacco di Icy. Flora, dopo parecchie esitazioni e perplessit\u00e0, riesce a guarire l'albero grazie al sostegno di Helia. Poco prima di andare via, la fata dei fiori con l'aiuto di Chatta, riesce a rivelare i suoi sentimenti allo Specialista, superando la timidezza e ottenendo il Charmix. \nNel frattempo, ad Alfea, arriva uno sconosciuto incappucciato, che si rivela essere il vero professor Avalon; questi spiega di essere stato tenuto prigioniero da Darkar e che un impostore ha preso il suo posto assumendo il suo aspetto in modo da agire indisturbato. Si scopre quindi come sia stato lui sia a praticare l'incantesimo della nostalgia sulle Pixie nel tentativo di farsi portare al villaggio, sia a soggiogare Bloom sotto l'incantesimo oscuro. Prima che le Winx e Faragonda possano impedirlo, approfittando della fiducia che la ragazza ha in lui, il falso Avalon la rapisce per portarla dalla Fenice.\nPrigioniera di Darkar.\nLe Winx, le Pixie e gli Specialisti decidono di dirigersi verso il Castello di Darkar per liberare Bloom. Sky, Brandon e Aisha decidono di chiedere l'aiuto di Amentia del regno di Downland. Una volta giunti al palazzo, la regina Amentia li tratta con molto disprezzo a causa di Brandon che l'aveva mollata proprio durante le loro nozze e decide di collaborare solamente se viene battuta in un duello; dopo il combattimento Amentia riconosce che i ragazzi sono davvero abili e perci\u00f2 sceglie di aiutare, ma arrivano troppo tardi alla fortezza della Fenice, poich\u00e9 Bloom \u00e8 gi\u00e0 stata soggiogata dalla magia oscura di Darkar. Diventata Bloom Oscura (o in inglese Dark Bloom).\nFaccia a faccia con il nemico.\nL'esercito di Amentia inizia ad annientare i mostri d'ombra. Intanto le Trix si accorgono che Darkar le ha solo usate per arrivare alla Fiamma del Drago di Bloom, e, quindi, sentendosi offese si ribellano, convergendosi in un unico corpo e in un unico potere. Mentre gli Specialisti si occupano dei mostri, le Winx e le Pixie entrano nel castello: Darkar viene a sapere del piano e invoca un mostro per attaccare le Winx, mentre lui e Bloom entrano nel portale per attivare il potere Realix.\nLe ceneri della Fenice.\nLe Winx, con l'intervento di Faragonda, Griffin e Codatorta, si trovano a combattere contro il mostro di Lord Darkar, mentre gli Specialisti continuano a combattere contro i mostri d'ombra. Nel frattempo, le Trix, fuse in un unico essere, vengono sconfitte da Darkar. Una volta giunti a destinazione, la Fenice e Bloom iniziano a preparare il rito per attivare il potere Realix, utilizzando la Fiamma del Drago di Bloom Oscura. Le Winx e gli altri tentano di fermarla, ma la ragazza riesce ad attivare il Realix. Solo con l'intervento di Sky, che le dimostra il suo amore e il bene che le vogliono tutti i suoi amici, Bloom torna in s\u00e9 stessa, e insieme alle altre Winx sconfigge la Fenice con una convergenza Charmix. Tornata la pace, ad Alfea viene organizzata una festa per festeggiare la sconfitta di Lord Darkar."}
{"id": "1505962", "revid": "729019", "url": "https://it.wikipedia.org/wiki?curid=1505962", "title": "Blohm &amp; Voss BV 144", "text": "Il Blohm &amp; Voss BV 144 era un bimotore da trasporto passeggeri ad ala alta ed impennaggio bideriva realizzato dall'azienda tedesca Blohm &amp; Voss GmbH negli anni quaranta e rimasto allo stadio di prototipo.\nProgettato come aereo di linea commerciale avanzato per un utilizzo post-bellico, a causa degli sviluppi avversi alla Germania nazista durante la seconda guerra mondiale, il suo programma di sviluppo venne abbandonato dopo aver realizzato un solo esemplare.\nStoria del progetto.\nNel 1940 la DLH present\u00f2 alla Blohm &amp; Voss GmbH le specifiche per la realizzazione di un aereo di linea a corto e medio raggio. All'inizio degli anni quaranta infatti gli sviluppi della seconda guerra mondiale erano favorevoli alla Germania nazista tanto che si riteneva opportuno pianificare le esigenze di trasporto in previsione della conclusione del conflitto.\nPer assolvere a questo compito i progettisti realizzarono il BV 144, un velivolo dalla struttura interamente metallica propulso da due motori radiali BMW 801 MA. Una caratteristica unica del progetto risiedeva nell'ala ideata per avere un'incidenza variabile e sperimentata nel precedente prototipo di idroaerosilurante Ha 140. Tramite un dispositivo elettromeccanico l'ala poteva ruotare sino a 9\u00b0 attorno al suo asse principale. Il BV 144 prevedeva 3 persone di equipaggio per una capacit\u00e0 che andava dai 18 ai 23 passeggeri.\nDopo la campagna di Francia del 1940 si decise, per la costruzione di due prototipi del BV 144, di utilizzare le strutture industriali della Soci\u00e9t\u00e9 Anonyme des Ateliers d'Aviation Louis Breguet, gi\u00e0 costruttrice dei bimotori Bregu\u00e9t Br.690. Il primo, che assunse la denominazione di BV 144 V1, riusc\u00ec a compiere il volo inaugurale solo nell'agosto del 1944. Ma oramai, a causa dello sbarco in Normandia del 6 giugno 1944, le sorti della guerra costrinsero i tedeschi a ritirarsi dai territori francesi abbandonando progetti e prototipo. Catturato dalle forze di liberazione francesi, il BV 141 V1 venne dotato delle nuove insegne con la Croce di Lorena ma il suo progetto venne definitivamente abbandonato lasciandolo l'unico costruito."}
{"id": "1505983", "revid": "71433", "url": "https://it.wikipedia.org/wiki?curid=1505983", "title": "Caveman", "text": ""}
{"id": "1505990", "revid": "1833487", "url": "https://it.wikipedia.org/wiki?curid=1505990", "title": "Raffaele Chiurazzi", "text": "Biografia.\nRaffaele Chiurazzi poeta napoletano di \"lacrime e sorrisi del popolo e del cuore\",\ncos\u00ec definito dalla targa commemorativa posta in suo onore in via Cristallini dai poeti dello \"Sciaraballo\".\nNato il 24 febbraio 1875 in un basso del Cavone a piazza Dante \u00e8 tra i pi\u00f9 rappresentativi autori teatrali della Napoli della prima met\u00e0 del Novecento.\nNel 1905 vide la sua prima poesia stampata sul giornale che riportava firme di illustri poeti del tempo quali Salvatore Di Giacomo e Libero Bovio, dedicata alla campana della chiesa di S. Vincenzo alla Sanit\u00e0.\nAutore di sceneggiate come \"Zappatore\", tratta dalla canzone di Bovio e Albano rappresentata nel 1929 dalle pi\u00f9 popolari compagnie teatrali del tempo e \"O cumitato\" rappresentata al Mercadante.\nIl suo ingegno suscit\u00f2 l'interesse di Salvatore di Giacomo che volle conoscerlo personalmente.\nSi trasfer\u00ec in Via Cristallini n. 46 con la nuora ed i figli Leopoldo, Clelia, Alfredo e Mario, luogo che vide i natali dei suoi cinque nipoti Alfredo, Lina, Renato, Rosaria e Antonio, fu quel periodo la massima ispirazione poetica dell'artista e li vi mor\u00ec il 3 dicembre 1957.\nAutore dei versi della forse pi\u00f9 nota \"coscie'argiento\" ancor oggi declamati attraverso i media, scrisse poi in onore di Napoli antica \"Napole mia\". Meritevole perch\u00e9 simbolo del sano sentire \u00e8 poi \"Dovere di patro\" integralmente riportata."}
{"id": "1505991", "revid": "1934238", "url": "https://it.wikipedia.org/wiki?curid=1505991", "title": "Ospedale infantile Regina Margherita", "text": "L'ospedale infantile Regina Margherita (OIRM) di Torino, con l'ospedale ostetrico ginecologico Sant'Anna, costituisce un'azienda ospedaliera riconosciuta di rilievo nazionale ad alta specializzazione materno-infantile.\nDescrizione.\nL'ospedale Regina Margherita \u00e8 specializzato nella prevenzione, diagnosi e cura delle varie malattie dell'et\u00e0 infantile ed insieme al Dipartimento di scienze pediatriche e dell'adolescenza, la scuola di specialit\u00e0 in neuropsisichiatria infantile, i corsi di laurea in infermieristica pediatrica e terapista della neuropsicomotricit\u00e0 dell'et\u00e0 evolutiva, della facolt\u00e0 di Medicina e Chirurgia dell'Universit\u00e0 degli Studi di Torino, viene una qualificante attivit\u00e0 assistenziale, di didattica e ricerca scientifica.\nL'ospedale, con la presenza di tutte le specialit\u00e0 mediche, chirurgiche e diagnostiche \u00e8 centro di riferimento per neonati, bambini e adolescenti per le patologie pi\u00f9 complesse, rare e croniche. Fornisce prestazioni di alta specializzazione pediatrica, in considerazione della presenza delle specialit\u00e0 quali l'onco-ematologia e il centro trapianti cellule staminali, la cardiologia interventistica e la cardiochirurgia, la neurochirurgia, il centro trapianti di rene e cuore, il centro grandi ustionati, la chirurgia neonatale.\nSono in continuo sviluppo le attivit\u00e0 di rete che vedono nell'OIRM il centro di riferimento: Rete Audiologica per gli impianti cocleari, rete di Telemedicina Pneumologica per l'assistenza all'insufficienza respiratoria cronica dei pazienti in et\u00e0 evolutiva. Inoltre \u00e8 inserito nella rete Oncologica del Piemonte e Valle d'Aosta, rete Malattie Rare, rete Trapianto d'Organo Pediatrico, rete Allergologica. \nCon i suoi professionisti, l'ospedale infantile Regina Margherita da tempo si impegna perch\u00e9 i bambini e ragazzi riescano a trovare un ambiente che risponda il pi\u00f9 possibile ai loro bisogni, abbiano vicino genitori e amici e possano incontrare persone in grado di aiutarli a conoscere, affrontare ed accettare la complessit\u00e0 che li circonda. Animatrici, insegnanti, volontari, clown sono dei preziosi alleati di medici e infermieri, e garantiscono l'attivit\u00e0 ludica e scolastica, momenti di intrattenimento e la realizzazione di progetti di umanizzazione.\nCome arrivare.\nL'Ospedale si trova in Piazza Polonia 94 ed \u00e8 raggiungibile con i seguenti mezzi pubblici:"}
{"id": "1505993", "revid": "819238", "url": "https://it.wikipedia.org/wiki?curid=1505993", "title": "Pensilina", "text": "La pensilina \u00e8 un'infrastruttura accessoria caratteristica di varie tipologie di trasporto, specialmente ferroviario e stradale; \u00e8 costruita allo scopo di fornire un riparo dalle intemperie ai viaggiatori in attesa nelle fermate e nelle stazioni.\nCaratteristiche.\nUna pensilina \u00e8 di massima costituita da una lunga tettoia sostenuta da colonne o sospesa a lato di un fabbricato di servizio. Nel caso del trasporto ferroviario ha generalmente un'altezza standard, \u00e8 posta a copertura delle banchine o marciapiedi posti nelle stazioni lateralmente ai binari e consente l'attesa per l'accesso diretto alle carrozze ferroviarie.\nLa dimensione in lunghezza \u00e8 variabile e dipende dalla lunghezza del tratto utile al servizio viaggiatori. L'altezza e la distanza dal piano del ferro deve essere strettamente rispettata, nel caso dei rotabili ferroviari, perch\u00e9 questi possano circolare liberamente. Le pensiline sono poste anche sui marciapiedi delle stazioni e delle fermate degli autobus.\nLe pensiline possono essere poste anche a protezione dei piani caricatori per carico e scarico delle merci.\nTipologie.\nLe pensiline possono essere realizzate in varie fogge e con diversi tipi di materiali:"}
{"id": "1506001", "revid": "307923", "url": "https://it.wikipedia.org/wiki?curid=1506001", "title": "Nomad", "text": ""}
{"id": "1506003", "revid": "92719", "url": "https://it.wikipedia.org/wiki?curid=1506003", "title": "Tigre del Bengala", "text": ""}
{"id": "1506009", "revid": "656813", "url": "https://it.wikipedia.org/wiki?curid=1506009", "title": "Robur et Fides Varese", "text": "La Robur et Fides Varese \u00e8 una societ\u00e0 di pallacanestro maschile di Varese.\nPartecipa al campionato nazionale di Serie B e disputa i campionati nazionali giovanili previsti dalla Federazione Italiana Pallacanestro.\nStoria.\nIn passato, ha disputato alcuni campionati di Serie A nazionale. All'inizio degli anni Sessanta ha raggiunto l'apice del prestigio, partecipando a due campionati di massima serie nazionale. Il primo nel 1962-63 con il nome Prealpi sotto la guida di Enrico Garbosi conquistando il quarto posto e il secondo l'anno successivo con il nome Algor Varese. L'ultima apparizione nella massima serie \u00e8 datata stagione 1972-73 con il nome Gamma con allenatore Gianni Asti.\nDal vivaio della societ\u00e0 sono emersi diversi giocatori, poi affermatisi a livello nazionale ed internazionale. Tra essi: Francesco Vescovi, Davide Bianchi, Daniele Biganzoli, Riccardo Caneva, Niccol\u00f2 Martinoni, Andrea Marusic, Aldo Ossola, Marco Passera, Davide Rosignoli, Edoardo Rusconi, Luigi Mentasti, Martino Rovera.\nHa vinto la Coppa Italia di Serie B Dilettanti 2006 e Coppa Italia di Serie B Dilettanti 2011."}
{"id": "1506013", "revid": "599013", "url": "https://it.wikipedia.org/wiki?curid=1506013", "title": "Sauzer", "text": ""}
{"id": "1506014", "revid": "1962661", "url": "https://it.wikipedia.org/wiki?curid=1506014", "title": "Posta prioritaria", "text": "Con il nome di posta prioritaria o posta espressa (dizione usata ad esempio nella Citt\u00e0 del Vaticano) si indica in molti sistemi postali un servizio di consegna celere per il quale il cliente paga una sovrapprezzo. \nViene chiamata anche: in tedesco \"Eilzustellung\" in inglese \"Express mail\" e in spagnolo \"Correo Expreso\".\nPoste Italiane.\nIl servizio universale di posta prioritaria \u00e8 nato nel 1999 come prodotto che garantiva, ad un prezzo superiore, una rapidit\u00e0 di consegne maggiore rispetto alla posta ordinaria (l'obiettivo dichiarato era quello della consegna in giornata per la posta urbana e nella giornata successiva per le altre destinazioni). Dal maggio 2006 al settembre 2015, non \u00e8 esistita la posta ordinaria, e gli invii avvenivano tutti per posta prioritaria. Dal primo ottobre 2015, il servizio di posta prioritaria \u00e8 offerto da Poste Italiane con il nome di Posta 1.\nIl servizio consiste nella raccolta e nella consegna celere di lettere e piccoli pacchi in Italia. Per estero il servizio \u00e8 denominato Postapriority Internazionale. Il plico deve contenere solo corrispondenza od oggetti che non superino le dimensioni di 250 x 353 x 50 mm e il peso di 2 kg. Negli Uffici Postali e sul sito internet di Poste Italiane \u00e8 disponibile un elenco specifico degli oggetti non ammessi alla spedizione.\nIl pagamento del servizio pu\u00f2 avvenire mediante l'applicazione di francobolli (per la spedizione da cassetta di impostazione) o direttamente alla consegna dell'oggetto allo sportello postale.\nIl prezzo varia a seconda della fascia di peso e del formato. La tariffa base, dal 1\u00ba dicembre 2014 a tutto il 2015, era di 0,80 \u20ac, mentre dal 1\u00ba gennaio 2013 al 30 novembre 2014 era di 0,70 \u20ac. Sino al 31 dicembre 2012 era 0,60 \u20ac, risultato dell'arrotondamento di quella precedente di 0,62 \u20ac (corrispondenti a 1200 lire), imposto a partire dal 1\u00ba gennaio 2004 (nella stessa occasione, invece, il francobollo di posta ordinaria veniva arrotondato in aumento, passando da 41 a 45 centesimi).\nDefinizione dei formati.\nAgli invii che non rispettano lo standard di confezionamento si applicano tariffe/prezzi previsti per il formato Extra. Agli invii con dimensioni del formato Extra, che non rispettano lo standard di confezionamento, si applicano tariffe/prezzi dello scaglione di peso successivo.\nInvii non rettangolari (quadrati, cilindrici ecc.): da considerarsi sempre di formato Extra.\nInvii di forma cilindrica: la somma della lunghezza pi\u00f9 due volte il diametro non deve essere inferiore a 170\u00a0mm e superiore a 1040\u00a0mm. La dimensione pi\u00f9 grande deve essere compresa tra 100\u00a0mm e 900\u00a0mm.\nLe misure prevedono che la lunghezza sia maggiore o uguale a 1,4 volte l'altezza."}
{"id": "1506018", "revid": "161374", "url": "https://it.wikipedia.org/wiki?curid=1506018", "title": "Mandorla Pizzuta D'Avola", "text": ""}
{"id": "1506021", "revid": "1921867", "url": "https://it.wikipedia.org/wiki?curid=1506021", "title": "Frat Party at the Pankake Festival", "text": "Frat Party at the Pankake Festival \u00e8 il primo album video del gruppo musicale statunitense Linkin Park, pubblicato il 20 novembre 2001 dalla Warner Bros. Records.\nDescrizione.\nContiene un documentario sulla nascita e lo sviluppo del gruppo, soffermandosi prevalentemente sui vari concerti tenuti dal gruppo tra il 2000 e il 2001 con i relativi dietro le quinte. Sono presenti inoltre i video di tutti i singoli estratti da \"Hybrid Theory\" con l'aggiunta di quelli per \"Points of Authority\" e per \"Cure for the Itch\". Tra i contenuti extra, da segnalare \"My December\", \"High Voltage\" e una versione country di \"Crawling\".\nNel 2020 il video \u00e8 stato incluso tra i contenuti dell'edizione super deluxe di \"Hybrid Theory (20th Anniversary Edition)\"."}
{"id": "1506025", "revid": "112177990", "url": "https://it.wikipedia.org/wiki?curid=1506025", "title": "Giuseppe Bianca", "text": "Opere.\nNato in una famiglia benestante, fu avviato a studi umanistici approfonditi nel convento dei Domenicani, che proseguirono verso l'indirizzo di giurisprudenza.\nLa sua passione per la botanica nacque all'et\u00e0 di 33 anni quando era gi\u00e0 un latinista ed un letterato stimato al punto da divenire socio dell'Accademia Gioenia di Catania. Per oltre vent'anni si impegn\u00f2 in ricerche svolte nell'ambito del territorio avolese, tese ad approfondire la catalogazione di circa 800 variet\u00e0 di mandorlo, oltre alle propriet\u00e0 del carrubo e di molte altre piante e fiori locali. Anticipatore, per certi versi, del metodo positivo, collabor\u00f2 con importanti antropologi, quali Giuseppe Pitr\u00e8.\nNon a caso, come frutto dei suoi studi, pubblic\u00f2 alcune monografie sul carrubo e sulla coltivazione del mandorlo in Sicilia nonch\u00e9 di una \"Flora dei dintorni di Avola\" (Catania, 1840)."}
{"id": "1506026", "revid": "399", "url": "https://it.wikipedia.org/wiki?curid=1506026", "title": "EGO", "text": ""}
{"id": "1506033", "revid": "1305772", "url": "https://it.wikipedia.org/wiki?curid=1506033", "title": "Rise Today", "text": "Rise Today \u00e8 un singolo del gruppo musicale statunitense Alter Bridge, pubblicato il 30 luglio 2007 come primo estratto dal secondo album in studio \"Blackbird\".\nLa canzone.\n\u00c8 una delle canzoni pi\u00f9 note del gruppo ed \u00e8 diventata un inno per i fan, tanto da essere il pezzo con il quale il gruppo chiude i propri concerti. Il cantante Myles Kennedy esegue tutti gli assoli di chitarra ad esclusione dell'ultimo, eseguito da Mark Tremonti. Nel singolo \u00e8 anche presente come b-side l'inedita \"New Way to Live\", che verr\u00e0 eseguita dal vivo nel DVD \"Live from Amsterdam\".\n\"Rise Today\" \u00e8 stata scelta come colonna sonora dell'evento \"Unforgiven\" della WWE. \u00c8 la seconda volta che un pezzo degli Alter Bridge viene utilizzato per un pay-per-view di wrestling, per primo era toccato a \"Find the Real\" per la Royal Rumble del 2005."}
{"id": "1506035", "revid": "124353375", "url": "https://it.wikipedia.org/wiki?curid=1506035", "title": "Bernardino Drovetti", "text": "Biografia.\nFiglio del notaio Giorgio Drovetti e di Anna Vittoria Vacca, nacque a Barbania il 4 gennaio 1776. Sulla casa natale, tuttora esistente, \u00e8 stata apposta una targa che ricorda la sua nascita. Fu console generale di Francia in Egitto, ed \u00e8 ricordato per la raccolta di antichit\u00e0 da cui si cre\u00f2 il Museo Egizio di Torino.\nLa carriera diplomatica.\nLaureatosi in legge nel 1795 presso la Regia Universit\u00e0 di Torino, Drovetti fece il suo ingresso in Egitto nel 1798 come ufficiale dell'esercito napoleonico durante la Campagna d'Egitto. Nel 1803 divenne addetto commerciale per la Francia dopo essersi distinto nell'Arm\u00e9e d'Italie (1792-1802) comandata dal generale Bonaparte durante la 1\u00aa e la 2\u00aa campagna d'Italia. Inizi\u00f2 cos\u00ec una lunga attivit\u00e0 diplomatica e una rapida carriera consolare con la nomina a viceconsole, avvenuta nel 1806, e successivamente a console generale nel 1811. L'incarico cess\u00f2 con la caduta di Napoleone, ma nel 1821 venne nuovamente nominato console generale dal re Luigi XVIII, incarico che continu\u00f2 con Carlo X fino al 1829 quando diede le sue dimissioni per motivi di salute e rientr\u00f2 in Europa.\nDrovetti fu inviato ad Alessandria d'Egitto dal Primo Console con l'incarico di avviare rapporti commerciali tra i due paesi dopo la poco felice Campagna militare d'Egitto (1798-1801). Contemporaneamente l'albanese Mehmet Ali, ufficiale della spedizione turca che affiancava l'esercito inglese contro quello comandato da Bonaparte, a seguito del successo ottenuto sia contro l'esercito francese sia contro i mamelucchi che governavano il paese, venne nominato Vicer\u00e9 d'Egitto (1805) dalla Sublime Porta.\nDrovetti, grazie anche alle sue capacit\u00e0, fu considerato dai suoi contemporanei l'europeo pi\u00f9 influente presso la corte del Vicer\u00e9. Insieme liberarono il paese dagli inglesi (1807), e avviarono l'ammodernamento dell'Egitto con lo sviluppo dell'industria, dell'agricoltura e dell'allevamento, la realizzazione di un canale navigabile da Alessandria al Cairo, la creazione di ospedali e scuole di medicina, la formazione di un esercito ben addestrato e armato e di una flotta. Per avviare queste e altre attivit\u00e0 vennero chiamati dall'Europa in Egitto tramite i consoli, ingegneri, mineralogisti, ufficiali, architetti, pittori, professori e medici. In cambio agli europei il vicer\u00e9 concesse il permesso (detto firmano) di asportare le antichit\u00e0 che si trovavano lungo il Nilo.\nLe esplorazioni in Egitto e le collezioni.\nDurante la sua permanenza in Egitto, fu un grande collezionista di antichit\u00e0, specialmente raccolte durante scavi presso Tebe.\nL'inizio dell'esplorazione moderna della valle del Nilo viene fatto risalire alla spedizione scientifica che Napoleone Bonaparte volle associare alla campagna d'Egitto da lui condotta tra il 1798 e il 1801, grazie alla quale la Francia mirava a guadagnarsi il controllo di quel paese strategicamente importante per i commerci con l'Oriente. Insieme al nutrito esercito di soldati armati per combattere, sbarcarono quindi ad Alessandria d'Egitto anche 167 scienziati (architetti, ingegneri, disegnatori, botanici, zoologi, minerologi, cartografi e tra cui l'Arati e il Drovetti) che avrebbero dovuto documentare i monumenti antichi e contemporanei dell'Egitto, studiarne la geografia, la flora, la fauna, la mineralogia, oltre a descrivere la vita dei suoi abitanti. Frutto di questa spedizione scientifica fu la \"Description de l'\u00c9gypte\", un'opera monumentale, formata da nove volumi di testo, dodici volumi di tavole di grande formato e un atlante geografico.\nDrovetti si dedic\u00f2 alla ricerca di antichit\u00e0, aprendo delle profonde trincee tra le rovine dei templi o nelle tombe soprattutto nella zona tebana a est e ovest del Nilo tra il 1816 e 1821. La direzione degli scavi venne affidata ai suoi agenti Jean-Jacques Rifaud (1786-1852) e Antonio Lebolo (1781-1830). In breve tempo il piemontese radun\u00f2 una importante e ricchissima collezione che offr\u00ec alle corti europee per i loro musei.\nLa sua prima collezione fu acquistata dal re di Sardegna Carlo Felice nel 1824, e costitu\u00ec la base del Museo Egizio di Torino, il primo al mondo dedicato solo all'arte dell'Antico Egitto dal periodo faraonico a quello greco-romano.\nSuccessivamente una sua seconda raccolta fu venduta al re di Francia Carlo X per il museo del Louvre (1827). Altri oggetti confluirono nei musei di Berlino, Monaco, Ginevra e Vienna.\nNel 1815 giunse in Egitto il padovano Giovanni Battista Belzoni (1778-1823), il quale divenne agente del console inglese Henry Salt (1770-1827) per la ricerca di antichit\u00e0. La rivalit\u00e0 tra gli agenti del Drovetti e il padovano, armato soprattutto d'ingegno, ambizione e fortuna, fu molto forte e dopo alcuni scontri Belzoni prefer\u00ec lasciare il paese (1819). Comunque egli era riuscito in breve tempo a concludere imprese dove i suoi contemporanei avevano fallito: aveva trasportato parte del colosso di Ramesse II fino al Nilo per poi inviarlo in Inghilterra al British Museum, scoperto la tomba del faraone Sethi I nella valle dei Re, era riuscito a entrare nella piramide di Chefren e nel tempio Grande di Abu Simbel, e aveva individuato il sito di Berenice sul Mar Rosso.\nNel dicembre del 1819 arriv\u00f2 al Cairo, tappa di un lungo viaggio dal Piemonte alla Lapponia e ritorno passando dalla Grecia, dalla Turchia e dalla Siria, il viaggiatore Carlo Vidua, conte di Conzano. L'incontro con il Drovetti, grazie alle sue conoscenze in patria con personalit\u00e0 influenti della politica e della cultura, fu determinante per la trattativa della vendita della \"Drovettiana\" ai Savoia.\nDrovetti, prima di lasciare l'Egitto, accolse inoltre la spedizione scientifica franco-toscana diretta da Jean-Fran\u00e7ois Champollion e Ippolito Rosellini.\nIl ritorno in Europa.\nNel giugno del 1829 Drovetti decise di tornare in Europa sia per motivi di salute sia per il peggioramento della situazione politica egiziana che rendeva la sua attivit\u00e0 di diplomatico sempre pi\u00f9 difficile. Prima di rientrare in patria, lavor\u00f2 a Parigi per un anno presso il ministero degli esteri.\nNegli anni seguenti si spost\u00f2 frequentemente tra Torino e la natale Barbania, recandosi saltuariamente a Nizza, Livorno e Napoli, dove incontr\u00f2 nuovamente, nel 1848, Mehmet Ali.\nMor\u00ec a Torino il 9 marzo 1852, e fu sepolto nel Cimitero monumentale di Torino. La sua tomba \u00e8 composta da un busto appoggiato su una base in stile egiziaco opera dello scultore Giovanni Albertoni. Un suo busto con lapide si trova all'ingresso del Museo Egizio di Torino."}
{"id": "1506039", "revid": "767487", "url": "https://it.wikipedia.org/wiki?curid=1506039", "title": "The Nines", "text": "The Nines \u00e8 un film in tre episodi del 2007 scritto e diretto da John August, sceneggiatore di molti film di Tim Burton qui all'esordio nella regia.\n\u00c8 stato presentato al Sundance Film Festival e alla Settimana internazionale della critica della 64\u00aa Mostra internazionale d'arte cinematografica di Venezia.\nTrama.\nParte 1: The Prisoner.\nIl noto attore Gary viene tenuto, a sua insaputa, prigioniero dalla sua produttrice, Margaret, venendo controllato giorno e notte da sofisticati congegni elettronici. La vicina di casa, Sarah, cercher\u00e0 di aiutarlo cercando di fargli capire la situazione in cui si trova.\nParte 2: Reality television.\nGavin e Susan sono autore e produttrice di un episodio pilota di una serie tv. Grazie ad alcune indagini di gradimento capiscono che se vogliono che la serie abbia successo devono liberarsi della collaboratrice, nonch\u00e9 amica, Melissa.\nParte 3: Knowing.\nI coniugi Gabriel e Mary si trovano in macchina con la loro bambina Noelle, quando hanno un incidente in una strada isolata di montagna. Mentre Gary si avventura alla ricerca di soccorsi, la figlia e la moglie scoprono la vera identit\u00e0 del padre tramite una videoregistrazione. Ma anche Gabriel capir\u00e0 chi \u00e8 veramente dopo l'incontro con la misteriosa Sierra.\nProduzione.\nIl film \u00e8 stato girato 22 giorni a Los Angeles e 2 a New York.\nDistribuzione.\nLegata al film vi \u00e8 una iniziativa voluta dal regista, infatti sul suo sito personale si pu\u00f2 scaricare in formato MP3 un file audio con i commenti del regista, da poter ascoltare durante la visione del film."}
{"id": "1506040", "revid": "466539", "url": "https://it.wikipedia.org/wiki?curid=1506040", "title": "Plessy contro Ferguson", "text": "Plessy contro Ferguson \u00e8 una sentenza della Corte suprema degli Stati Uniti del 1896, rilevante nella giurisprudenza statunitense in quanto sancisce la legittimit\u00e0 della segregazione razziale, avvalorando la dottrina del \"separate but equal\" (separati ma uguali). Nel 1954, la Corte muter\u00e0 il proprio orientamento in materia con la sentenza \"Brown contro Board of Education\" contro l'Ufficio scolastico, dichiarando incostituzionale la segregazione razziale.\nAntefatti.\nDopo la fine della Guerra civile americana nel 1865, nel periodo della Ricostruzione, il governo federale fu in grado di fornire una certa protezione dei diritti civili degli schiavi appena liberati. Ma la Ricostruzione ebbe improvvisamente termine con il Compromesso del 1877 e le truppe federali furono ritirate, lasciando il Sud alla cosiddetta Home Rule che presto port\u00f2 all'ascesa del Jim Crow System, il quale impediva ai neri di utilizzare le stesse strutture pubbliche (mezzi di trasporto, scuole, chiese) dei bianchi.\nLa Corte Suprema aveva stabilito, nel 1883, che il \"quattordicesimo emendamento\" era applicabile solo su azioni del governo, e non su quelle di privati cittadini; perci\u00f2 esso non proteggeva le persone da individui o entit\u00e0 private che violassero i loro diritti civili.\nIl caso.\nIl 7 giugno 1892 Homer Plessy si imbarc\u00f2 su un treno della ferrovia della \"East Louisiana Railroad\" e si sedette in una carrozza destinata ai soli bianchi. Sebbene fosse nell'aspetto di razza bianca caucasica, Plessy era un cosiddetto \"octoroon\", cio\u00e8 aveva uno degli otto bisnonni di colore, e per questo gli fu chiesto di sedersi nella carrozza per le persone di colore. Al suo rifiuto, fu arrestato e incarcerato.\nDurante il dibattimento, Plessy dichiar\u00f2 che la East Louisiana Railroad gli aveva negato i suoi diritti costituzionali sanciti dal tredicesimo e dal quattordicesimo emendamento; tuttavia, il giudice assegnato al caso, John Howard Ferguson, stabil\u00ec che la Louisiana aveva il diritto di regolare le compagnie ferroviarie finch\u00e9 queste operavano entro i confini statali.\nPlessy si rivolse dunque alla Corte Suprema della Louisiana, che conferm\u00f2 le parole del giudice Ferguson. Plessy si appell\u00f2 infine alla Corte Suprema degli Stati Uniti nel 1896.\nDecisione.\nCon sette voti favorevoli e uno contrario, la Corte respinse le accuse di Homer Plessy basate sul quattordicesimo emendamento, affermando di non riconoscere violazioni da parte dello stato della Louisiana. Inoltre, la maggioranza della Corte respinse la visione per cui le leggi della Louisiana comportavano una inferiorit\u00e0 dei neri, in violazione con il quattordicesimo emendamento."}
{"id": "1506047", "revid": "436907", "url": "https://it.wikipedia.org/wiki?curid=1506047", "title": "Canzoni nel tempo", "text": "Canzoni nel tempo \u00e8 un album di Fiorella Mannoia, prodotto da Piero Fabrizi per la Durlindana e distribuito dalla Sony BMG.\nIl disco.\nL'album \u00e8 uscito il 10 novembre 2007. Si tratta di una raccolta di successi della cantante. All'interno due reinterpretazioni inedite: \"Dio \u00e8 morto\" e \"Io che amo solo te\".\nSuccesso Commerciale.\nCanzoni nel temporaggiunge la quarta posizione nella classifica italiana. Viene certificato doppio disco di platino, con oltre 200.000 copie vendute."}
{"id": "1506048", "revid": "701660", "url": "https://it.wikipedia.org/wiki?curid=1506048", "title": "Metaxa", "text": "Il Metaxa (\u039c\u03b5\u03c4\u03b1\u03be\u03ac) \u00e8 un brandy greco. \u00c8 stato inventato nel 1888 da un commerciante chiamato Spyros Metaxas (\u03a3\u03c0\u03cd\u03c1\u03bf\u03c2 \u039c\u03b5\u03c4\u03b1\u03be\u03ac\u03c2).\nProduzione.\nPer ottenere questa bevanda si utilizzano tre variet\u00e0 di uve diverse: uva sultanina, uva savatiano e uva di Corinto). Una volta ottenuto il distillato, si lascia sviluppare i propri aromi in barili in quercia del Limosino per una durata minima di tre anni. Si aggiunge al brandy uva moscato (di Samo o di Lemno), delle essenze di petali di rosa e una serie segreta di piante aromatiche. Il prodotto ottenuto viene conservato in un barile per un anno. Prima dell'imbottigliamento, il prodotto passa molti giorni ad una temperatura inferiore a zero, viene filtrato ed infine viene imbottigliato."}
{"id": "1506049", "revid": "1305772", "url": "https://it.wikipedia.org/wiki?curid=1506049", "title": "Alberto Rosselli", "text": ""}
{"id": "1506059", "revid": "73843", "url": "https://it.wikipedia.org/wiki?curid=1506059", "title": "Codice Vaticano Palatino Latino 1071", "text": ""}
{"id": "1506063", "revid": "1573350", "url": "https://it.wikipedia.org/wiki?curid=1506063", "title": "Lubacz\u00f3w", "text": "Lubacz\u00f3w (in ucraino \"\u041b\u044e\u0431\u0430\u0447\u0456\u0432\") \u00e8 una citt\u00e0 polacca del distretto di Lubacz\u00f3w nel voivodato della Precarpazia.\nGeografia fisica.\nSi estende su una superficie di 26\u00a0km\u00b2 e nel 2006 contava 12.844 abitanti (495,8 per km\u00b2)."}
{"id": "1506068", "revid": "287204", "url": "https://it.wikipedia.org/wiki?curid=1506068", "title": "Pelplin", "text": "Pelplin (ted. \"Pelplin\") \u00e8 un comune urbano-rurale polacco del distretto di Tczew, nel voivodato della Pomerania.Ricopre una superficie di 140,45 km\u00b2 e nel 2004 contava 16.600 abitanti.\nSi estende su una superficie di 4,45\u00a0km\u00b2 e nel 2007 contava 9.993 abitanti."}
{"id": "1506069", "revid": "287204", "url": "https://it.wikipedia.org/wiki?curid=1506069", "title": "Lubaczow", "text": ""}
{"id": "1506073", "revid": "110157", "url": "https://it.wikipedia.org/wiki?curid=1506073", "title": "Drohiczyn", "text": "Drohiczyn \u00e8 un comune urbano-rurale polacco del distretto di Siemiatycze, nel voivodato della Podlachia.\nAdagiata sul fiume Bug, estende su una superficie di 15,68\u00a0km\u00b2 e nel 2004 contava 2.111 abitanti (134,6 per km\u00b2).\nStruttura della superficie.\nSecondo i dati a partire dal 2002 il comune di Drahichyn comprendeva 207,96 chilometri quadrati suddivisi in terreni coltivabil per 81% e terreni forestali per 10%. Il comune occupa il 14,25% della contea.\nSociet\u00e0.\nEvoluzione demografica.\nI dati demografici al 30 giugno 2004.\nComuni confinanti.\nGrodzisk, Jab\u0142onna Lacka, Korczew, Perlejewo, Plater, Repki, Siemiatycze"}
{"id": "1506083", "revid": "177967", "url": "https://it.wikipedia.org/wiki?curid=1506083", "title": "Xavier Cugat", "text": "\u00c8 considerato uno fra gli artisti che hanno maggiormente influenzato con sonorit\u00e0 latino-americane la musica popolare degli Stati Uniti. Uno dei suoi epigoni \u00e8 stato il trombettista e direttore d'orchestra cubano \"re\" del mambo P\u00e9rez Prado.\nSposato dal 1952 al 1964 con l'attrice-cantante Abbe Lane, \u00e8 apparso in numerosi film interpretando se stesso come direttore d'orchestra.\nCome \"bandleader\" \u00e8 stato a capo di diverse formazioni orchestrali - fra le altre: \"Xavier Cugat and Charo\", \"Cugat and His Gigolos\", \"Xavier Cugat and His Orchestra\", \"The Xavier Cugat Orchestra\" - e il suo nome \u00e8 incluso fra quello delle celebrit\u00e0 della Hollywood Walk of Fame.\nBiografia.\nOriginario della Catalogna, ancora in tenera et\u00e0 emigr\u00f2 con la sua famiglia a Cuba. Portato istintivamente alla musica, inizi\u00f2 a studiare violino entrando a far parte quando non era ancora adolescente, con il nome di Francis Cugat, dell'Orchestra del Teatro Nazionale dell'Avana.\nIl 6 luglio 1915 la famiglia Cugat si trasfer\u00ec a New York a bordo della \"S.S. Havana\". Qui Cugat debutt\u00f2 nel mondo dello spettacolo iniziando a suonare con un gruppo musicale chiamato \"The Gigolos\", specializzato in un repertorio di musiche per tango, ballo all'epoca assai in voga.\nSuccessivamente and\u00f2 a lavorare come cartoonist al \"Los Angeles Times\", specializzandosi nel disegno di immagini caricaturali.\nNei tardi anni venti, con l'avvento del cinema sonoro, fond\u00f2 una nuova orchestra specializzata in tanghi apparendo dapprima in cortometraggi e successivamente in lungometraggi. Contestualmente, la sua orchestra inaugurava - anno 1931 - la stagione del Waldorf-Astoria Hotel, di cui \u00e8 stato poi un'attrazione fissa. Ha continuato come direttore della Orchestra Waldorf-Astoria fino al 1949.\nIl cinema.\nNegli anni successivi, Cugat viaggi\u00f2 ininterrottamente fra New Yok e Los Angeles tenendo spettacoli nei locali degli alberghi alla moda e per la radio, senza trascurare l'attivit\u00e0 cinematografica (\"Week-end at the Waldorf\",1945, e \"Neptune's Daughter\",1949).\nIl grande successo gli arrise nel 1940, con l'incisione del brano \"Perfidia\", cantato da Miguelito Vald\u00e9s, divenuto uno standard della musica slow. Da allora si sono susseguite numerose incisioni di brani latino-americani al ritmo di conga e basati sul tempo di mambo e cha-cha-cha, fino a giungere al twist dei tardi anni cinquanta.\nVita privata.\nCugat \u00e8 stato sposato per cinque volte: oltre alle nozze con Abbe Lane (1952-1964), \u00e8 stato unito in matrimonio a Rita Montaner, a Carmen Castillo (dal 1929 al 1946), a Lorraine Allen (dal 1947 al 1952), alla danzatrice di salsa Charo (sposata nel 1966 con una fastosa cerimonia al rinnovato Caesars Palace di Las Vegas).\nAl fianco di Abbe Lane, e fino al divorzio, ha tenuto molti spettacoli apparendo anche in film prodotti per il mercato cinematografico italiano e per la televisione italiana come \"Controcanale\" condotto da Corrado nel 1960.\nCugat nella cultura di massa.\nXavier Cugat \u00e8 entrato, come personaggio dello \"showbiz\", nella cultura popolare ed \u00e8 stato citato in diverse circostanze:"}
{"id": "1506088", "revid": "275401", "url": "https://it.wikipedia.org/wiki?curid=1506088", "title": "Sarabanda (programma televisivo)", "text": "Sarabanda \u00e8 stato un programma televisivo inizialmente proposto come un variet\u00e0 e successivamente come un gioco musicale a premi, condotto da Enrico Papi e trasmesso su Italia 1 nella fascia oraria dell'access prime time dall'8 settembre 1997 al 20 febbraio 2004. Dopo la prima chiusura \u00e8 stato ripreso dal 14 marzo al 10 aprile 2005 con la messa in onda di \"Super Sarabanda\", un torneo tra i campioni pi\u00f9 rappresentativi della trasmissione. Il programma \u00e8 stato riproposto dall'8 giugno al 30 agosto 2009 su Canale 5 nella fascia preserale, presentato da Teo Mammucari con Bel\u00e9n Rodr\u00edguez. La trasmissione \u00e8 tornata in onda per una terza volta con tre puntate speciali in prima serata su Italia 1 dal 13 al 27 giugno 2017 con il ritorno alla conduzione di Enrico Papi.\nIl programma \u00e8 stato prodotto da RTI-Mediaset, realizzato dalla Videotime su licenza della Sandy Frank Entertainment e distribuito dalla Einstein Multimedia dal 1997 al 2005. Nel 2005 la Duck On Line ha affiancato la Videotime nella realizzazione. Nel 2009 la produzione pass\u00f2 alla Endemol Italia, mentre nel 2017 vide una co-partecipazione tra RTI ed EndemolShine Italy con il format distribuito da Sky Vision.\nPrevalentemente in onda dal luned\u00ec al sabato con sei puntate settimanali a partire da poco prima delle ore 20:00 fino alle 20:45 circa, le puntate venivano registrate nello Studio 1 del Centro Titanus Elios, a Settecamini (Roma) fino alla sesta edizione, mentre dalla settima si trasferirono nel Teatro 3 di Cinecitt\u00e0 a Roma, spostandosi poi nel Teatro 9 nel 2005. Nel 2009 il programma \u00e8 tornato ad essere registrato presso gli Studi Elios. Nella prima versione del 1997 e nel 2017 il programma \u00e8 stato trasmesso in diretta dallo Studio 1 del Centro Titanus Elios.\nCon 1727 puntate (di cui 50 speciali) oltre a 20 speciali in prima serata, risulta essere il quiz a tema musicale pi\u00f9 duraturo della televisione italiana e uno tra i giochi a premi televisivi italiani pi\u00f9 longevi in generale. Considerando anche la prima versione, il programma conta 1757 puntate totali.\nFormat.\nVersione variet\u00e0.\nLa prima versione del programma era un variet\u00e0 a sfondo musicale che andava in onda in diretta, con telefonate a dedica e altri numeri canori, dove Papi era coadiuvato dalla Formula 3 e dall'imitatore Gigi Vigliani, che si esibiva in alcuni sketch comici. Al programma prendevano parte anche un complesso musicale denominato \"Saraband\", e un pubblico di un centinaio di figuranti, denominato \"coro\", i quali facevano da contorno alla scenografia. Il programma, che ereditava parte del cast di \"Non \u00e8 la Rai\", presentava alcune similitudini con \"Furore\", trasmissione al tempo in onda su Rai 2.\nTale formula si rivel\u00f2 presto un fiasco: gli autori, pertanto, dopo appena un mese di trasmissione, decisero di attuare un drastico cambiamento del format, pur mantenendo lo stesso titolo, che faceva riferimento alla variet\u00e0 di spettacoli proposti in modo caotico e rumoroso dal cast della trasmissione nella sua prima versione.\nVersione quiz.\nIl programma venne cos\u00ec trasformato in un quiz a tema musicale, ispirandosi a \"Il Musichiere,\" storico programma di Mario Riva (trasmesso dal 1957 al 1960 sul Programma Nazionale). Come il celebre programma, anche \"Sarabanda\" era basato sul format della NBC \"Name That Tune\", creato da Harry Salter nel 1952 e presente in molti paesi del mondo, in cui i concorrenti si sfidavano rispondendo a domande di cultura musicale e, soprattutto, indovinando i titoli dei motivi ascoltati nei vari giochi, al fine di aggiudicarsi il titolo di campione e, nel contempo, vincere il montepremi finale. Montepremi che a \"Sarabanda\", tra maggio e dicembre 2000, arriv\u00f2 a superare la somma di un miliardo di lire.\nIl quiz si divideva in vari giochi a eliminazione, in numero proporzionale al numero dei partecipanti (inizialmente tre, poi quattro o addirittura cinque nelle ultime edizioni). Alcuni dei giochi furono modificati o sostituiti da altri nel corso delle stagioni, mentre rimase sempre inalterato il gioco conclusivo. A seguito di questo cambio del format, la Formula 3 e Gigi Vigliani furono esclusi dal cast della trasmissione mentre rimasero sia il coro che la \"Saraband\".\nCon questa nuova formula il programma trov\u00f2 la popolarit\u00e0 ed il successo, tanto da mettere in seria difficolt\u00e0 i programmi delle altre reti in onda alla stessa ora, compresi i telegiornali. Da ricordare soprattutto le lamentele di Antonio Ricci, creatore di \"Striscia la notizia\", che affermava come il quiz rubasse pubblico al suo programma, padrone della fascia dell'access prime time in quegli anni. Curioso il fatto che il programma sub\u00ec pi\u00f9 volte variazioni degli orari nella messa in onda per via degli ascolti troppo elevati, a tutela di Canale 5, rete ammiraglia Mediaset.\nQuesta versione era estremamente simile ad un altro quiz prodotto pochi anni prima dalle reti Fininvest, intitolato \"Quel motivetto...\" e condotto da Raimondo Vianello nel preserale di Canale 5 nell'estate 1990 nel quale, tra i giochi, erano state proposte versioni embrionali dell\"'Asta musicale\" e del \"7\u00d730\" con quest'ultimo che prevedeva la partecipazione di un unico concorrente.\nI giochi.\nUna delle regole auree di tutti i giochi del programma era quella di pronunciare tassativamente il titolo preciso della canzone senza anteporvi (o immediatamente posporvi) nulla una volta premuto il pulsante, senza ripetere o balbettare le parole oppure fermarsi prima di finire di dire il titolo, pena l'errore. Molte volte alcune controversie pi\u00f9 o meno decisive sono state risolte mostrando il titolo della partitura delle edizioni musicali a cui faceva riferimento il brano. Anche nelle situazioni ininfluenti, sono stati comunicati alcuni errori, bench\u00e9 segnalati tardivamente, al fine di fornire una corretta informazione ai concorrenti e al pubblico, onde evitare precedenti, mostrando in questa cura un'impronta \"scientifica\" in materia musicale. Tuttavia nelle prime edizioni, il regolamento non era cos\u00ec ferreo, ammettendo talvolta risposte fornite con caratteristiche simili a quelle sopra descritte, divenendo per\u00f2 sempre pi\u00f9 rigido nel corso degli anni, soprattutto nei periodi in cui il montepremi era piuttosto elevato. Per vigilare su tutto ci\u00f2, ogni puntata veniva supervisionata da una notaio presente in studio, seppur raramente inquadrata.\nLa maggior parte dei giochi prevedeva una prenotazione tramite pulsante e un limite massimo di cinque secondi per dare la risposta; farli scadere senza rispondere era considerato quindi errore. Nei giochi a tempo, tranne poche eccezioni, la prenotazione fermava il timer. Le melodie che venivano fatte ascoltare ai concorrenti in gran parte dei giochi erano le versioni MIDI arrangiate delle canzoni originali.\nSpareggio: In tutte le situazioni di parit\u00e0 tra due o pi\u00f9 concorrenti, venivano proposti uno o pi\u00f9 motivi non consecutivi da indovinare, a seconda del numero dei concorrenti coinvolti. Prenotandosi, il concorrente si salvava dando la risposta esatta o si eliminava in caso di risposta errata. I concorrenti che non dovevano sostenere lo spareggio, solitamente, si abbassavano dietro la postazione. Nei rari casi in cui nessun concorrente si prenotava per dare la risposta, dopo circa 10-15 secondi di ascolto, Papi interrompeva il motivo e ne veniva proposto un altro.\nSpareggione: Nelle edizioni condotte da Papi, dalla 2001-2002 in poi, per i \"Sessanta secondi\" e il \"7\u00d730\" lo spareggio era giocato al meglio di cinque brani da indovinare, vinceva quindi chi per primo indovinava tre motivi. In caso di risposta errata, il punto veniva assegnato all'avversario. Nei \"Sessanta secondi\", nel caso i due sfidanti del campione avessero realizzato lo stesso punteggio, lo \"Spareggione\" tra loro veniva disputato prima che il campione stesso cominciasse il gioco. \u00c8 stato proposto nell'edizione 2003-2004 per il gioco dell'\"Asta musicale\" quando prevedeva due eliminazioni, ma sotto il nome di un semplice spareggio e senza la grafica dedicata.\nMontepremi.\nNella prima puntata del quiz, il montepremi part\u00ec da 5 milioni di lire e cresceva di puntata in puntata di 5 milioni di lire se nessun concorrente completava il \"7\u00d730\". In caso di vittoria, nel periodo dal 1997 al 1998, ripartiva da 10 milioni di lire, mentre nel 1999 da 5 milioni di lire. Tra ottobre 1999 e dicembre 2000 nessun concorrente riusc\u00ec a completare il gioco finale in quanto fu reso molto pi\u00f9 difficile; la conseguenza fu che il montepremi raggiunse cifre molto alte superando il miliardo di lire. Dal giugno 2000 si decise quindi di fissare un tetto massimo di vincita stabilito in un miliardo e cento milioni di lire una volta raggiunto, ma di aggiungerci un accumulo formato dai soliti 5 milioni di puntata in puntata in modo tale che una volta vinto, il montepremi di ripartenza avrebbe avuto una certa consistenza. Successivamente alla vittoria di \"Coccinella\" del dicembre 2000, si decise di fissare il montepremi a 500 milioni di lire dotandolo sempre dell'accumulo, rimanendo tale anche dopo la prima vittoria di \"Allegria\" del marzo 2001. Dopo la sua seconda vittoria dell'aprile 2001, il montepremi non present\u00f2 pi\u00f9 l'accumulo fino al giugno 2001, quando una volta raggiunti nuovamente i 500 milioni, subentr\u00f2 ancora la regola.\nCon l'inizio dell'edizione 2001-2002 si decise di non ripartire dal montepremi maggiorato di 5 milioni con cui si era conclusa l'edizione precedente, come sempre fatto fino ad allora, ripartendo cos\u00ec dalla cifra di 100 milioni di lire (cifra dalla quale si sarebbe ripartiti in caso di vittoria) ed inoltre di abolire la regola dell'accumulo. Questa edizione fu anche quella di transizione dalla lira all'euro, infatti dal settembre al dicembre 2001 (ma gi\u00e0 dal maggio precedente) il montepremi in grafica veniva mostrato sia in lire che in euro, mentre dal gennaio 2002 fu convertito definitivamente in euro e cresceva di 2.000 euro ogni puntata, con montepremi di ripartenza in caso di vittoria di 50.000 euro. Nell'edizione 2002-2003 part\u00ec da 150.000 euro, in caso di vincita, ripartiva da 30.000 euro. Nell'edizione 2003-2004 part\u00ec da 100.000 euro e rimase fermo a 300.000 euro per le ultime tre puntate senza che nessuno vincesse. Ad ogni vittoria del montepremi la \"Saraband\" eseguiva \"We Are the Champions\" dei Queen, modificata in \"You Are the Champion\".\nIl quiz, nel complesso di tutte le sue edizioni e considerando anche gli speciali, ha fatto vincere oltre 9 miliardi di lire, pari a oltre 4 milioni e mezzo di euro (in parte con la vecchia valuta, in parte con la nuova).\nStoria del programma.\nGenesi.\nIl programma affonda le sue radici nel maggio 1997, quando Giorgio Gori, ex direttore di Canale 5 e approdato da poco alla direzione di Italia 1, decise di rinnovare i palinsesti della rete per la stagione televisiva 1997-1998 con l'obiettivo di rafforzare il target giovanile e allo stesso tempo dare alla rete stessa una nuova identit\u00e0, proponendo nuovi format da affidare a volti noti del gruppo Mediaset. Uno di questi fu \"Sarabanda\", che inizialmente aveva l'intenzione di bissare i successi ottenuti dal \"Karaoke\", programma in onda fino a due anni prima sulla stessa rete e nella stessa fascia oraria, sfruttando il filone musicale. La trasmissione fu affidata ad Enrico Papi (al tempo noto paparazzo e conduttore di trasmissioni di gossip e cronaca rosa), il quale, su imposizione dello stesso Gori, lasci\u00f2 il mondo del pettegolezzo. L'introduzione di \"Sarabanda\" nel palinsesto di Italia 1 determin\u00f2 la cancellazione dell'edizione di \"Studio Aperto\" delle ore 20:30, suscitando la disapprovazione dell'allora direttore del TG, Paolo Liguori.\nSarabanda (1997).\nLa prima versione del programma, la cui prima puntata in assoluto and\u00f2 in onda l'8 settembre 1997 alle 19:45, era basata sull'esecuzione di brani musicali su richiesta dei telespettatori, momenti comici e giochi. Le canzoni erano eseguite da Papi, dalla \"Saraband\" (diretta da Paolo Fantozzi) e dalla Formula 3 (che pubblicher\u00e0 un disco con alcune delle performance eseguite a \"Sarabanda\"), mentre Gigi Vigliani si esibiva in imitazioni per la parte comica. Allo show prendeva parte anche un gruppo di 130 ragazzi, chiamato \"coro\", i cui membri cantavano e ballavano. Lo scopo della trasmissione era che una canzone \"tirasse\" l'altra, cercando di ricreare l'atmosfera di una festa chiassosa (cio\u00e8 una sarabanda, da cui il nome del programma). La mancanza di ascolti soddisfacenti (il dato dello share medio scese fino al 4,39%) port\u00f2 prima una diminuzione della durata (da 55 a 45 minuti), poi ad un radicale cambiamento del format. L'ultima delle puntate di questa versione variet\u00e0 and\u00f2 in onda l'11 ottobre 1997.\nSarabanda - il gioco della musica (1997-2002).\nLa trasmissione, trasformata in quiz musicale, part\u00ec il 13 ottobre 1997 con la prima edizione, ereditando tutto il cast della versione precedente ma senza la Formula 3 e Gigi Vigliani. A causa dell'insuccesso della versione variet\u00e0 che la precedette, il programma part\u00ec in sordina per poi subire una graduale crescita degli ascolti nel tempo e un maggiore interesse dei telespettatori. Qualche mese dopo l'avvio fu aggiunto al logo della trasmissione il sottotitolo \"il gioco della musica\" spesso citato dal conduttore durante le puntate, nelle quali i tre concorrenti si sfidavano nei vari giochi. In questa prima edizione, nell'ottobre 1997 esordirono i tre storici coristi fissi della \"Saraband\": Massimo Facchini detto \"Mapo\", Letizia Liberati e Loredana Maiuri (quest'ultima gi\u00e0 presente in trasmissione sin dall'esordio). Uno dei motivi per cui il programma godeva di un ottimo ascolto era il montepremi, che tra febbraio e marzo 1998 fu il pi\u00f9 alto mai messo a disposizione da un quiz televisivo oltre a numerosi momenti spettacolari, curiosi o comici che contornavano il momento del quiz vero e proprio come le simpatiche gaffe di Enrico Papi.\nVisti i buoni risultati ottenuti con questo format, il programma prosegu\u00ec anche nei mesi di giugno, luglio e in parte di agosto e settembre con una breve edizione dedicata. Venne dunque ideata una scenografia inedita, in pendant con la stagione estiva. Questa edizione dell'estate del 1998 part\u00ec subito dopo la conclusione della prima edizione e termin\u00f2 subito prima dell'inizio della seconda, andando in pausa per le prime tre settimane di agosto. Dopo la breve interruzione, la trasmissione riprese incrementando il numero di concorrenti da tre a quattro. Nella seconda edizione fu rinnovato lo studio e comparvero i primi grandi campioni, mentre il 13 maggio 1999 arriv\u00f2 a festeggiare la cinquecentesima puntata complessiva.\nLa terza edizione vide crescere notevolmente gli ascolti soprattutto durante il periodo di presenza della \"Professora\", cos\u00ec dal 2 aprile 2000 la messa in onda delle puntate ricopriva l'intera settimana, domenica compresa. Nella puntata della domenica, gli ultimi trenta secondi di trasmissione erano dedicati ai momenti pi\u00f9 divertenti della settimana appena conclusa. Nel febbraio 2000 nacque uno spazio internet della trasmissione all'interno del sito personale di Enrico Papi (\"www.papizone.com\", oggi disattivo). Il 15 maggio 2000, nell'ambito della cerimonia del Gran Premio Internazionale dello Spettacolo, \"Sarabanda \"venne premiata con il Telegatto come miglior trasmissione musicale, premio che segn\u00f2 la consacrazione del programma. In questa edizione e per la prima parte della successiva, tra gennaio e maggio e nuovamente tra maggio e dicembre del 2000 il montepremi in palio fu, al tempo, il pi\u00f9 alto mai messo a disposizione da una trasmissione televisiva italiana.\nLa quarta edizione \u00e8 ricordata per i grandi montepremi vinti, il ritorno in gara di alcuni ex campioni di edizioni passate e il raggiungimento del traguardo delle mille puntate nella versione quiz il 28 marzo 2001, oltre all'introduzione di un corpo di ballo che affianc\u00f2 il coro. Questo periodo (terza e quarta edizione) \u00e8 stato quello di maggior successo del programma, toccando punte di ascolto medie molto elevate.\nLa quinta edizione \u00e8 segnata da molti cambiamenti, come il cambio del produttore da Corrado Grego a Lino Tatalo (il quale port\u00f2 il programma verso un nuovo corso), l'aumento della durata del programma da 45 minuti ad un'ora e quindi anche del numero di concorrenti e dei giochi (da quattro a cinque), il ritorno alla striscia settimanale di sei puntate (la domenica non andava pi\u00f9 in onda), la grafica dei giochi completamente rinnovata, il coinvolgimento dei telespettatori da casa attraverso giochi telefonici con montepremi a loro dedicati (solo in questa edizione) e la presentazione dei concorrenti, i quali entravano in studio uno alla volta presentati dal conduttore, mentre prima erano presenti in postazione sin dall'inizio del programma. La direzione della \"Saraband\" pass\u00f2 a Massimo Id\u00e0. Durante questa stagione, il programma fu sostituito per tre settimane, da ottobre a novembre 2001, da \"Anello debole\", un nuovo quiz in versione di prova sempre condotto da Enrico Papi; terminata la sperimentazione fu cancellato per ridare spazio a \"Sarabanda\". L'inizio di questa edizione sub\u00ec un calo degli ascolti dovuto soprattutto alla concomitanza con gli attentati dell'11 settembre 2001; per attrarre i telespettatori, da questa edizione in poi, non era raro che certe sfide venissero prolungate a cavallo di diversi blocchi pubblicitari creando cos\u00ec una certa suspense, oppure rimandando al giorno seguente la messa in onda del gioco finale. Fu poi con l'arrivo di Valentina che gli ascolti ebbero una forte risalita: nel suo periodo da campionessa il programma raggiunse picchi di oltre 9 milioni di spettatori e oltre il 30% di share. Visti gli ascolti molto elevati e per tutelare Canale 5, rete ammiraglia Mediaset, verso la fine dell'edizione, a maggio 2002 si decise inaspettatamente di anticipare l'inizio del programma dalle 20:00 alle 19:40 mantenendo invariata la durata di un'ora, tornando al solito orario di inizio dopo pochi giorni ma venendo accorciato di 20 minuti nella parte finale, sopprimendo un gioco e facendo scendere i concorrenti da cinque a quattro. Questo fatto e le polemiche con Antonio Ricci di \"Striscia la notizia\" probabilmente contribuirono alle dimissioni dell'allora direttore di rete, Stefano Magnaghi, al quale subentr\u00f2 Luca Tiraboschi.\nSarabanda (2002-2004).\nDopo una lunga pausa estiva, il programma riprese con la sesta edizione e molte novit\u00e0: venne completamente modificata la scenografia dello studio rendendolo pi\u00f9 grande, ideata una breve sigla iniziale (assente nelle precedenti edizioni) suonata e cantata dalla \"Saraband\", ammodernata la grafica dei giochi e infine avvenne il restyling del logo del programma che sostitu\u00ec quello presente sin dalla versione variet\u00e0, eliminando anche il sottotitolo \"il gioco della musica\". Dall'ottobre 2002 la trasmissione torn\u00f2 alla durata di un'ora ripristinando il gioco soppresso l'edizione precedente e riportando il numero di concorrenti a cinque. Questa edizione \u00e8 stata l'ultima tra le pi\u00f9 seguite, soprattutto durante il periodo di presenza dell\"'Uomo Gatto\"; nella sua ultima puntata, quella del 19 febbraio 2003, dove venne eliminato da \"Tiramis\u00f9\", il programma ottenne un ascolto record per le puntate ordinarie escludendo gli speciali: 5.849.000 spettatori con share del 20,30%, anche se \u00e8 riconducibile alla seconda met\u00e0 di questa edizione l'inizio della parabola discendente della trasmissione culminata con la crisi di ascolti dell'edizione successiva. Il programma, infatti, si orient\u00f2 maggiormente sullo spettacolo e sulla figura del campione, incentrandosi sulle sue particolarit\u00e0, talvolta dando spazio anche ad alcuni concorrenti che si rendevano protagonisti con siparietti o esibizioni. In questo contesto il quiz veniva spesso messo in secondo piano per favorire questi momenti. Visti i nuovi exploit di ascolti, \"Sarabanda\" fu nuovamente accorciata nella parte finale dal marzo 2003, stavolta di 15 minuti, sopprimendo nuovamente un gioco e tornando a quattro concorrenti.\nPer la settima edizione cambi\u00f2 la regia passando da Giuliana Baroncelli a Maurizio Spagliardi, mentre la trasmissione si spost\u00f2 a Cinecitt\u00e0, lasciando gli studi Elios da dove era sempre stata registrata. Dalla fine di ottobre 2003 venne aggiunto un pubblico di spettatori con il quale di tanto in tanto Papi interagiva. L'aggiunta del pubblico modific\u00f2 la presentazione dei concorrenti in gara e del campione, con Papi a presentarli non pi\u00f9 dalla sua postazione, ma vicino all'ingresso in studio, ai quali venne aggiunta una grafica che riassumeva la loro presentazione. Questa stagione vide scendere vertiginosamente il dato degli ascolti, a causa anche del clamoroso successo di \"Affari tuoi\" in onda su Rai 1, in costante lotta con \"Striscia la notizia\". Dal dicembre 2003 la durata torn\u00f2 ad essere di un'ora, riportando i concorrenti a cinque. Dal 2 gennaio 2004 la striscia settimanale delle puntate fu accorciata, andando in onda solo dal luned\u00ec al venerd\u00ec. Gli autori, per arginare il calo dello share, tentarono di rivoluzionare il programma nel febbraio 2004, modificando tutti gli aspetti del gioco. L'ultima puntata delle edizioni classiche and\u00f2 in onda il 30 gennaio 2004.\nSarabanda - Scala &amp; vinci (2004).\nCon la perdita d'interesse da parte del pubblico, il quiz \u00e8 stato riproposto con una formula totalmente rinnovata, chiamata \"Sarabanda - Scala &amp; vinci\", dal 2 febbraio 2004. Non c'era pi\u00f9 il trio \"Mapo\", Letizia e Loredana, sostituito da quattro ragazze chiamate \"Bollicine\", mentre il corpo di ballo era stato rimpiazzato da sette ragazze (le \"Notine\"), che animavano alcuni dei nuovi giochi, i ragazzi del coro andarono a formare il pubblico di spettatori e infine gli autori furono rinominati \"garanti\". La \"Saraband\" continu\u00f2 regolarmente ad essere presente. Era stato modificato lo studio, la scenografia, la grafica e il logo, fu cambiata anche la sigla, sia graficamente sia musicalmente (furono utilizzate prima \"Hey Ya!\" degli OutKast, poi \"In the Shadows\" dei The Rasmus). Le melodie proposte non erano pi\u00f9 in versione MIDI ma erano spezzoni di canzoni originali. In questa nuova versione il gioco fu reso meno rigido rispetto alla precedente, permettendo ai concorrenti di pensare con pi\u00f9 calma alla risposta. Il numero di concorrenti era stato portato a sette, ognuno dei quali disponeva di un piccolo monitor sulla postazione. Il campione non era pi\u00f9 posizionato nella postazione pi\u00f9 a destra dal punto di vista dello spettatore, ma in una casuale. Il montepremi prendeva forma durante la puntata in base all'andamento dei seguenti giochi:\nL'unico concorrente a vincere il montepremi in puntate ordinarie di questa nuova versione fu Umberto Mari, che vinse 18.000 euro, mentre nell'unica puntata speciale andata in onda (la prima in assoluto di questa nuova versione) \"Allegria\" vinse 16.000 euro. Il 20 febbraio 2004 in seguito agli scarsi risultati, il programma fu inizialmente sospeso per cinque settimane, su decisione dello stesso Enrico Papi, il quale aveva intenzione di alternarlo con un suo nuovo programma che si rivel\u00f2 essere \"3, 2, 1 Baila\"; l'alternanza non si verific\u00f2 e quindi \"Sarabanda\" fu cancellato dopo sei anni e mezzo di presenza nei palinsesti venendo rimpiazzato dalle repliche della serie TV \"Smallville\".\nSuper Sarabanda - Il torneo dei campioni (2005).\nIl programma fu ripreso poco pi\u00f9 di un anno dopo, dal 14 marzo 2005, sotto il nome di \"Super Sarabanda - Il torneo dei campioni\" in vista di una serie di puntate speciali con i campioni pi\u00f9 significativi della storia del programma. Lo studio e la scenografia cambiarono nuovamente, la grafica fu rinnovata, il pubblico continu\u00f2 ad essere presente ma i componenti non erano pi\u00f9 i ragazzi del coro (il quale fu eliminato dal programma), mentre fu introdotta una valletta. Tornarono anche \"Mapo\" e Letizia, ma non Loredana, insieme a tutta la \"Saraband\". Tornarono anche la sigla e il logo usati tra il 2002 e il 2004, ma con leggere modifiche, dovute al nuovo nome del programma. La regia fu affidata a Lorenzo Lorenzini. La realizzazione del programma vide una co-partecipazione tra Videotime e Duck On Line.\nQuesta breve versione era strutturata come un torneo diviso in tre fasi: la prima, durata 12 puntate, vide affrontarsi quattro campioni a puntata, di cui solo due potevano prendere punti; alla fine di questa prima fase, i sette campioni che avevano totalizzato pi\u00f9 punti e un ripescato tra gli esclusi (tramite spareggio), passavano alla seconda fase. La seconda fase dur\u00f2 4 puntate e vide sfidarsi gli otto campioni in scontri diretti in una sorta di quarti di finale per poi passare alla terza e ultima fase di 4 puntate, cio\u00e8 le semifinali e le due finali tra i due campioni rimasti. Per vincere il torneo bisognava vincere entrambe le finali, altrimenti nel caso di una finale vinta a testa era necessario lo \"Spareggione\" (al meglio dei tre motivi).\nErano presenti solo due giochi: il gioco dei Terzetti, che coinvolgeva quattro campioni insieme e consisteva nell'indovinare tre motivi posti in sequenza, chi indovinava guadagnava un punto, chi sbagliava dava la possibilit\u00e0 agli altri di prenotarsi e rispondere. Chi raggiungeva due punti si qualificava al 7\u00d730, nel quale, nella prima fase, al vincitore venivano assegnati due punti e allo sconfitto un punto, mentre nella seconda fase, fino alle semifinali, era il gioco in cui si sfidavano i campioni in scontri diretti. Nelle due finali fu invece usato il gi\u00e0 noto 10\u00d750, versione estesa del 7\u00d730, con 10 motivi da indovinare in 50 secondi. Lo Spareggio veniva giocato al meglio dei tre motivi: vinceva dunque chi ne indovinava per primo due. Il vincitore fu \"Max\", che sconfisse in entrambe le finali la \"Professora\", vincendo i 250.000 euro del montepremi in palio.\nLe puntate andavano in onda dal luned\u00ec al venerd\u00ec a ridosso della prima serata e duravano appena 20 minuti, con la sola eccezione della seconda finale che and\u00f2 in onda domenica 10 aprile 2005. Era presente una breve anteprima di un paio di minuti chiamata Super Sarabanda - Anteprima. Queste puntate hanno costituito il canto del cigno delle edizioni targate Enrico Papi.\nSarabanda (2009).\nDall'8 giugno 2009, dopo oltre quattro anni, il quiz fu riproposto su Canale 5 in orario preserale in sostituzione, per il periodo estivo, di \"Chi vuol essere milionario?\". La conduzione fu affidata a Teo Mammucari con la partecipazione di Bel\u00e9n Rodr\u00edguez. Il programma andava in onda dal luned\u00ec al venerd\u00ec (solo nella prima settimana and\u00f2 in onda anche di sabato) e le puntate tornarono ad essere registrate negli studi Elios, nel Teatro 1. In questa edizione la produzione pass\u00f2 ad Endemol Italia e la regia a Giovanni Caccamo. Della vecchia versione erano tornati solo pochi membri del vecchio cast, ma rimasero il pubblico e la \"Saraband\" (con un organico rinnovato) e fu ripristinato il corpo di ballo, seppur con sole due ballerine.\nLa prima parte del programma della durata di dieci minuti, prendeva il nome di Quasi Sarabanda nella quale si presentavano i concorrenti e si svolgeva il primo gioco. Alcune novit\u00e0 rispetto alle edizioni di Papi, oltre alla nuova scenografia, allo studio, il logo e alla grafica dei giochi, furono la presenza di una sorta di gazebo al centro dello studio e una piscina nella quale Bel\u00e9n si tuffava alla fine della puntata, accompagnata dalla canzone \"The Best\" di Tina Turner. Tornano ad essere coinvolti i telespettatori da casa attraverso una domanda a carattere musicale alla quale si poteva rispondere tramite SMS o telefonata e vincere una piccola somma di denaro. La sigla era la canzone \"Dai muovi muovi\" di Sas\u00e0 Flauto, cantata da Bel\u00e9n Rodr\u00edguez. Il programma andava in onda anche in alta definizione su Canale 5 HD, al tempo canale sperimentale, visibile solo in alcune regioni.\nI concorrenti in gara erano quattro, uno dei quali veniva rimpiazzato dal campione dopo essere stato eliminato al primo gioco. Il montepremi part\u00ec da 50.000 euro, cifra dalla quale si sarebbe ripartiti in caso di vittoria. Il campione in carica dell'ultima puntata condotta da Papi non fu richiamato (nonostante lo avesse pi\u00f9 volte affermato nel 2004 in caso di ritorno della trasmissione), perci\u00f2 si ripart\u00ec completamente con nuovi concorrenti. Il quiz ritorn\u00f2 con due nuovi giochi che vennero poi sostituiti da altri due nel corso dell'edizione:\nFurono invece riproposti sia l'Asta musicale sia il 7\u00d730. Nei casi di parit\u00e0, gli spareggi erano secchi per tutti i giochi, quindi non veniva pi\u00f9 usata la formula dello \"Spareggione\".\nIn questa edizione l'unica concorrente a completare il \"7\u00d730\" fu Elena Gliaschera, che vinse 72.000 euro. Le puntate ordinarie si conclusero il 1\u00ba agosto, mentre dal 3 al 21 agosto furono riproposte 15 puntate in replica, in attesa dell'avvio del torneo della fine del mese. Il 24 agosto inizi\u00f2 il \"Torneo dei Campioni\", che vedeva protagonisti tutti i campioni dell'edizione e i migliori sfidanti il quale dur\u00f2 tutta la settimana, sabato e domenica compresi. La finale and\u00f2 in onda il 30 agosto 2009 e vide come vincitrice Stefania Rumagnoli, che si aggiudic\u00f2 il montepremi di 100.000 euro.\nSarabanda (2017).\nDopo quasi otto anni d'assenza, il programma \u00e8 tornato in onda in diretta per tre puntate speciali in prima serata su Italia 1 dal 13 giugno 2017, con la conduzione dello storico presentatore del quiz, Enrico Papi a distanza di oltre dodici anni dalla sua ultima puntata condotta. Per quanto riguarda il cast, sono confermate le presenze della \"Saraband\" (il cui unico ritorno \u00e8 quello del batterista Liano Chiappa), del corpo di ballo e del pubblico mentre sono stati aggiunti una ventina di figuranti sul modello del vecchio coro. La regia \u00e8 stata affidata a Sergio Colabona. La produzione del programma \u00e8 stata di RTI con la partecipazione di EndemolShine Italy.\nNumerose le novit\u00e0, tra cui la diretta televisiva (proprio come quando la trasmissione era ancora un variet\u00e0) e quella radiofonica: la trasmissione \u00e8 stata infatti seguita in contemporanea anche su Radio 105, radio partner ufficiale del programma, dove Daniele Battaglia, Alan Caligiuri e Matteo Lotti (\"Il menestrello\") hanno commentato in diretta ogni puntata all'interno del programma radiofonico \"105 Take Away\" in tre puntate in prima serata, denominate \"105 Take Away - Speciale Sarabanda\", in una postazione allestita nello stesso studio da dove \u00e8 andato in onda il programma. Ad affiancare la \"Saraband\" nell'esecuzione di alcuni brani vi sono stati anche i DJ resident Marnik. Il programma \u00e8 andato inoltre in onda in alta definizione su Italia 1 HD e per la prima volta in formato . Lo studio da dove il programma \u00e8 stato trasmesso \u00e8 lo storico Teatro 1 degli Studi Elios rinnovato con una nuova scenografia. Nuovo anche il logo della trasmissione, la grafica dei giochi e le basi musicali. La sigla \u00e8 stata \"Mooseca\", il primo singolo di Papi, che prende il nome dalla famosa storpiatura della parola \"musica\" usata dal conduttore nelle prime edizioni del programma per dare il via alla \"Saraband\" all'esecuzione di un brano. Altra novit\u00e0 \u00e8 la Social room, che ha visto presenti due ragazzi (Francesco e Riccardo), con la quale Papi spesso si \u00e8 collegato per interagire con i social network, attraverso l'hashtag \"#Sarabanda\", sull'andamento della puntata e per mandare in onda alcuni meme. Ulteriore introduzione sono state le imitazioni in cui Enrico Papi si \u00e8 dilettato per la parte di intrattenimento. La prima parte del programma, della durata di circa dieci minuti, ha fatto da anteprima con un breve monologo di Papi e ha preso il nome di Sar\u00e0 Banda.\nTra i giochi vi sono stati i ritorni dello Spaccasecondo, del Pentagramma (con le regole usate fino al 2001) e dei 60 secondi (usato solo nella puntata finale per decretare i due finalisti assoluti) mentre sono stati confermati sia l'Asta musicale che il 7\u00d730. In alcuni casi \u00e8 stato anche usato il classico spareggio con un motivo secco. Cambio di nome invece per lo \"Spareggione\", divenuto Spaccaduello (usato solo nella puntata finale per selezionare cinque tra dieci concorrenti eliminati dalle due precedenti puntate), ma che ha mantenuto il nome classico in caso di parit\u00e0 al termine del \"7\u00d730\". Tre i giochi nuovi:\nIl torneo era strutturato su tre puntate, in onda al marted\u00ec a cadenza settimanale. Le prime due puntate hanno visto sfidarsi quattro campioni storici del programma e quattro nuovi concorrenti per puntata. I vincitori delle prime due puntate si sono qualificati direttamente alla fase finale, mentre il terzo e ultimo finalista \u00e8 stato il vincitore della terza puntata, contesa tra dieci dei quattordici eliminati delle due puntate precedenti e andata in onda il 27 giugno 2017. La fase finale \u00e8 stata giocata in coda alla terza puntata e ha visto vincere uno dei nuovi concorrenti, Fabrizio Mic\u00f2 detto \"Ziz\u00ec\".\nPuntate speciali.\nIl successo ha portato spesso il programma in prime time, con alcuni speciali incentrati spesso sui campioni che si erano succeduti nelle puntate di quegli ultimi mesi, o tra quelli pi\u00f9 forti, longevi o amati dal pubblico, proponendo sfide tra due o pi\u00f9 di loro. In queste occasioni a volte furono ideati nuovi giochi o veniva modificato il regolamento di quelli usati nelle normali puntate. Il gioco finale era \"rafforzato\" e diventava \"10\u00d750\" (tranne nelle ultime edizioni dove veniva mantenuto il tradizionale \"7\u00d730\") nel quale, al contrario delle normali puntate, non era necessario indovinare tutti i motivi proposti per vincere il montepremi in palio, ma bastava indovinarne di pi\u00f9 rispetto all'avversario. A volte furono introdotti alcuni bonus o punti aggiuntivi ottenuti durante i giochi preliminari, anch'essi inediti e pensati per l'occasione. Gli speciali non andavano in onda solo in prima serata, ma anche in forma ridotta come semplici puntate speciali di durata uguale o leggermente superiore a quelle ordinarie, le quali sostituivano per quella sera la normale puntata con i normali concorrenti. Non tutti gli speciali avevano un montepremi in palio, infatti a volte al vincitore veniva semplicemente consegnata una coppa, una targa o una cintura come riconoscimento.\nSarabanda - Il match del 31 ottobre 2000 \u00e8 stato lo speciale pi\u00f9 seguito della storia del programma con 6.017.000 spettatori e share del 22,63%; questo speciale fu l'unico (escludendo quelli a squadre) che ebbe la particolarit\u00e0 che il montepremi in palio fu suddiviso fra il vincitore e gli altri tre sfidanti. Il primo speciale della storia del programma \u00e8 stato lo Speciale 425 milioni, dell'8 aprile 1998, resosi necessario per riassegnare il montepremi ritirato ad un concorrente delle normali puntate in seguito ad una irregolarit\u00e0. La puntata present\u00f2 una sfida di quindici campioni tra i pi\u00f9 longevi che si erano succeduti in quei primi mesi e vide il debutto del gioco dello \"Spaccasecondo\"; la sfida fu vinta da Luciano Tirelli. Come gi\u00e0 accordato in precedenza, met\u00e0 della somma fu devoluta in beneficenza su indicazione dello stesso vincitore.\nAltre diverse tipologie di speciali furono:\nCampioni storici.\nDurante la storia del quiz si sono susseguiti vari concorrenti che hanno conservato il loro titolo per giorni, diventando dei personaggi noti durante il loro periodo di permanenza anche grazie ad Enrico Papi, il quale dava spesso loro dei soprannomi, talvolta esaltando le loro caratteristiche. Dal novembre 2000, tornarono a partecipare alcuni dei concorrenti (campioni e non) che vi avevano preso parte negli anni precedenti, alcuni dei quali ebbero l'occasione di riscattare dei passi falsi o di conoscere un nuovo momento di gloria. Alcuni campioni furono successivamente richiamati in trasmissione in veste di ospiti, a volte anche solo telefonicamente.\nUn ulteriore novero di concorrenti riusc\u00ec a realizzare il \"7\u00d730\" e a vincere il montepremi in palio. Altri partecipanti, pur non vincendo mai il montepremi, furono ricordati in virt\u00f9 della loro lunga permanenza nel ruolo di campioni, per avere preso parte a diverse puntate speciali, o anche semplicemente per la loro eccezionale bravura, pur essendo rimasti campioni per breve tempo.\nCast.\nAlla regia si sono succeduti sei registi, la pi\u00f9 longeva \u00e8 stata Giuliana Baroncelli, da novembre 1997 a giugno 2003 con sei edizioni dirette. Il conduttore storico \u00e8 stato Enrico Papi che ha condotto tutte le edizioni tranne quella del 2009; dal 2000 \u00e8 stato anche autore del programma insieme ai due autori e ideatori del programma Nicola De Feo e Pietro Gorini. Alfredo Morabito, ex conduttore radiofonico e gi\u00e0 presente nello staff del programma in qualit\u00e0 di consulente musicale, pass\u00f2 nel ruolo di autore dal 2001, dalla quinta edizione, tornando poi nel 2009 insieme a Flavio Andreini, Alvise Borghi e Riccardo Di Stefano (questi ultimi due erano anche giudici in video, che rimpiazzarono cos\u00ec la notaio delle edizioni di Papi, ricoprendo lo stesso ruolo che avevano a \"Passaparola\"). Il 2017 ha visto il ritorno degli storici autori De Feo e Gorini affiancati da Massimiliano Novaresi, Marco Pantaleo, Gian Luca Belardi e Alessandro Santucci. Produttori del programma sono stati Corrado Grego fino al 2001 e in seguito Lino Tatalo.\nLe scenografie erano curate da Umberto Di Nino nelle prime edizioni e successivamente da Marco Marini e poi da Gaetano Castelli. Nel 2005 la scenografia \u00e8 stata affidata a Patrizia Bocconi, mentre dal 2009 in poi a Marco Calzavara. Le coreografie erano dirette inizialmente da Valentino Palmentieri e successivamente da Marina Cinti mentre nel 2009 da Rita Pivano e nel 2017 da Simone Baroni. I costumi erano preparati da Patrizia Bisceglie e successivamente da Antonella Caraceni, Sabrina Chiocchio e Maria Sabato.\nSaraband.\nL'orchestra della trasmissione \u00e8 chiamata \"Saraband\", dal nome del programma.\nCoro.\nNelle prime edizioni, alcuni ragazzi del coro erano soliti esibirsi a rotazione cantando e animando una tra le canzoni rievocate dal gioco del \"Pentagramma\". Il coro \u00e8 stato presente dalla prima puntata in assoluto del 1997, fino al termine della settima edizione nel 2004.\nTra i ragazzi che nel corso degli anni si avvicendarono come membri del coro di \"Sarabanda\", alcuni rimasero nel mondo dello spettacolo o erano gi\u00e0 noti prima di prendere parte alla trasmissione. Tra di loro si ricordano: Carla Cocco (cantante), Angela Di Cosimo (ballerina), Barbara Gilbo (cantante e showgirl), Livio Beshir (conduttore e attore televisivo), Valerio Pino (ballerino ad \"Amici di Maria De Filippi\"), Benedetta Zilli e Franco Giusti (che parteciparono poi al \"Grande Fratello\"), Sabrina Conti (partecip\u00f2 a Miss Italia 2000 e vinse Miss Muretto 2003), Tamara Pisnoli (ex moglie di Daniele De Rossi), Karin Trentini (attuale moglie di Riccardo Fogli) e Giada Massara (collaboratrice a \"Forum\").\nCorpo di ballo.\nIntrodotto dall'edizione 2000-2001, era composto da un numero variabile tra i dieci e i tredici elementi fino al gennaio 2004. Nel febbraio 2004 con la nuova versione del programma \"Scala &amp; vinci\", il corpo di ballo fu sostituito da sette ragazze, dette Notine (richiamando cos\u00ec le sette note musicali): Olesya Odelli (Do), Laura Faita (Re), Perla Francalanci (Mi), Aliuska Guzman Arias (Fa), Marica Giannini (Sol), Mara Cocchini (La) e Liliam Da Cunha (Si). Eliminato nel 2005, quando fu presente una sola valletta, il corpo di ballo \u00e8 stato ripristinato nel 2009 con due elementi e poi tornato nel 2017 con otto. Composto sia da ragazze che ragazzi (alcuni erano gi\u00e0 stati membri del coro), i membri del corpo di ballo erano soliti accompagnare i concorrenti in studio all'inizio della trasmissione e portare al conduttore le buste contenenti le canzoni dei \"Sessanta secondi\", \"7\u00d730\" e \"Spareggioni\" che venivano proposte ai concorrenti.\nI vari componenti che si sono alternati nel corso delle stagioni sono stati: Dario Bandiera, Mauro Barreras, Ottavia Calderaro, Rosaria Cannav\u00f2, Francesca Casanova, Ilaria Castellano, Claudia De Falchi, Giosi Del Vecchio, Anna Gargiulo, Costanza Gattuso, Miriam Della Guardia, Roberta Di Giovanni, Tina Di Guida, Mattia Fazioli, Katiuscia Feuda, Marco Galeandro, Jennifer Iacono, Francesco Italiani, Dario Lupinacci, Francesca Masiello, Naomi Mele, Christelle N'Daw, Paola Nicoloso, Biagio Nunziata, Alice Papa, Elisabetta Persia, Daniela Ribezzo, Ludovica Rizzo, Alicia S\u00e1nchez, Francesca Sbarra, Eleonora Scopelliti, Valentina Simeone, Daniela Terazzi, Ombretta Valenti, Valeriano Vaudo, Gabriele Virgilio, Deimos Virgillito e Olivia Zani.\nControversie.\nIl programma spesso rimase coinvolto in alcune controversie riguardanti la regolarit\u00e0 del gioco, la produzione del programma e i contenuti di esso.\nRepliche.\nIl programma \u00e8 stato replicato varie volte nel corso degli anni, sia in chiaro (su Mediaset Extra) che sul satellite (su Happy Channel e Mediaset Plus) e anche all'estero (su Mediaset Italia).\nVersioni internazionali.\nIl format \u00e8 di propriet\u00e0 della Prestige Entertainment Group. La versione originale \u00e8 quella statunitense, creata da Harry Salter."}
{"id": "1506097", "revid": "2110845", "url": "https://it.wikipedia.org/wiki?curid=1506097", "title": "Gilles Chaillet", "text": " \u00c8 uno degli autori di \"Guy Lefranc\", \"Vasco\", .\nBiografia.\nNato a Parigi il 3 giugno 1946 Gilles Chaillet fu fin da giovane affascinato dalla storia italiana in particolare quella antica e medievale. Nel 1965 entra nello studio Dargaud dove disegna realizza vari lavori tra i quali \"Walter Melon\" (Achille Talon nell'originale francese), \"Blueberry\" .\nNel 1979 si dedica alla serie di \"Vasco\", in cui racconta le vicende di un banchiere senese della famiglia Tolomei nel XIV secolo, dove veniva pubblicato insieme al pi\u00f9 famoso \"Tintin\", famosa rivista di fumetti.\nA partire dal 1989 si dedica alla scrittura de \"I viaggi di Orione\" collaborando con Jacques Martin, famoso fumettista creatore di \"Alix\" e di \"Lefranc\". Per Jacques Martin, Chaillet ha disegnato qualche avventure di Lefranc.\nDal 2000 \u00e8 codisegnatore della serie \"I triangoli segreti\".\nHa inoltre pubblicato un volume (\"Nella Roma dei Cesari\") applicando le tecniche di disegno proprie dei fumetti alla ricostruzione archeologica della citt\u00e0 di Roma all'inizio del IV secolo.\nOpere.\nFumetti.\nIn Italia sono stati pubblicati:\nCiclo: Gli scudi di Marte (\"Rome, Les Boucliers de Mars\", Gl\u00e9nat)\npubblicati in Italia nel Volume: \"Historica - Gli scudi di Marte \u2013 Roma contro l'Oriente\", (Mondadori 2013) ISBN 9788877599124\nLa serie \"Vasco\" \u00e8 stata pubblicata a partire dal 2013 a puntate sul settimanale Skorpio."}
{"id": "1506108", "revid": "34928", "url": "https://it.wikipedia.org/wiki?curid=1506108", "title": "Marzo settecappotti", "text": ""}
{"id": "1506112", "revid": "92723", "url": "https://it.wikipedia.org/wiki?curid=1506112", "title": "Brin Ohmsford", "text": "Brin Ohmsford \u00e8 un personaggio della trilogia di Shannara scritta da Terry Brooks. \u00c8 la coprotagonista insieme a Jair Ohmsford del terzo romanzo della serie di Shannara, \"La Canzone di Shannara\".\nStoria.\nBrin \u00e8 informata dal druido Allanon che un nuovo pericolo sovrasta le Quattro Terre; il libro della magia nera l'Ildatch che aveva trasformato Brona nel Signore degli Inganni, \u00e8 stato ritrovato da alcuni suoi seguaci umani trasformati a loro volta in Mortombre che hanno nascosto il libro in una foresta palude chiamata Maelmord.\nIl Druido le chiede di aiutarlo affinch\u00e9 ella penetri con l'aiuto della sua canzone magica nel Maelmord per recuperare il libro per poi distruggerlo. Brin accetta e insieme a Rone Leah e Allanon partono per le Terre dell'Est.\nLa piccola compagnia si dirige verso i Denti del Drago luogo in cui Allanon deve incontrare l'ombra del padre Bremen che emerger\u00e0 dall'aldil\u00e0 dalle acque del Perno dell'Ade perch\u00e9 gli deve fare una profezia. Procedendo per le Terre dell'Est la compagnia si dirige verso la Fortezza di Paranor antica dimora dei druidi per distruggerla affinch\u00e9 i segreti della magia dei druidi non cadano nelle mani del male.\nIl viaggio continua passando direttamente per le montagne del Wolfsktaag, le pianure di Terrabuia e la Vecchia Palude, dimore di antiche magie da cui si tengono lontani anche le Mortombre e i loro schiavi Gnomi. Sulle montagne del Wolfsktaag incontrano una Jachyra, un essere malvagio di un'altra era; Allanon sconfigge il mostro, ma riporta ferite mortali. Prima di morire il Druido nomina Brin sua erede.\nBrin ormai \u00e8 sola con tutto peso di trovare L'Ildatch con il potere della canzone magica che pu\u00f2 s\u00ec salvare, ma anche distruggere. Lo scopre quando per proteggere se stessa e Rone da un tentativo di violenza da parte di alcuni malintenzionati usando una canzone magica per poco non li uccide.\nPer raggiungere il Maelmord Brin e Rone si fanno fare da guida da un nuovo gruppo di amici: Cogline, sua nipote Kimber Boh e da Baffo un gatto delle paludi. Prima di giungere alla foresta palude Brin decide di allontanarsi dal resto del gruppo perch\u00e9 sente che grava su di lei un grave pericolo che non \u00e8 giusto far ricadere anche sugli altri. Cos\u00ec si inoltra nella foresta con la consapevolezza che l'uso della canzone la sta cambiando e che sta perdendo il controllo del suo potere.\nMan mano che la giovane procede nella foresta sente che la magia nera si sta impossessando della sua mente; a un certo punto al centro della foresta si intravedono le rovine di una torre, dentro Brin sente che c'\u00e8 il cuore del male: l'Ildatch! Brin raggiunge il libro e vi posa sopra le sue mani; a questo punto il libro comincia a parlarle e cerca di convincerla che lei insieme a lui sono una sola cosa; la giovane si sente risucchiare dal male. Brin \u00e8 completamente sotto il controllo dell'Ildatch e si sta trasformando anche lei in una creatura del male. Per\u00f2 quando tutto sembra perso l'immagine di suo fratello Jair le appare e la persuade con la forza del suo amore fraterno che il libro e lei non sono una sola cosa. La giovane ritorna in s\u00e9 e con l'aiuto della canzone magica distrugge il libro del male e con esso tutte le creature del male che l'avevano adorato.\nCome atto finale Brin ritorna a trovare Allanon che le comunica che l'ha scelta come suo successore e che il tempo della magia \u00e8 per il momento terminato, ma ci sar\u00e0 un momento lontano che questa ritorner\u00e0 e la missione a lei assegnata ritorner\u00e0 in primo piano. A questo punto Brin ha ultimato la missione e pu\u00f2 ritornare a casa, a Valle d'Ombra.\nNella graphic novel \"Lo Spirito Oscuro di Shannara\" si scopre che si \u00e8 sposata con Rone Leah e che ha avuto un figlio a cui ha dato il nome del fratello, Jair."}
{"id": "1506116", "revid": "1117982", "url": "https://it.wikipedia.org/wiki?curid=1506116", "title": "Erodiade", "text": "Biografia.\nFiglia di Aristobulo IV (figlio di Erode il grande e Mariamne I) e Berenice. \nDapprima fu sposa di Erode (figlio della terza moglie di Erode il Grande), che conobbe a Roma, da cui ebbe una figlia, Salom\u00e8; dopo il divorzio da questo tetrarca ne spos\u00f2 l'altro figlio Erode Antipa, tetrarca di Galilea.\nLa loro relazione scaten\u00f2 gli strali del profeta Giovanni Battista, che Erode Antipa fece mettere in prigione, ma non osava ucciderlo, per timore di sollevazioni popolari.\nSecondo quanto riportato nel Vangelo di Matteo, fu Erodiade che chiese alla giovane Salom\u00e8 di pretendere in dono da Erode la testa di Giovanni Battista dopo aver ballato per lo zio la famosa danza dei sette veli.\nNel 39 Caligola nomin\u00f2 re suo fratello Agrippa ed Erodiade convinse Erode Antipa a recarsi a Roma a chiederlo anche per s\u00e9\u02d0 Agrippa invi\u00f2 delle lettere di accusa contro di lui a Caligola che gli tolse la tetrarchia a beneficio di Agrippa, e lo esili\u00f2 a Lugdunum, attuale Lione, in Gallia. Caligola grazi\u00f2 Erodiade per essere sorella di Agrippa, ed essa segu\u00ec Erode Antipa."}
{"id": "1506131", "revid": "43530", "url": "https://it.wikipedia.org/wiki?curid=1506131", "title": "Talassofobia", "text": ""}
{"id": "1506133", "revid": "123536965", "url": "https://it.wikipedia.org/wiki?curid=1506133", "title": "Minghi", "text": "Minghi \u00e8 il secondo album del cantautore Amedeo Minghi, pubblicato nel 1980 dalla CBS. Da esso venne estratto il singolo di copertina \"Sicuramente tu/Ti volevo cantare\".\nDescrizione.\nDopo il successo della prima incisione per la CBS, il 45 giri \"Di pi\u00f9\" (che aveva riportato Minghi in classifica a tre anni da \"L'immenso\"), il cantautore ottiene dall'etichetta l'opportunit\u00e0 di incidere un album, a sette anni di distanza dal precedente.\nL'album, prodotto da Gianfranco Rossi, si avvale per i testi della collaborazione di Edoardo De Angelis (collaboratore storico di Minghi) per una canzone e di Adelio Cogliati per altre tre, mentre le rimanenti liriche e tutte le musiche sono firmate da Minghi.\nTra le canzoni dell'album \u00e8 da ricordare \"Sicuramente tu\" (pubblicata anche su 45 giri) e \"Annesa\", dedicata alla prima figlia del cantautore (che si chiama con questo nome). Nell'album \u00e8 inclusa \"Di pi\u00f9\", nella stessa versione del 45 giri, a differenza del retro del singolo, \"Prima che sia rumore\" non \u00e8 stato inserito in un LP.\nI musicisti che partecipano al disco non sono citati in copertina. Gli arrangiamenti vengono curati dal maestro Renato Serio (che dirige l'orchestra d'archi), tranne che per il brano \"Ti volevo cantare\", arrangiato da Romano Musumarra; il tecnico del suono \u00e8 Franco Finetti, tranne che per \"Ti volevo cantare\" (tecnico del suono: Luciano Torani).\nL'album non ottiene molto successo, diventando presto una rarit\u00e0, a causa anche dell'insufficiente promozione da parte della CBS, cosa che porta al deterioramento dei rapporti con il cantautore che, di l\u00ec a poco, passer\u00e0 alla It.\nIl lavoro verr\u00e0 ristampato su CD nel 1990, nella stessa etichetta CBS (con lo stesso titolo \"Minghi\" nella copertina originale, numero di catalogo: CBS 466420) nuovamente \u00e8 disponibile nella ristampa serie \"Musica pi\u00f9\" con il titolo \"Amedeo Minghi\", nel 1997.\nTracce.\nTesti e musiche di Amedeo Minghi, eccetto dove indicato."}
{"id": "1506134", "revid": "1543377", "url": "https://it.wikipedia.org/wiki?curid=1506134", "title": "Wilm Hosenfeld", "text": "Egli, che prima della guerra era un insegnante, sal\u00ec i ranghi dell'esercito fino a diventare \"Hauptmann\" (Capitano). Aiut\u00f2 a nascondere o salvare molti polacchi, anche ebrei, nella Polonia occupata dai nazisti, e aiut\u00f2 tra gli altri il pianista e compositore ebreo-polacco W\u0142adys\u0142aw Szpilman, nascosto nelle rovine di Varsavia durante gli ultimi mesi del 1944. Fu catturato dall'Armata Rossa e mor\u00ec prigioniero dei sovietici nel 1952. Szpilman racconta il suo gesto nella sua autobiografia, \"Il pianista\", che ha avuto una trasposizione cinematografica dal titolo omonimo diretta da Roman Pola\u0144ski.\nNel film, \u00e8 rappresentato come un capitano tedesco che salva la vita ad un ebreo alla fine del conflitto. Tuttavia, questa descrizione non rende onore al personaggio, come invece fa W\u0142adys\u0142aw Szpilman: la pellicola lo ritrae come un uomo freddo, distaccato, imperturbabile che sembra convincersi a salvare la vita del musicista soltanto perch\u00e9 stupito dalla sua abilit\u00e0 nel suonare il pianoforte. L'autore del libro, invece, lo tratteggia certamente quale uomo di poche parole, ma molto pi\u00f9 umano, riflessivo e sensibile, sottolineando, peraltro, la sua volont\u00e0 di salvargli la vita anche dopo aver appreso delle sue origini ebraiche e ancor prima che si capacitasse delle sue abilit\u00e0 musicali.\nNell'ottobre del 2007 Hosenfeld fu onorato postumamente dal presidente della Polonia Lech Kaczy\u0144ski con una Croce di commendatore dell'ordine della Polonia restituta. Nel giugno del 2009 Hosenfeld fu riconosciuto anche nello Yad Vashem (il memoriale ufficiale d'Israele per le vittime dell'Olocausto) come uno dei Giusti tra le nazioni.\nBiografia.\nGiovinezza e grande guerra.\nHosenfeld nacque in una famiglia di un devoto preside cattolico vicino a Fulda. Durante l'istruzione ricevette un insegnamento cattolico e gli fu rimarcata l'importanza della carit\u00e0. Fu influenzato dall'Azione Cattolica e il servizio sociale ecclesiastico, ma anche dall'obbedienza prussiana, dal patriottismo tedesco e anche dal pacifismo della moglie, Annemarie. Fu inoltre influenzato dai membri del \"Wandervogel,\" un movimento giovanile pioniere del naturismo. Dal 1914, fu attivo nella prima guerra mondiale, e dopo essere stato gravemente ferito nel 1917 ricevette la Croce di Ferro di seconda classe.\nSeconda guerra mondiale.\nHosenfeld entr\u00f2 nella \"Wehrmacht\" nell'agosto del 1939 e fu dislocato in Polonia da met\u00e0 settembre 1939 fino alla sua cattura da parte dei sovietici il 17 gennaio 1945. La sua prima destinazione fu Pabianice, dove fu coinvolto nella costruzione e nella gestione di un campo per prigionieri di guerra. A dicembre 1939, si spost\u00f2 a W\u0119gr\u00f3w, dove rimase fino a quando il suo battaglione fu spostato a 30\u00a0km di distanza da Jad\u00f3w alla fine del maggio seguente. Fu infine trasferito a Varsavia nel luglio 1940, dove trascorse il resto della guerra, legato al \"Wach-Bataillon\" 660, parte del \"Wach-Regiment Warschau\" (reggimento di Varsavia).\nMembro del partito nazista dal 1935, con il tempo rimase disilluso dal partito e dalle sue politiche, specialmente vedendo come venivano trattati i polacchi e soprattutto gli ebrei. Insieme a molti compagni dell'esercito tedesco, prov\u00f2 empatia per i polacchi occupati; vergognandosi di quello che facevano i loro compatrioti, decisero di offrire aiuto quando possibile.\nHosenfeld divent\u00f2 amico di molti polacchi e cerc\u00f2 persino di imparare la lingua. Assisteva alle messe, riceveva l'eucaristia, e si confessava nelle chiese polacche, nonostante fosse proibito. Cominci\u00f2 ad aiutare i polacchi gi\u00e0 dall'autunno del 1939, quando contro il protocollo, permise ai prigionieri di guerra polacchi di vedere le proprie famiglie e spinse con successo per il rilascio di almeno uno di questi. Durante il suo periodo in Varsavia, Hosenfeld sfrutt\u00f2 la sua posizione per dare rifugio alle persone, a prescindere dalla propria estrazione (tra cui almeno un tedesco anti-nazista perseguitato) anche a rischio di arresto da parte della Gestapo, a volte dando la documentazione necessaria e lavori allo stadio che era sotto la sua supervisione.\nIl 17 gennaio 1945, Hosenfeld si arrese ai sovietici a B\u0142onie, una piccola citt\u00e0 polacca a circa 30\u00a0km a ovest di Varsavia, con gli uomini di una compagnia della Wehrmacht che stava guidando.\nPrigionia e morte.\nFu condannato a 25 anni di lavori forzati per crimini di guerra semplicemente sulla base della sua unit\u00e0 militare d'appartenenza. In una lettera del 1946 alla moglie in Germania Ovest, Hosenfeld scrisse i nomi degli ebrei che aveva salvato e la preg\u00f2 di contattarli per chieder loro di organizzare il suo rilascio. Nel 1950, Szpilman conobbe il nome dell'ufficiale tedesco che lo aiut\u00f2.\nDopo molte ricerche, Szpilman chiese l'intercessione di un uomo che in privato considerava \"un bastardo\", Jakub Berman, il capo della polizia segreta polacca. Molti giorni dopo, Berman visit\u00f2 Szpilman e disse che non c'era nulla che potesse fare. Aggiunse, \"Se il tuo tedesco fosse ancora in Polonia, allora potremmo portarlo via. Ma i nostri compagni in Unione Sovietica non lo lasciano andare. Dicono che il tuo ufficiale apparteneva a un distaccamento coinvolto nello spionaggio \u2013 quindi non c'\u00e8 niente che possiamo fare come polacchi, e io non ho potere\".\nSzpilman non credette a Berman. In un'intervista con Wolf Biermann, Szpilman descrisse Berman come \"potente sotto la grazia di Stalin,\" e lament\u00f2, \"quindi ho approcciato il peggior criminale di tutti, e non ha portato a nulla di buono\". Hosenfeld mor\u00ec il 13 agosto 1952 intorno alle 10:00 del mattino, per rottura dell'aorta toracica probabilmente mentre era sottoposto a tortura in un campo di lavoro presso Stalingrado."}
{"id": "1506135", "revid": "572415", "url": "https://it.wikipedia.org/wiki?curid=1506135", "title": "Francisco Pascasio Moreno", "text": ""}
{"id": "1506136", "revid": "116252120", "url": "https://it.wikipedia.org/wiki?curid=1506136", "title": "Alla fine/Ma per fortuna", "text": "Alla fine/Ma per fortuna sono i due brani contenuti nel primo 45 giri del cantautore Amedeo Minghi.\nIl disco.\nDopo aver superato il provino e firmato il contratto con la Dischi Ricordi, Minghi ha l'opportunit\u00e0 di debuttare con un 45 giri: come spesso si usa in quegli anni, viene scelta una cover di un brano inglese, \"The End (Of the Rainbow)\", portato al successo da Earl Grant nel 1959, tradotto da Mogol, mentre la canzone sul lato B \u00e8 scritta da Mogol e Walter Malgoni.\nI due brani vengono presentati nella trasmissione televisiva \"Scala reale\". Il disco, per\u00f2, non ottiene successo, e nel corso degli anni, quando Minghi si affermer\u00e0 come uno dei pi\u00f9 noti cantautori italiani, diventer\u00e0 una rarit\u00e0 molto ricercata dai collezionisti.\n\"Alla fine\", che tra le due \u00e8 la canzone pi\u00f9 melodica, verr\u00e0 inclusa anni dopo nella raccolta \"The Platinum Collection\", mentre \"Ma per fortuna\", con sonorit\u00e0 vicine al beat, verr\u00e0 inclusa nell'album \"Le storie di Mogol\", pubblicato nel 2005 su supporto CD.\nTracce.\nLato A\nLato B"}
{"id": "1506146", "revid": "114325", "url": "https://it.wikipedia.org/wiki?curid=1506146", "title": "Ingjaldus", "text": ""}
{"id": "1506147", "revid": "114325", "url": "https://it.wikipedia.org/wiki?curid=1506147", "title": "Ingild", "text": ""}
{"id": "1506148", "revid": "114325", "url": "https://it.wikipedia.org/wiki?curid=1506148", "title": "Ingellus", "text": ""}
{"id": "1506149", "revid": "114325", "url": "https://it.wikipedia.org/wiki?curid=1506149", "title": "Gorm il Vecchio di Danimarca", "text": ""}
{"id": "1506151", "revid": "75435", "url": "https://it.wikipedia.org/wiki?curid=1506151", "title": "Libro della Genesi", "text": ""}
{"id": "1506152", "revid": "767487", "url": "https://it.wikipedia.org/wiki?curid=1506152", "title": "La linea generale", "text": "La linea generale () \u00e8 un film del 1929 diretto da Sergej Michajlovi\u010d \u0116jzen\u0161tejn.\nIl film \u00e8 conosciuto anche con il titolo Il vecchio e il nuovo.\nTrama.\nIl film \u00e8 ambientato in un villaggio russo come tanti, la miseria e l'ignoranza sono ovunque e le richieste vessatorie dei Kulaki completano una situazione drammatica per i residenti. Tra tutti gli abitanti una povera contadina si mette a capo di una cooperativa per cercare di migliorare le condizioni del paese.\nRealizzazione.\nLe celebrazioni del decennale della Rivoluzione di Ottobre cui al regista fu chiesto di contribuire, insieme ad altri (Barnet, Pudovkin, \u0160ub) con dei film da proiettarsi in simultanea il 7 novembre 1927, interruppero le riprese di La linea generale gi\u00e0 iniziate nell'estate 1926, Quando, nella primavera del 1928, il progetto, mirato a sostenere le politiche di collettivizzazioni delle campagne, messe in atto dal Partito Comunista, fu ripreso, la realizzazione fu condizionata dai severi attacchi di cui era stato oggetto \"Ottobre\". Il film era stato accusato di formalismo, astrattismo; di non tenere debitamente in conto la realt\u00e0 e di sacrificare struttura narrativa e personaggi, in nome di un eccesso di sperimentalismo.\nCos\u00ec, in un clima di accresciuto controllo della produzione artistica e culturale, il film, terminato nella primavera del 1929, fu sottoposto a diverse visioni preliminari. Nuovamente, con Pudovkin in prima linea, si imput\u00f2 a \u0116jzen\u0161tejn, la mancanza di realismo e la scarsa conoscenza della materia affrontata. Stalin impose alla troupe un viaggio bimestrale di informazione nelle campagne russe. A Stalin sarebbero anche da attribuire il mutamento del titolo in \"Il vecchio e il nuovo\" e il finale tutto ideologico in cui operai e contadini marciano uniti verso il socialismo.\nRiconoscimenti.\nNel 1930 \u00e8 stato indicato tra i migliori film stranieri dell'anno dal National Board of Review of Motion Pictures."}
{"id": "1506153", "revid": "599013", "url": "https://it.wikipedia.org/wiki?curid=1506153", "title": "Hr\u00f3lfs saga kraka ok kappa hans", "text": "La Hr\u00f3lfs saga kraka ok kappa hans (italiano: \"Saga di Hr\u00f3lfr [Magro come un] palo e dei suoi eroi\") \u00e8 una saga leggendaria piuttosto tarda sulle vicissitudini di Hr\u00f3lfr Kraki e del suo clan, gli Skj\u00f6ldungar. Gli eventi sono datati fra la fine del V e l'inizio del VI secolo. Si presume che sia stata scritta tra il 1230 e il 1450. Ci sono giunti 44 manoscritti della saga, ma il pi\u00f9 antico \u00e8 del XVII secolo, sebbene si sappia che ne venne trascritto uno nel 1461 nel monastero di M\u00f6\u00f0ruvellir in Islanda.\nLa saga parla degli stessi eventi di altre saghe e di alcune cronache per quanto riguarda la tradizione scandinava, e del \"Beowulf\" e del \"Widsith\" per quanto riguarda la tradizione anglosassone. In queste due ultime opere, molti dei personaggi hanno nomi in forma antico inglese: Hr\u00f3lfr Kraki compare come Hro\u00f0ulf, suo padre Helgi come Halga, suo zio Hr\u00f3arr come Hro\u00f0gar, il nonno Halfd\u00e1n come Healfdene e il clan Skj\u00f6ldungar come gli Scyldingas. Inoltre, anche alcuni nemici cambiano nome: Fr\u00f3\u00f0i compare come Froda e re A\u00f0ils di Svezia diventa Eadgils.\nStruttura.\nLa saga si compone di diversi episodi (conosciuti in norreno come \"\u00fe\u00e6ttir\", al singolare \"\u00fe\u00e1ttr\"), ognuno dei quali si concentra su un evento o personaggio particolare.\nFr\u00f3\u00f0a \u00fe\u00e1ttr.\n\u00c8 il primo episodio e parla di Fr\u00f3\u00f0i, re usurpatore della Danimarca, che vuole catturare i legittimi eredei al trono, Helgi e Hr\u00f3ar.\nHelga \u00fe\u00e1ttr.\nParla di Helgi, re di Danimarca e padre di Hr\u00f3lfr Kraki.\nSvipdags \u00fe\u00e1ttr.\nParla di Svipdagr, uno dei campioni di Hr\u00f3lfr.\nB\u00f6dvars \u00fe\u00e1ttr.\nParla di B\u00f6dvar Bjarki, un campione di Hr\u00f3lfr Kraki. Secondo alcuni B\u00f6dvar potrebbe essere la trasposizione norrena di Beowulf.\nHjalta \u00fe\u00e1ttr.\nParla di Hjalti, amico e protetto di B\u00f6dvar."}
{"id": "1506155", "revid": "287204", "url": "https://it.wikipedia.org/wiki?curid=1506155", "title": "Sampo (rompighiaccio)", "text": "Il Sampo \u00e8 una nave rompighiaccio finlandese di propriet\u00e0 del comune di Kemi e attualmente adibita a crociere turistiche.\nCostruita nel 1960, ha operato fino al 1987 come rompighiaccio ordinaria. La sua attivit\u00e0 \u00e8 stata terminata a causa della stazza delle nuove navi cargo che non permettevano pi\u00f9 al Sampo di aprire canali navigabili abbastanza larghi.\nRilevata dal comune di Kemi, \u00e8 stata inizialmente utilizzata come rompighiaccio per ricerche marine nel Golfo di Botnia per poi essere modificata a utilizzo esclusivo come nave passeggeri."}
{"id": "1506156", "revid": "16073", "url": "https://it.wikipedia.org/wiki?curid=1506156", "title": "Hr\u00f3lfs saga kraka", "text": ""}
{"id": "1506157", "revid": "767487", "url": "https://it.wikipedia.org/wiki?curid=1506157", "title": "Il prato di Be\u017ein", "text": "Il prato di Be\u017ein () \u00e8 un film sovietico del 1937 diretto da Sergej Michajlovi\u010d \u0116jzen\u0161tejn e noto per essere stato in gran parte distrutto prima di essere terminato.\nIl film narra le vicende di un giovane contadino che cerca di opporsi al proprio padre che ha l'intenzione di tradire il governo sovietico sabotando il raccolto dell'anno. La pellicola termina con l'assassinio del giovane seguito da una sommossa popolare. Il titolo \u00e8 il medesimo di un racconto di Ivan Sergeevi\u010d Turgenev, e nelle intenzioni originali del regista doveva incorporare alla novella la vicenda della vera vita di Pavlik Trofimovi\u010d Morozov, ritenuto dalla propaganda un martire sovietico per essere stato ucciso dai suoi familiari nel 1932, reo di aver denunciato alle autorit\u00e0 il padre per tradimento. Tuttavia in fase di sceneggiatura Ejzen\u0161tejn decise di eliminare tutti i riferimenti allo scritto di Turgenev ad eccezione del titolo. La figura di Morozov venne inserita nei programmi scolari russi e resa mitica attraverso la poesia, la musica e, in parte, da questo film.\nCommissionato da un gruppo di giovani comunisti, la produzione si protrasse dal 1935 al 1937, finch\u00e9 non venne bloccata dal governo centrale che riteneva contenesse errori di carattere artistico, sociale e politico. Alcuni presero quest'occasione per denunciare l'ingerenza politica sul cinema arrivando a criticare lo stesso Stalin e un certo numero di persone venne arrestato proprio in conseguenza agli eventi che seguirono il blocco del film. Tuttavia lo stesso Ejzen\u0161tejn, riconsiderando in seguito la sua opera, la valut\u00f2 come un errore.\nPer molto tempo si \u00e8 creduto che il girato di \"Il prato di Be\u017ein\" fosse andato irrimediabilmente perduto durante i bombardamenti della seconda guerra mondiale. Tuttavia negli anni Sessanta vennero ritrovati una parte del montaggio e alcuni fotogrammi. A partire da questi frammenti venne intrapresa una ricostruzione basata sulla sceneggiatura originale, rimasta conservata. Il ricco simbolismo religioso dell'opera diede origine a un ampio numero di studi, ma la sua natura storica, le circostanze della sua produzione, il fallimento del progetto e la bellezza dei pochi frammenti rimasti nutrirono un grande interesse anche al di fuori della letteratura specialistica. La controversa storia di questa pellicola non nocque al regista che al contrario guadagn\u00f2 in fama e divenne il direttore artistico del grande studio cinematografico Mosfil'm.\nTrama.\nEsistono o sono esistite molte versioni di questa pellicola, essendo stato pi\u00f9 volte modificato, e in alcuni casi anche rigirato, per soddisfare le autorit\u00e0 sovietiche.\nLa pi\u00f9 nota e meglio referenziata \u00e8 quella che si focalizza sul personaggio di Stepok, un giovane contadino membro dell'organizzazione dei Giovani Pionieri Comunisti, alla quale partecipavano tutti i ragazzi dei kolchoz. Il padre, Samokhin, progetta di sabotare il raccolto del villaggio dando fuoco al prato. Stepok reagisce istituendo con gli altri membri dei Giovani Pionieri la guardia del raccolto, frustrando in tal modo i tentativi del padre. Stepok decide infine di denunciarlo alle autorit\u00e0 e viene ucciso da questi per aver tradito la propria famiglia. Gli altri Giovani Pionieri reagiscono alla morte di Stepok profanando la chiesa del villaggio. Nei fotogrammi superstiti di quest'ultima scena, gli abitanti del villaggio vengono mostrati mentre divengono ci\u00f2 che stanno per distruggere, ovvero immagini di Cristo, angelici e profetici.\nIn una versione successiva dell'opera la trama viene modificata cos\u00ec come il simbolismo. La scena si apre con immagini di campi e del cielo, con al centro un obelisco che reca iscritto il nome di Turgenev. In seguito si svela che la madre di Stepok \u00e8 stata percossa a morte dal marito. Mentre il figlio torna da una passeggiata ci viene mostrato Samokhin nascosto in una capanna che si lamenta di come Stepok mostri maggior lealt\u00e0 per il Partito Comunista che per la propria famiglia. Pronuncia dunque una pretesa citazione biblica: \"Se il figlio tradisce il padre, uccidilo come un cane!\". Samokhin viene infine arrestato per incendio doloso e Stepok si allontana con un funzionario comunista. I complici di Samokhin trovano rifugio nella chiesa, ma vengono rapidamente trovati e arrestati. In seguito i sabotatori stanno per essere tutti impiccati, ma Stepok riesce a salvarli dalla collera degli altri abitanti del villaggio, i quali trasformano la chiesa in una casa del popolo ridicolizzando simbolicamente la religione cristiana.\nIn altre versioni, la distruzione o la profanazione della chiesa viene sostituita da una scena in cui gli abitanti lottano insieme contro l'incendio che \u00e8 stato appiccato dando fuoco a dei girasoli e a dei fiammiferi nel deposito del carburante. In certi montaggi Stepok sorprende il padre mentre cerca di realizzare il suo progetto ed esce nella notte per informarne le autorit\u00e0, in altri un funzionario del Partito Comunista prende informazioni dalla sorella minore di Stepok, e in altri ancora Samokhin, dopo aver sparato contro il figlio, dice: \"Ti hanno strappato da me, ma io non ti ho dato a loro. Io non ho dato la mia carne e il mio sangue\". Dopo la morte di Stepok lo stesso funzionario visto in altri segmenti porta la sua bara: raggiunto da alcuni bambini la sua marcia funebre si trasforma poco a poco in una marcia trionfale.\nIl film, come affermato dagli stessi Shumyatsky ed Ejzen\u0161tejn, ha una ricca iconografia religiosa riferita al simbolismo della lotta tra il bene e il male. A questo proposito Birgit Beumers scrisse: \"Gli abitanti del villaggio sono qui dei profeti dalle barbe grigie; i giovani uomini i forti apostoli del Rinascimento; le giovani ragazze delle Madonne carnose; i paesani che demoliscono l'iconostasi sono come un Sansone biblico e il giovane ragazzo paffuto che viene elevato sotto la cupola verso i raggi del Sole che indorano i suoi capelli \u00e8 il giovane Cristo che ascende al Trono Celeste\". Tutte le differenti versioni del \"Prato di Be\u017ein\" riportano la stessa dedica: \"alla memoria di Pavlik Morozov, un piccolo eroe del nostro tempo\".\nLe influenze: il racconto di Turgenev e la vita di Pavlik Morozov.\nIl film doveva basarsi in parte su un racconto del romanziere russo del XIX secolo Ivan Sergeevi\u010d Turgenev da riadattarsi in modo da incorporare la storia di Pavlik Morozov, ritenuto un martire dalla propaganda sovietica. Il breve scritto di Turgenev, che fa parte della raccolta \"Memorie di un cacciatore\", mette in scena un gruppo di giovani paesani russi che discutono dei segni soprannaturali in compagnia di un cacciatore che si \u00e8 smarrito. La storia si svolge negli Cinquanta nella regione di Or\u00ebl, precisamente sul prato che d\u00e0 il titolo al racconto. Ejzen\u0161tejn elimin\u00f2 in seguito ogni riferimento a quest'opera, ad eccezione del titolo.\nLa vita e la morte di Morozov a Gerasimovka, un piccolo villaggio degli Urali a circa 350 chilometri a nord di Ekaterinburg, non ha alcun rapporto con la vicenda narrata da Turgenev. Pavlik Morozov era un adolescente di tredici anni che denunci\u00f2 il padre, un kulak, alle autorit\u00e0 e che venne per questo ucciso dai suoi familiari. Questo \"racconto morale\" sovietico aveva per scopo mostrare che opporsi allo Stato era una forma di egoismo e che lo Stato era pi\u00f9 importante della propria famiglia. La versione pi\u00f9 comunemente riportata della storia di Morozov \u00e8 la seguente: figlio di un povero abitante di Gerasimovka era un fervente comunista che dirigeva il gruppo dei Giovani Pionieri della propria scuola e sosteneva la collettivizzazione intrapresa da Stalin.\nNel 1932 Pavlik denunci\u00f2 il padre, Trofim, alla GPU, la polizia politica sovietica. Quest'ultimo, presidente del soviet del villaggio, fu accusato di aver \"contraffatto dei documenti\" e di averli \"venduti ai banditi e ai nemici dello stato sovietico\", cos\u00ec come riportato sulla sentenza di colpevolezza. Trofim Morozov fu cos\u00ec condannato a dieci anni di lavori forzati in un gulag e pi\u00f9 tardi condannato a morte. Tuttavia la famiglia di Pavlik non apprezz\u00f2 il suo zelo e il 3 settembre 1932 lo zio, il nonno, la nonna e un cugino lo assassinarono insieme ad un suo fratello minore. Tutti i membri della famiglia, ad eccezione dello zio, vennero arrestati dalla GPU e, ritenuti colpevoli, condannati \"all'estrema misura di difesa sociale\", ovvero la fucilazione.\nDi Morozov apparvero non meno di sei biografie, la sua storia venne romanzata per farne dei libri destinati alla giovent\u00f9 sovietica, narrata poi anche da canzoni, da un poema sinfonico e persino da un'opera lirica. La maggior arte di queste opere derivate contengono pochi elementi che si possano dire originali, essendo perlopi\u00f9 costituite da aneddoti tratti da testimonianze di seconda mano, addirittura nel \"Prato di Be\u017ein\" il protagonista si chiama Stepok, allontanandosi ulteriormente dalle poche evidenze storiche. La vera vicenda della vita di Morozov \u00e8 stata spesso al centro di studi volti a svelarne i lati oscuri: recentemente alcuni studiosi hanno posto in dubbio persino che egli facesse parte dei Giovani Pionieri. Sembrerebbe infatti che soffrisse di alcuni disturbi psichici e che abbia agito senza essere conscio delle conseguenze della sua azione; si pensa persino che abbia denunciato il padre non per ragioni politiche, ma poich\u00e9 quest'ultimo aveva abbandonato la madre per una donna pi\u00f9 giovane.\nContesto.\nIl contesto politico.\nHerbert Marshall afferma che nel 1931 l'ingerenza del governo nella produzione artistica sovietica era gi\u00e0 ben stabilita ed era organizzata su pi\u00f9 livelli: a partire da artisti istruiti \"dall'alto\" e incaricati di sorvegliare i colleghi, per passare a differente cerchie adatte a esprimere un loro giudizio e fino ad arrivare al partito comunista e allo stesso Stalin. Secondo lui fu proprio questa organizzazione che port\u00f2 al fallimento del \"Prato di Be\u017ein\".\nSotto la direzione di Boris Shumyatsky, ministro del cinema dal 1933 al 1938, il cinema sovietico vide cambiare radicalmente la sua teoria estetica. Nel 1928 la conferenza nazionale sulla cinematografia defin\u00ec il realismo socialista come la nuova dottrina e come tale doveva imporsi sull'estetica contemporanea, tuttavia questo nuovo orientamento non venne applicato in modo stretto che nel 1934. Definito come \"rappresentazione veridica della realt\u00e0 presa nel suo dinamismo rivoluzionario\", il realismo socialista sar\u00e0 concretamente all'origine del cambiamento dei metodi di lavoro e del contenuto stesso delle pellicole. Il messaggio veicolato dall'opera deve infatti essere il pi\u00f9 chiaro possibile e l'accento deve essere messo sul contenuto e non sulla forma, e questo implica che la maggior parte dei montaggi e delle scene dei film di Ejzen\u0161tejn degli anni Venti, giudicati complicati e \"intellettuali\", diventarono ormai vietati.\nQuesti cambiamenti avevano per scopo di rendere il cinema pi\u00f9 comprensibile al fine di far passare pi\u00f9 facilmente i messaggi della propaganda. Parallelamente anche le sceneggiatura dovevano trattare di temi tratti dal folclore russo, immediatamente comprensibile a tutto il popolo. Per poter realizzare concretamente questa rivoluzione artistica fu necessario rifondare tutte le organizzazioni letterarie nel 1932 e creare nel 1936 il Comitato per le questioni artistiche, incaricato tra l'altro di evitare il \"formalismo\" e il \"naturalismo\" nelle opere. In conseguenza a queste disposizioni sotto la direzione di Choumiatski il ministero del cinema viet\u00f2 pi\u00f9 di un centinaio di film durante gli anni 1930.\nIl contesto nella carriera di Ejzen\u0161tejn.\nLe riprese del film si svolsero in un periodo assai movimentato della vita dell'artista. Nel 1929 intraprese un viaggio all'estero accompagnato da Eduard Tisse e Grigori Alexandrov, suoi assistenti, al fine di apprendere le tecniche del cinema sonoro. Inizialmente gira un cortometraggio in Francia, \"Romanzo sentimentale\", poi parte per gli Stati Uniti nel 1930. Upton Sinclair finanzi\u00f2 il progetto di \"Que viva Mexico!\" che rimane incompiuto poich\u00e9 viene richiamato da Stalin a Mosca.Lampi sul Messico Sinclair rifiut\u00f2 infatti di inviare a Mosca le bobine con il girato per farlo terminare con il nome di \"Lampi sul Messico\". Ejzen\u0161tejn, che a partire dagli anni 1920 aveva iniziato ad applicare la teoria del montaggio delle attrazioni secondo la quale lo spettatore non doveva fruire passivamente la storia ma doveva essere scosso dalle immagini e partecipare attivamente alla ricomposizione del loro senso, rimase dunque senza girare dal 1932 al 1934. Insegna dunque al VGIK e scrive delle sceneggiature che vennero immancabilmente rifiutate.\nProduzione.\nPreparazione e riprese.\nAlexandr Rjevskiy, che gi\u00e0 aveva avuto l'occasione di lavorare con Vsevolod Illarionovi\u010d Pudovkin in \"Un caso semplice\" nel 1932 e aveva gi\u00e0 girato un proprio film dal titolo \"Oceano\" nel 1931, propose la propria sceneggiatura a Ejzen\u0161tejn nel 1934, dopo che era gi\u00e0 stata rifiutata dal regista Boris Barnet. Ejzen\u0161tejn mostr\u00f2 subito di apprezzarla nonostante avesse alcune riserve sulla qualit\u00e0 della trama e sulla resa dei personaggi. La sceneggiatura originale si concentrava pi\u00f9 sul piano emozionale che su quello tecnico, d'altra parte lo stesso Ejzen\u0161tejn diceva che le sceneggiature dette \"tecniche\", ovvero quelle che riassumono l'azione molto brevemente e si dedicano di pi\u00f9 ai particolari di ripresa, erano poco utili sebbene preferite dalla maggior parte dei cineasti dell'epoca del muto.\nIl film fu commissionato dal Komsomol al fine di onorare gli sforzi di Ejzen\u0161tejn e Rjechevski a sostegno della collettivizzazione delle fattorie. L'organizzazione insistette affinch\u00e9 l'opera si focalizzasse sulla \"ricostruzione socialista nelle campagne\". Le riprese cominciarono a met\u00e0 del 1935 e nell'ottobre dello stesso anno venne presentato allo studio Mosfil'm, che produceva la pellicola,\nil primo montaggio delle scene gi\u00e0 girate. Lo studio pretese delle modifiche e la produzione continu\u00f2 secondo le nuove direttive. Nell'agosto del 1936, quando ormai la maggior parte delle riprese erano gi\u00e0 state effettuate, Boris Shumyatsky, il principale dirigente del GUK (Direzione generale del cinema), ordin\u00f2 la sospensione dei lavori e pretese che il film fosse riscritto.\nLa sceneggiatura venne cos\u00ec nuovamente rivista da Ejzen\u0161tejn il quale riconobbe la presenza di errori nella versione rifiutata. Bisogna anche aggiungere che il regista non effettuava la visione pubblica dei giornalieri affinch\u00e9 fossero verificati dalla produzione.\nLa realizzazione della pellicola cost\u00f2 due milioni di rubli e dur\u00f2 due anni. Al momento della selezione degli attori Ejzen\u0161tejn prefer\u00ec sceglierne di non professionisti cercando piuttosto delle persone che corrispondessero il pi\u00f9 possibile al \"tipo\" del ruolo rappresentato. Alle audizioni vennero provinati duemila ragazzi per il ruolo di Stepok, ovvero il Morozov del film. Le riprese vennero effettuate in molte localit\u00e0: inizialmente negli studi moscoviti della Mosfil'm, successivamente in Ucraina e nel Caucaso. Ejzen\u0161tejn ebbe la lungimiranza di conservare tutto il girato scartato, cosa che permise negli anni 1960 di ricostruire il film, sebbene quasi tutte le parti originali erano andate distrutte.\nLa brusca interruzione.\nIl comitato esecutivo centrale del partito comunista chiese di visionare la pellicola prima della sua uscita per poterla approvare. Tuttavia tutte le versioni proposte vennero rifiutate dal comitato che le consider\u00f2 \"non artistiche e politicamente errate\" e dichiar\u00f2 che il regista \"confondeva la lotta di classe con la battaglia tra il bene e il male\". Su ordine del direttore del cinema sovietico la produzione venne definitivamente interrotta il 17 marzo 1937.\nBoris Shumyatsky deplor\u00f2 il fatto che Ejzen\u0161tejn avesse presentato il conflitto in termini biblici, piuttosto che inserirlo all'interno del contesto della lotta di classe socialista. Lo stesso regista ebbe modo di dire pi\u00f9 tardi che effettivamente l'assassinio di Stepok ad opera del padre era una \"reminiscenza del sacrificio di Isacco da parte di Abramo\".\nDopo il blocco definitivo Choumiatski si prese la responsabilit\u00e0 di spiegare i motivi del fallimento del progetto di fronte ai media sovietici scrivendo un articolo sulla Pravda. Secondo lui il film calunniava la vita nelle campagne sovietiche e rappresentava un esempio di formalismo che era necessario eliminare. Pi\u00f9 esattamente afferm\u00f2 che Ejzen\u0161tejn \"fece \"Il prato di Be\u017ein\" unicamente perch\u00e9 gli offriva la possibilit\u00e0 di dedicarsi ad un esercizio sulla forma. Al posto di realizzare un'opera forte, chiara, diretta, Ejzen\u0161tejn stacc\u00f2 il suo lavoro dalla realt\u00e0, dai colori dell'eroismo della realt\u00e0. Ridusse coscientemente il contenuto ideologico del suo lavoro\". Due anni pi\u00f9 tardi Choumiatski perse il proprio posto nel governo poich\u00e9 accusato di essere una spia per gli inglesi: venne arrestato e fucilato. Uno dei motivi che portarono Choumiatski a bloccare le riprese era che Ejzen\u0161tejn sprecava soldi e risorse per la produzione del film, ma al momento della sua esecuzione fu lui stesso accusato di aver sprecato soldi e risorse proprio bloccando la realizzazione di vari film, tra cui proprio \"Il prato di Be\u017ein\". Il blocco della realizzazione fu anche interpretato come una conseguenza d'una campagna contro le avanguardie artistiche nella Russia stalinista.\nI tentativi di completamento e la ricostruzione.\nDopo questi avvenimenti Ejzen\u0161tejn contrasse il vaiolo e in seguito l'influenza, lasciando cos\u00ec che il film rimanesse definitivamente incompiuto. Successivamente torn\u00f2 a lavorare sulla stessa storia con lo scrittore Isaak Babel', ma la loro collaborazione non port\u00f2 n\u00e9 alla pubblicazione di un libro n\u00e9 tantomeno all'uscita di un film, e in tal modo la produzione del \"Prato di Be\u017ein\" giunse alla sua definitiva conclusione. Le bobine contenenti il film incompiuto e mai uscito nelle sale vennero distrutte durante un bombardamento aereo nell'autunno del 1941. In una risposta all'articolo di Choumiatski intitolata \"Gli errori del \"Prato di Be\u017ein\"\", Ejzen\u0161tejn promise che si sarebbe \"sbarazzato degli ultimi tratti anarchici d'individualismo nelle [sue] opinioni e nei [suoi] metodi di lavoro\". Ejzen\u0161tejn termin\u00f2 scrivendo: \"Che cosa ha causato la catastrofe che ha fatto fallire il film sul quale avevo lavorato due anni? Qual era il punto di vista errato che, malgrado l'onest\u00e0 dei miei sentimenti e la mia devozione al lavoro, port\u00f2 quest'opera alla perversione della realt\u00e0, rendendola politicamente inconsistente e, di conseguenza, non artistica?\".\nNegli anni 1960 si venne a sapere che la moglie di Ejzen\u0161tejn, Pera Attacheva, aveva conservato alcune parti della pellicola del film, recuperandole direttamente dal tavolo di montaggio. Nel 1964 il regista russo Sergei Yutkevich con l'aiuto di Naum Kleiman, gi\u00e0 allievo di Ejzen\u0161tejn, intraprese l'opera di ricostruzione del film. Al fine di preservare il pi\u00f9 possibile la continuit\u00e0 della storia si procedette a montare i frammenti seguendo la sceneggiatura originale e aggiungendo dei nuovi intertitoli insieme ad un'introduzione parlata. Per l'occasione venne anche adattata una colonna sonora su una partitura di Sergej Prokof'ev per sostituire l'originale di Gavriil Popov. Il film pu\u00f2 dunque essere visto oggi come un \"diaporama muto\" della durata di trentacinque minuti.\nCritica.\nPer le sue particolarit\u00e0, questa pellicola di Ejzen\u0161tejn suscit\u00f2 un gran numero di reazioni critiche dalla sua realizzazione, seppur incompiuta. Seguendo l'esempio dell'articolo di Choumiatski comparso sulla Pravda, che sostanzialmente riversava tutta la responsabilit\u00e0 del fallimento sul regista portando la sua reputazione in URSS al suo minimo storico, anche altri critici emisero le loro rimostranze nei suoi confronti. Alcuni affermarono che il film era troppo astratto e formalista, condividendo cos\u00ec il punto di vista di Choumiatski. Ilya Vaisfeld ritenne che il film e pi\u00f9 in generale i metodi di Ejzen\u0161tejn fossero \"profondamente ostili al socialismo\" e denunci\u00f2 il atto che presentasse i nemici da un punto di vista potenzialmente favorevole.\nPer Nikola\u00ef Otten l'errore del cineasta stava nell'aver scelto una sceneggiatura con troppi elementi emotivi, pensando che questo lo avrebbe liberato dal controllo della casa di produzione. Boris Babitsky, che all'epoca era a capo degli studi Mosfil'm, prese su di s\u00e9 la responsabilit\u00e0 del fallimento della produzione per non aver saputo controllare il lavoro di Ejzen\u0161tejn o di non aver avuto la prontezza di bloccare le riprese prima; Babitsky venne pi\u00f9 tardi arrestato proprio per questi fatti. Ivan Pyryev ebbe la sensazione che Ejzen\u0161tejn non volesse essere \"un Soviet\" e che fosse questa la ragione dell'insuccesso. David Maryan, anch'egli regista, critic\u00f2 l'attitudine di Ejzen\u0161tejn: la sua opinione era che egli disprezzasse gli altri, non provando alcun piacere nelle relazioni umane, in sostanza era un uomo solitario. Il fallimento fu anche l'occasione per attaccare lo status politico raggiunto dal regista grazie al successo delle sue opere precedenti. G. Zeldovich, della direzione generale del cinema, si chiese se a Ejzen\u0161tejn doveva essere ancora concessa la possibilit\u00e0 di lavorare liberamente con i suoi studenti, vista la sua inaffidabilit\u00e0 politica.\nTuttavia non tutti i commenti sull'opera furono apertamente negativi. Negli anni che seguirono il blocco della produzione alcuni organizzazioni cinematografiche organizzarono a Mosca, Leningrado e Kiev dei seminari sulla pellicola. Un ex studente di Ejzen\u0161tejn, P\u00ebtr Pavlenko, difese il lavoro del maestro. Grigori Alexandrov, un regista con il quale aveva gi\u00e0 lavorato precedentemente pi\u00f9 volte, venne accusato di \"elevarsi al di sopra della comunit\u00e0\", poich\u00e9 non denigr\u00f2 il lavoro del collega. Esfir Shib sugger\u00ec che Ejzen\u0161tejn, non trovandosi in URSS durante il primo piano quinquennale, era incapace di dare delle lezioni corrette di politica moderna.\nLa scena in cui gli abitanti del villaggio profanano la chiesa, eliminata dall'ultima versione del film, venne considerata come \"una delle grandi scene di cinema\" e un'ulteriore rappresentazione del simbolismo biblico presente nel film. In una delle immagini di questa scena una giovane ragazza si guarda in uno specchio in cui compare come una Vergine Maria a fianco di una statua di Cristo come se si trattasse di una piet\u00e0. Ivor Montagu compar\u00f2 la lotta di Ejzen\u0161tejn per portare a compimento il film a quella di Galilei contro l'Inquisizione. Ejzen\u0161tejn domand\u00f2 a Choumiatski il permesso di poter realizzare altre pellicole, questi trasmise la richiesta a Stalin raccomandandogli di vietare al regista di tornare alla macchina da presa. Tuttavia le proteste di Alexe\u00ef Angarov vennero recepite dal Politburo e cos\u00ec nel 1938 venne permesso al cineasta di realizzare \"Aleksandr Nevskij\".\nNel 1964 incominci\u00f2 l'opera di ricostruzione del film e nel 1988 \"Il prato di Be\u017ein\" fu al centro di una retrospettiva alla \"Tisch School of the Arts\" di New York. Intitolata \"Jay Leyda: A Life's Work\", era consacrata a Jay Leyda, unico americano ad aver potuto beneficiare dei corsi di cinematografia di Ejzen\u0161tejn all'Istituto del film di Mosca oltre che aiuto regista e addetto alla fotografia di questo film. Tra i film sovietici degli anni Venti e Trenta, \"Il prato di Be\u017ein\" \u00e8 oggi uno dei pi\u00f9 citati negli studi specialistici. Sebbene quest'opera sia incompiuta e che la versione originale non sia mai stata distribuita, venne pi\u00f9 tardi considerata come la celebrazione degli informatori nella Russia sovietica. A dispetto dei problemi causati da questo progetto, nel 1939 Ejzen\u0161tejn venne insignito dell'Ordine di Lenin grazie al successo di \"Aleksandr Nevskij\" e due anni dopo, nel 1941, ottenne la direzione artistica degli studi Mosfil'm."}
{"id": "1506160", "revid": "1929898", "url": "https://it.wikipedia.org/wiki?curid=1506160", "title": "Bjarkar\u00edmur", "text": "Il Bjarkar\u00edmur \u00e8 un r\u00edmur islandese del XV secolo che parla degli Skj\u00f6ldung (gli Scylding del \"Beowulf\"), delle vicissitudini di Hr\u00f3arr (Hro\u00f0gar) e suo fratello Helgi (Halga) e di quelle di B\u00f6\u00f0varr Bjarki. \u00c8 probabilmente basato sulla perduta \"Saga degli Skj\u00f6ldungar\" ed \u00e8 una delle poche fonti di informazione su quell'opera."}
{"id": "1506163", "revid": "767487", "url": "https://it.wikipedia.org/wiki?curid=1506163", "title": "Lampi sul Messico", "text": "Lampi sul Messico \u00e8 un film di Sergej Michajlovi\u010d \u0116jzen\u0161tejn del 1933, girato in Messico con finanziamenti statunitensi.\nTrama.\nAi primi del Novecento, un uomo lavora in una fattoria il cui padrone adotta metodi schiavistici non disdegnando di usare la violenza sui suoi dipendenti. Quando il padrone arriva a violentare la fidanzata del protagonista, questi si ribella fuggendo via dalla fattoria e dandosi alla macchia. Verr\u00e0 per\u00f2 in seguito catturato e sepolto nella terra fino alla cintura per poi essere calpestato dai cavalli.\nProduzione.\n\"Lampi sul Messico\" \u00e8 uno dei 4 film (gli altri sono \"Eisenstein in Mexico, Death Day\" e \"Time in the Sun\") realizzati tramite l'uso del materiale girato da Ejzen\u0161tejn con fondi statunitensi in Messico durante la produzione di \"Que viva Mexico!\". Il regista russo venne bloccato dalla carenza di fondi e non riusc\u00ec a completare l'opera giunta ormai quasi al termine. In seguito i produttori americani, per cercare di recuperare parte dell'investimento, usarono le sequenze di Ejzen\u0161tejn per la realizzazione delle 4 pellicole sopra citate. \"Lampi sul Messico\" \u00e8 l'unica delle 4 ad essere stata accreditata al regista sovietico."}
{"id": "1506170", "revid": "767487", "url": "https://it.wikipedia.org/wiki?curid=1506170", "title": "Ivan il Terribile (film)", "text": "Ivan il Terribile () \u00e8 un film di Sergej Michajlovi\u010d \u0116jzen\u0161tejn del 1944.\nTrama.\nFilm biografico sullo zar Ivan IV, la storia parte quando il sovrano viene incoronato (nel 1547), e promette fin dall'inizio di unificare tutta la Russia sotto un'unica bandiera; i suoi progetti sono ostacolati dalla zia che avvelena la zarina e dai boiardi che vorrebbero vedere sul trono il figlio della zia di Ivan, un inetto di nome Vladimir incapace di governare e facile da controllare.\nIl progetto.\nIl progetto originale prevedeva tre film sulla vita di Ivan IV di Russia: il primo venne realizzato e distribuito, il secondo (dal titolo \"La congiura dei Boiardi\") venne girato nel 1946, ma fu bloccato dalle autorit\u00e0 e distribuito solo nel 1958 (dieci anni dopo la morte del regista). Il terzo film, iniziato nel 1947, non venne mai completato per via della morte del regista, ma ne furono girate solo poche sequenze."}
{"id": "1506174", "revid": "481666", "url": "https://it.wikipedia.org/wiki?curid=1506174", "title": "Charles Ogle", "text": "Biografia.\nNato a Steubenville, in Ohio, Ogle inizi\u00f2 la sua carriera di attore in teatro, debuttando a Broadway nel 1905 in \"Edmund Burke\", una commedia in musica diretta da Edgar Selwyn, dove lavorava a fianco di Jack Pickford. L'anno dopo, recit\u00f2 in \"Eileen Asthore\", al New York Theatre e, nel 1908, ancora sotto la direzione di Selwyn, in \"Father and Son\": nessuno di questi spettacoli ebbe successo e Ogle, che quell'anno aveva cominciato a lavorare per il cinema, lasci\u00f2 il teatro per intraprendere a tempo pieno una carriera cinematografica che sarebbe durata fino al 1926.\nIl suo primo film, \"The Boston Tea Party\", dove era stato diretto da Edwin S. Porter, uno dei pionieri di pi\u00f9 grande rilevanza del nuovo mezzo, lo gir\u00f2 nel Bronx, negli studi dell'Edison, la compagnia per cui cominci\u00f2 a lavorare nel 1908.\nNel 1910, venne portata sullo schermo la prima versione di Frankenstein, dal romanzo di Mary Shelley e a Charles Ogle fu affidata la parte della Creatura. Nel 1911, Ogle impersona George Washington nel film \"How Mrs. Murray Saved the American Army\", dove recita a fianco di Miriam Nesbitt.\nFu anche protagonista di \"What Happened to Mary?\" del 1912 che viene considerato il primo serial girato negli Stati Uniti. Tra i suoi numerosi ruoli, va ricordato quello di Long John Silver (il temibile pirata creato da Robert Louis Stevenson) nella versione del 1920 de \"L'isola del tesoro\" diretta da Maurice Tourneur. \nIn seguito, continu\u00f2 a recitare interpretando parti di caratterista: in tutto gir\u00f2 311 film. La sua ultima apparizione sugli schermi risale al 1926.\nOgle, che era sposato con l'inglese Ethel Pauline Green, mor\u00ec a Long Beach, in California, di arteriosclerosi. Fu inumato al Forest Lawn Memorial Park Cemetery di Glendale."}
{"id": "1506176", "revid": "125759195", "url": "https://it.wikipedia.org/wiki?curid=1506176", "title": "Antonia Liskova", "text": " \nBiografia.\nNata nell'allora Cecoslovacchia da madre slovacca e padre ceco, fu nel 1993 con la dissoluzione del Paese che Liskova divenne cittadina slovacca. A 18 anni si trasferisce in Italia. Lavora prima come cameriera a Roma, successivamente come modella e in campo pubblicitario, per poi intraprendere la carriera di attrice, alternandosi tra cinema e televisione. Sul grande schermo ha debuttato con una piccola parte nel film \"C'era un cinese in coma\", diretto da Carlo Verdone ed \u00e8 poi apparsa, tra l'altro, nel film \"Promessa d'amore\" (2004), per la regia di Ugo Fabrizio Giordani.\nTra i suoi numerosi lavori televisivi, ricordiamo: la sit-com di Italia 1, \"Via Zanardi 33\" (2001), diretta da Antonello De Leo, la serie tv \"Incantesimo 6\" (2003), in cui \u00e8 protagonista insieme a Lorenzo Ciompi, il film tv \"La notte di Pasquino\" (2003), diretto da Luigi Magni, con Nino Manfredi, \"Il tunnel della libert\u00e0\" (2004), miniserie tv diretta da Enzo Monteleone e trasmessa da Canale 5, e le miniserie di Rai 1, \"Il cuore nel pozzo\" (2005), regia di Alberto Negrin, \"I figli strappati\" (2006) e \"Caccia segreta\" (2007), queste ultime dirette da Massimo Spano.\nNel 2008 ha ottenuto una candidatura ai David di Donatello come migliore attrice protagonista per \"Riparo\". Tra il 2008 e il 2009 \u00e8 protagonista di altre fiction televisive, tra cui: le miniserie \"Zodiaco\", regia di Eros Puglielli, e \"Il bene e il male\", regia di Giorgio Serafini.\nNel 2010 \u00e8 stata protagonista in coppia con Emilio Solfrizzi della seconda e terza serie di \"Tutti pazzi per amore\", interpretando il ruolo che nella prima stagione era di Stefania Rocca. Successivamente \u00e8 stata nel cast di \"Un corpo in vendita\" di Liliana Cavani. Sempre nello stesso anno ha fatto parte del film tv per la Rai \"Maria di Nazareth\", regia di Giacomo Campiotti (2011).\nNell'aprile 2012 il suo debutto in teatro con \"Il gioco dell'amore e del caso\", di Pierre Carlet de Chamblain de Marivaux, al Teatro della Pergola di Firenze.\nNel 2015 \u00e8 protagonista della fiction di \"Canale 5\" \"Solo per amore\".\nNel 2020 interpreta Andrea Manes nella terza stagione della serie televisiva \"L'allieva\".\nVita privata.\nFino al 2012 \u00e8 stata legata al chirurgo plastico Luca Ferrarese, che aveva sposato nel gennaio 2010 Roma e da cui ha avuto una figlia. In seguito si lega al regista Gabriele Guidi."}
{"id": "1506177", "revid": "19933", "url": "https://it.wikipedia.org/wiki?curid=1506177", "title": "Classe President", "text": ""}
{"id": "1506180", "revid": "1245083", "url": "https://it.wikipedia.org/wiki?curid=1506180", "title": "Classe President (fregata)", "text": ""}
{"id": "1506181", "revid": "1245083", "url": "https://it.wikipedia.org/wiki?curid=1506181", "title": "Classe Nilgiri (fregata)", "text": ""}
{"id": "1506183", "revid": "226458", "url": "https://it.wikipedia.org/wiki?curid=1506183", "title": "Classe Ahmad Yani (fregata)", "text": ""}
{"id": "1506185", "revid": "61024", "url": "https://it.wikipedia.org/wiki?curid=1506185", "title": "Breath test", "text": ""}
{"id": "1506186", "revid": "767487", "url": "https://it.wikipedia.org/wiki?curid=1506186", "title": "Leslie Knighton", "text": "Importante allenatore del passato, tra le squadre da lui allenate ci sono il l', il Bournemouth, il Birmingham, il e lo Shrewsbury Town."}
{"id": "1506187", "revid": "1851848", "url": "https://it.wikipedia.org/wiki?curid=1506187", "title": "Ippolito Sanfratello", "text": "Biografia.\nLaureato in Economia e commercio all'Universit\u00e0 Cattolica di Piacenza nel 1998, .\nDedicatosi poi al pattinaggio su ghiaccio, affine alla sua precedente disciplina, \u00e8 entrato in nazionale nel 2003 e ha ottenuto discreti risultati, fra cui il quinto posto agli Europei nei 1500 metri nella stagione 2005-06 e un quarto posto in una prova di Coppa del Mondo nello stesso anno.\nAi XX Giochi olimpici invernali del 2006, ha vinto l'oro nell'inseguimento a squadre insieme a Matteo Anesi, Enrico Fabris e Stefano Donagrandi.\nDa Aprile 2015 \u00e8 Segretario Generale della Federazione Italiana Sport del Ghiaccio (FISG)."}
{"id": "1506191", "revid": "1711941", "url": "https://it.wikipedia.org/wiki?curid=1506191", "title": "Nayef Hawatmeh", "text": "Anni giovanili.\nN\u0101yef \u1e24aw\u0101tmeh (il cui nome di battaglia \u00e8 stato Ab\u016b l-N\u016bf) \u00e8 originario di una trib\u00f9 beduina greco-ortodossa. \nNel 1954 frequent\u00f2 il corso di studi superiori in Medicina al Cairo e ader\u00ec al Movimento Nazionalista Arabo, di cui rappresent\u00f2 presto l'ala sinistra. Fu obbligato a sospendere i propri studi a causa di insormontabili problemi finanziari.\nAttivit\u00e0 politica.\nTorn\u00f2 nel 1956 in Giordania dove divenne professore in una scuola cattolica ma condusse ugualmente attivit\u00e0 politica, esprimendo le sue concezioni rivoluzionarie per quanto riguardava il problema vicino-orientale. Fu condannato a morte in contumacia dal governo giordano e si rifugi\u00f2 nel 1958 in Libano, prima di auto-esiliarsi in Iraq. Diresse in Iraq per cinque anni la branca locale del MNA. Dopo la caduta di Kassem, and\u00f2 a combattere i britannici in Yemen del Sud dal 1963 al 1967. Nel 1967 torn\u00f2 in Giordania, dopo aver beneficiato di un'amnistia e si un\u00ec ai ranghi del Fronte Popolare di Liberazione della Palestina (FPLP).\n\u00c8 il segretario generale del movimento marxista del Fronte Democratico per la Liberazione della Palestina (FDLP), creato nel 1969 in seguito a una scissione con il FPLP, di cui \u00e8 stato anche uno dei fondatori.\nRisiede e ha buone relazioni con la Siria, da cui il FDLP riceve un certo qual sostegno.\n\u00c8 stato il primo dirigente palestinese a sostenere la necessit\u00e0 della creazione di uno Stato palestinese accanto allo Stato israeliano.\nIdeologia.\n\u1e24aw\u0101tmeh vuole la trasformazione dello Stato israeliano in uno Stato palestinese democratico, in cui non abbia pi\u00f9 senso parlare di israeliani, palestinesi, ebrei, musulmani o cristiani.\nPer lui tale Stato decreterebbe la fine del Sionismo - ma non della cultura ebraica - e del panarabismo - ma non della cultura araba. Si tratterebbe quindi di uno \u00ab\"Stato palestinese di democrazia popolare\"\u00bb, integrato a uno Stato arabo unificato, democratico e popolare.\nIl paese costituirebbe allora la punta di diamante della rivoluzione mondiale e non la tappa intermedia per una nazione araba unificata.\n\u1e24aw\u0101tmeh prefigura uno Stato depurato da ogni forma di nazionalismo, vede la nazione araba sotto la forma di uno Stato federato o confederato, democratico, popolare, rivoluzionario, ma senza alcun carattere nazionalistico.\nL'attivit\u00e0 di guerriglia.\nQuesto non gli ha impedito di condurre violente azioni di guerriglia in Palestina contro il potere israeliano, con dirottamenti aerei e azioni di fuoco che sono state qualificate come \"terroristiche\" dai suoi avversari e \"patriottiche\" dai suoi sostenitori.\nNota la strage condotta a Ma'alot nel 1974, per cui le autorit\u00e0 israeliane gli vietarono l'ingresso nei territori palestinesi occupati.\n\u1e24aw\u0101tmeh si \u00e8 opposto agli Accordi di Oslo del 1993, definiti \"una svendita\", ma in seguito ha assunto un atteggiamento meno oltranzista, verso la fine degli anni novanta. Nel 1999 si \u00e8 espresso a favore di un incontro con Arafat (che aveva firmato gli Accordi di Oslo) e ha persino stretto la mano al Presidente della Repubblica israeliana Ezer Weizman ai funerali di Re Husayn di Giordania, ricevendo aspre critiche a livello palestinese e arabo.\nNel 2004 \u00e8 stato per un breve periodo parte attiva nell'ambito di un tentativo non-governativo congiunto palestinese-israeliano per dar vita a un gruppo palestinese favorevole al progetto dei \"due Stati\", e si \u00e8 espresso a favore della cessazione delle ostilit\u00e0 nella cosiddetta Seconda Intifada, scatenata dall'ostentata passeggiata in forze di Ariel Sharon nell'area sacra (\"al-\u1e24aram al-Shar\u012bf\") della moschea al-Aq\u1e63\u0101 e della Cupola della Roccia a Gerusalemme."}
{"id": "1506193", "revid": "125687067", "url": "https://it.wikipedia.org/wiki?curid=1506193", "title": "Grande esposizione delle opere dell'industria di tutte le Nazioni di Londra", "text": "La Grande esposizione delle opere dell'industria di tutte le Nazioni (ufficialmente in inglese \"Great Exhibition of the Works of Industry of all Nations\"), o Grande esposizione universale di Londra, ricordata in inglese semplicemente come \"Great Exhibition\" \u00e8 considerata la prima esposizione universale ed ebbe luogo ad Hyde Park dal 1\u00ba maggio all'15 ottobre 1851. Ad essa segu\u00ec la lunga serie di esposizioni universali di cultura e industria, dall'Ottocento ad oggi.\nL'esposizione universale di Londra fu promossa dal principe Alberto, Henry Cole, Francis Fuller, Charles Dilke e da altri membri della Royal Society of Arts come celebrazione delle moderne tecniche industriali. Per l'occasione venne costruito il celebre Crystal Palace (\"Palazzo di cristallo\"), un enorme edificio in ferro e vetro.\nIl Crystal Palace.\nL'esposizione venne ospitata all'interno di un enorme edificio in vetro e ghisa costruito per l'occasione, il Crystal Palace (\"Palazzo di Cristallo\"). Progettato da Joseph Paxton con la collaborazione dell'ingegnere Charles Fox, fu eretto in soli nove mesi. Appariva come un'enorme serra in vetro costruita su una struttura di travi di ferro, al cui interno furono inserite statue e alberi che rappresentavano il trionfo dell'uomo sulla natura, oltre che conferire un piacevole tocco estetico.\nIl palazzo fu un capolavoro ingegneristico capace di veicolare l'importanza dell'intera esposizione. Dopo la fine dell'Esposizione, l'intero edificio fu trasferito in una zona a sud di Londra, Sydenham, in un'area che venne poi chiamata proprio \"Crystal Palace\", prima di essere distrutto da un incendio il 30 novembre 1936.\nAlla Grande Esposizione di Londra parteciparono anche ancuni stati italiani preunitari: Regno di Sardegna (Sardinia), Granducato di Toscana (Tuscany), Stato Pontificio (Rome) e il Lombardo-Veneto con l'Austria. \nIl torneo scacchistico di Londra.\nIl primo torneo internazionale di scacchi si svolse in occasione dell'Expo 1851."}
{"id": "1506194", "revid": "767487", "url": "https://it.wikipedia.org/wiki?curid=1506194", "title": "Elf Aquitaine", "text": "La Elf Aquitaine \u00e8 stata un'azienda francese di ricerca, estrazione, raffinazione e distribuzione del petrolio che nel 2000 si \u00e8 fusa con il gruppo \"Total Fina\" e ha formato l'azienda \"TotalElfFina\", divenuto Total nel 2003. \nStoria.\nLe tre societ\u00e0 che diedero origine ad Elf Aquitaine furono:\nLa RAP e la BRP si fusero nel 1966 per dare origine all'Entreprise de recherches et d'activit\u00e9s p\u00e9troli\u00e8res (ERAP, denominata Elf-RAP dal 1967 al 1976), che il 1\u00ba settembre 1976 si fuse con la SNPA e divenne la Soci\u00e9t\u00e9 Nationale Elf Aquitaine (SNEA, denominata Elf Aquitaine). Il marchio \"Elf\" fu creato il 27 aprile 1967.\nL'azienda fu al centro di uno scandalo per frode e tangenti venuto alla luce nel 1994 il quale, per il quotidiano The Guardian, \u00e8 stato \"la pi\u00f9 grande inchiesta per frode in Europa dalla Seconda Guerra Mondiale [...]. Elf era diventata una banca privata per i governi che aveva speso 200 milioni di sterline in favori ai politici, amanti, gioielleria, opere d'arte, ville e appartamenti\". Gli avvenimenti contestati riguardavano un sistema consolidato di tangenti elargite negli anni '80 e '90.\nNel 2000 l'azienda si fuse con \"Total Fina\", formando il gruppo \"TotalElfFina\", rinominato \"Total\" nel 2003. \nSport.\nIl nome della ditta \u00e8 legato anche al mondo dei motori, della Formula 1 e della 24 Ore di Le Mans in particolare, sponsorizzando piloti francesi, la scuderia Tyrrell, e come fornitore di carburante e sponsor di tutte le vetture con motore Renault (ad esempio Lotus, Williams, Benetton) tra cui ovviamente la stessa scuderia Renault. \u00c8 stata anche fornitrice di carburante e titolare di una squadra, denominata team Elf, che ha partecipato alle gare del motomondiale negli anni ottanta (con le moto derivate dal prototipi \"Elf X\") e negli anni novanta con la Elf 500."}
{"id": "1506195", "revid": "2116771", "url": "https://it.wikipedia.org/wiki?curid=1506195", "title": "George Graham (calciatore)", "text": "\u00c8 noto soprattutto per il grande successo riscosso con l', sia come calciatore che come allenatore.\nCarriera.\nGraham ha avuto una carriera da giocatore di successo, in cui ha avuto 455 presenze nella Football League inglese come centrocampista o attaccante per Aston Villa, Chelsea, Arsenal, Manchester United, Portsmouth e Crystal Palace. Circa la met\u00e0 delle sue apparizioni totali erano per l'Arsenal, e faceva parte della squadra che vinse il \"double\" vincendo sia il campionato sia l'FA Cup nel 1971. Graham fece anche 17 presenze per la California Surf nella NASL durante il 1978, poi si trasfer\u00ec al coaching staff al Crystal Palace, prima di unirsi all'ex manager del Palace Terry Venables come allenatore al Queens Park Rangers. Come allenatore, ha vinto numerosi premi nazionali ed europei con l'Arsenal tra il 1987 e il 1995, tra cui due scudetti, due coppe di FA Cup e una Coppa delle Coppe e ha anche allenato Millwall, Leeds United e Tottenham Hotspur."}
{"id": "1506197", "revid": "122316351", "url": "https://it.wikipedia.org/wiki?curid=1506197", "title": "George Swindin", "text": ""}
{"id": "1506199", "revid": "1573940", "url": "https://it.wikipedia.org/wiki?curid=1506199", "title": "Cyphalonotus", "text": "Cyphalonotus \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"cyphal\u00e8os\", cio\u00e8 \"curvo, incurvato\", e dal latino \"notus\", cio\u00e8 \"noto, conosciuto\", a causa dell'incurvatura dell'opistosoma dalla forma acuminata e leggermente arrotondata, postura frequente in questo genere ed in Homalopoltys.\nDistribuzione.\nLe sei specie oggi note di questo genere sono state rinvenute in Africa e in Asia orientale e sudorientale: la specie dall'areale pi\u00f9 vasto \u00e8 la \"C. larvatus\" reperita in diverse localit\u00e0 dell'Africa orientale, in Congo e sull'isola di Socotra.\nTassonomia.\nDal 2012 non sono stati esaminati esemplari di questo genere.\nA marzo 2014, si compone di sei specie:"}
{"id": "1506201", "revid": "121184790", "url": "https://it.wikipedia.org/wiki?curid=1506201", "title": "Joseph Paxton", "text": "Biografia.\nChatsworth.\nJoseph Paxton nacque il 3 agosto 1803 a Milton Bryant, nel Bedfordshire, settimogenito di una modesta famiglia contadina di quei luoghi. Molte fonti erroneamente fissano il suo anno di nascita nel 1801, prendendo per vera la documentazione che Paxton forn\u00ec da adolescente, distorta probabilmente per agevolare l'assunzione presso i Chiswick Gardens, dove sarebbe andato a lavorare nel 1823.\nI Chiswick Gardens erano vicinissimi ai giardini di William Cavendish, VI duca di Devonshire. Il duca incontr\u00f2 il giovane Joseph passeggiare nei propri giardini e rimase subito colpito dal suo talento e dal suo sincero entusiasmo per il giardinaggio: fu sotto questi influssi che affid\u00f2 al Paxton, all'epoca appena ventenne, il prestigioso incarico di capogiardiniere dei giardini di Chatsworth, all'epoca considerati fra i pi\u00f9 incantevoli di tutta l'Inghilterra.\nPaxton si dedic\u00f2 al nuovo mestiere con passione ed entusiasmo. In brevissimo tempo strinse amicizia con tutti gli inservienti, conoscendo anche la futura moglie Sarah Bown (i due si sarebbero sposati nel 1827), senza per questo trascurare il lavoro, al quale si dedic\u00f2 con appassionata devozione. Si interess\u00f2 molto alla sistemazione di giardini e, soprattutto, alla costruzione di serre, suo vero e proprio marchio di fabbrica. Dal 1828 apport\u00f2 varie migliorie alle serre di Chatsworth servendosi di accorgimenti tecnici d'avanguardia e impiegando fra i primi strutture miste ferro-vetro. Notevole, in tal senso, fu la costruzione del Great Conservatory or Stove, una colossale serra riscaldata talmente grande che la regina Vittoria e il principe Alberto, nel corso della loro visita, la percorsero in carrozza: la serra ospitava una colonia di uccelli variopinti e varie piante subtropicali, come le palme, le dracene, l'ibisco e la buganvillea. Paxton, infatti, fu anche un fine esperto di botanica e costru\u00ec serre speciali per la coltivazione delle banane gialle di Cavendish (il tipo pi\u00f9 diffuso di banana oggigiorno) e una specie di ninfee giganti denominata \"Victoria regia\" in onore della Regina.\nCrystal Palace.\nIl 1851 fu un anno di grande fermento per l'Inghilterra, che si impegnava ad ospitare l'Esposizione Universale, la prima di quelle rassegne consacrate ai fasti della produzione industriale, che prese le mosse proprio dal Regno Unito. Il comitato organizzatore band\u00ec subito un concorso per l'edificazione dei padiglioni espositivi dell'evento, da costruirsi in uno dei polmoni verdi della capitale, Hyde Park. Tra i 245 progetti presentati venne scelto proprio quello di Paxton che, memore dell'esperienza di Chatsworth, propose la costruzione di una faraonica struttura in ferro e vetro, composta da una navata centrale lunga cinquecento metri dotata di un transetto appositamente pensato per non abbattere alcuni alberi secolari del parco. L'estensione dell'edificio era di 92 000 m2: mai una costruzione era stata talmente estesa in tutta la storia dell'architettura.\nLa costruzione di questa ciclopica \u00abcattedrale moderna\u00bb, impensabile se non ricorrendo alle moderne tecnologie, impieg\u00f2 solo tre mesi e fu conclusa nel 1850, suscitando uno sfolgorante successo. L'eco che riscosse il \u00abPalazzo di Cristallo\u00bb - cos\u00ec come venne fantasiosamente battezzato - fu in effetti molto vasto, a tal punto che persino testate giornalistiche conservatrici come il \"Times\" espressero giudizi favorevoli su questo \u00abordine d\u2019architettura interamente nuovo che produce i pi\u00f9 meravigliosi e ammirevoli effetti con mezzi di inarrivabile abilit\u00e0 tecnica\u00bb.\nPaxton e l'\u00abarchitettura degli ingegneri\u00bb.\nJoseph Paxton \u00e8 stato, insieme a Gustave Eiffel ed Henri Labrouste, uno degli interpreti pi\u00f9 sensibili della cosiddetta \u00abarchitettura degli ingegneri\u00bb. Edifici in ferro e conglomerati plastici, in realt\u00e0, venivano costruiti gi\u00e0 in epoche precedenti: i Romani utilizzavano il calcestruzzo anche in monumenti destinati a divenire celebri (come il Pantheon), e durante il Settecento si costruirono in ferro serre, ponti, capannoni. Ciononostante fu solo con la seconda rivoluzione industriale, con la messa in punto di nuove tecnologie siderurgiche, che questi materiali iniziarono a essere impiegati sistematicamente nelle varie architetture del periodo.\nL'intuizione di Paxton, dunque, non fu tanto quella di utilizzare il ferro e il vetro in campo edilizio. Ben pi\u00f9 pionieristica fu invece l'idea di sfruttare le potenzialit\u00e0 offerte dalla prefabbricazione dei manufatti. Memore dell'esperienza a Chatsworth, dove costru\u00ec varie serre con componenti prefabbricati in ghisa, ferro e vetro, Paxton per il Palazzo di Cristallo impieg\u00f2 elementi prefabbricati (segmenti metallici e pannelli di vetro) prodotti in serie e portati in cantiere pronti per essere montati. I vantaggi di questa nuova strategia edilizia erano molteplici: in questo modo, infatti, si poteva raggiungere una maggiore economia di materiali e manodopera, siccome la costruzione di un edificio si limitava al semplice montaggio di pezzi gi\u00e0 prodotti in fabbrica. Il materiale edilizio, inoltre, poteva anche essere recuperato: basti pensare che lo stesso Palazzo di Cristallo, chiusasi l'Esposizione, venne smontato e rimontato a Sydenham, nei sobborghi di Londra.\nFu in questo modo che Paxton riusc\u00ec a fare architettura con i metodi dell'ingegneria, ponendosi a ideale capostipite di quella che verr\u00e0 poi battezzata \u00abarchitettura degli ingegneri\u00bb. Importanti furono anche i risultati conseguiti da Paxton sotto il profilo estetico: il Palazzo di Cristallo, per dirla con le parole del critico d'arte Giulio Carlo Argan, \u00abmette in valore lo sviluppo dimensionale, liberando la geometria dei volumi dal peso della massa; realizza una volumetria trasparente, eliminando la distinzione tra spazio interno ed esterno e dando una forte prevalenza al vuoto (le vetrate) rispetto al pieno (gli esili segmenti metallici); ottiene all'interno una luminosit\u00e0 pari a quella esterna\u00bb."}
{"id": "1506203", "revid": "767487", "url": "https://it.wikipedia.org/wiki?curid=1506203", "title": "Don Howe", "text": ""}
{"id": "1506204", "revid": "289247", "url": "https://it.wikipedia.org/wiki?curid=1506204", "title": "Olimpiadi invernali di Torino", "text": ""}
{"id": "1506205", "revid": "13023264", "url": "https://it.wikipedia.org/wiki?curid=1506205", "title": "Pattinatore su ghiaccio", "text": ""}
{"id": "1506207", "revid": "13023276", "url": "https://it.wikipedia.org/wiki?curid=1506207", "title": "Scott Douglas Cunningham", "text": ""}
{"id": "1506211", "revid": "76963", "url": "https://it.wikipedia.org/wiki?curid=1506211", "title": "George Allison", "text": "Biografia.\nNato a di Darlington, Allison cominci\u00f2 la carriera di a giornalista nella terra d'origine, il nord-est, prima di trasferirsi a Londra nel 1905. Divenne l'editorialista del giornale del Woolwich Arsenal e continu\u00f2 a svolgere questo ruolo anche dopo il trasferimento del club a Highbury e il cambio di denominazione in \"Arsenal\". Comment\u00f2 la prima finale di FA Cup trasmessa alla radio, quella che vide opposti Arsenal e Cardiff City nel 1927. Nel mese precedente aveva dato prova di versatilit\u00e0 in ambito sportivo rivestendo il ruolo di assistente del corrispondente della BBC Meyrick Good nel corso della prima trasmissione radiofonica della gara ippica Grand National.\nEra gi\u00e0 diventato membro del direttivo del club, di cui fu il primo segretario e managing director. Dopo l'improvvisa morte del leggendario presidente dell'Arsenal Herbert Chapman ai primi di gennaio 1934, Allison fu nominato successore a tempo pieno di Chapman nell'estate di quell'anno. Sotto la guida di Chapman e dell'allenatore provvisorio Joe Shaw l'Arsenal aveva gi\u00e0 vinto il League Championship due volte di fila (1932-1933 e 1933-1934). Sotto la gestione di Allison la squadra raggiunse quota tre titoli nazionali vinti, aggiudicandosi il campionato nel 1934-1935. In seguito conquist\u00f2 anche la FA Cup 1935-1936 e nuovamente il campionato nel 1937-1938.\nAllison recit\u00f2 nel film \"Il mistero dell'arsenale\" (\"The Arsenal Stadium Mystery\") del 1939, interpretando se stesso sul set di Highbury. Tra le sue parti vi era una frase urlata durante l'intervallo tra primo e secondo tempo: \"Siamo sull'uno a zero per l'Arsenal. \u00c8 cos\u00ec che ci piace\", frase che parve quasi un presagio visti i molti 1-0 di cui sarebbe stato protagonista l'Arsenal molti decenni dopo.\nAllison decise di non interferire sulle scelte tecniche, al contrario del suo predecessore Chapman; Joe Shaw e Tom Whittaker si occuparono dell'allenamento e della gestione tecnica della squadra, mentre Allison si concentrava sul calciomercato e sui rapporti del club con i media. Il giocatore dell'Arsenal Bernard Joy pi\u00f9 tardi racconter\u00e0: \"[Lui era] garbato, amichevole e di buon cuore. Ma non era molto capace di gestire i calciatori e non possedeva una profonda conoscenza del gioco. I sostenitori di Allison hanno citato i trofei vinti sotto il suo operato, sebbene dalla fine degli anni '30 l'Arsenal non fu pi\u00f9 il team che vinceva tutto come erano stati precedentemente. Allison non era stato capace di sostituire molte delle stelle dalla prima met\u00e0 del decennio, specialmente Alex James.\nCon l'avvento della Seconda Guerra Mondiale, il campionato ufficiale in Inghilterra fu sospeso; dopo che le ostilit\u00e0 furono terminate, molti dei giocatori che avevano reso grande l'Arsenal (come Cliff Bastin e Ted Drake) si ritirarono. L'Arsenal fin\u00ec tredicesimo nel 1946-47, e Allison, quasi settantenne e stanco della vita da allenatore, decise di ritirarsi. Mor\u00ec nel 1957 dopo molti anni di malattia."}
{"id": "1506213", "revid": "729019", "url": "https://it.wikipedia.org/wiki?curid=1506213", "title": "Capsula interna", "text": "La capsula interna \u00e8 una struttura anatomica cerebrale, di sostanza bianca. Essa \u00e8 costituita, nell'uomo, da fasci di fibre nervose dette \"di proiezione\" perch\u00e9 partono (fibre cortico-talamiche o cortico-pontine / cortico-nucleari) o arrivano (fibre talamo-corticali) alla corteccia cerebrale. Queste mettono in connessione la corteccia con regioni del diencefalo, del tronco e del midollo spinale, ed hanno principalmente la funzione di comandare la motilit\u00e0 volontaria e ricevere la sensibilit\u00e0 del corpo.\nIn una sezione orizzontale del cervello (Taglio di Flechsig) si pu\u00f2 distinguere la capsula interna come una fascia bianca al centro di ciascun emisfero: questa ha un andamento curvo con una concavit\u00e0 verso l'esterno.\nLe fibre che percorrono la capsula interna partono (o arrivano) da un'ampia area di corteccia. Se si segue l'andamento verso il collo, per\u00f2, si nota che la sezione orizzontale della capsula diventa sempre minore. In questa sezione si distingue un ginocchio (dove si trova la concavit\u00e0), un braccio anteriore (dalla concavit\u00e0 verso la fronte) ed un braccio posteriore (dalla concavit\u00e0 verso la nuca). In particolare, le tre zone contengono differenti fasci di fibre:\nLungo il decorso della capsula interna, i suoi tratti entrano in contatto con diverse strutture anatomiche: la testa del nucleo caudato si trova pi\u00f9 interna rispetto al braccio anteriore, il nucleo lenticolare (pallido interno, esterno e putamen) \u00e8 alloggiato verso l'esterno, nella concavit\u00e0 del ginocchio, mentre il talamo si trova nel lato interno del braccio posteriore.\nPatologia.\nDi grossa importanza, nella capsula interna, \u00e8 il passaggio delle fibre della motricit\u00e0 volontaria, che poi passeranno all'altro lato del corpo prima di innervare gli obiettivi. A causa di ci\u00f2, lesioni od infarti a questa struttura possono dare paralisi limitate a parti del corpo, ma soprattutto opposte rispetto all'emisfero danneggiato. Il danneggiamento delle fibre porta successivamente a morte dei neuroni a cui appartengono, processo che pu\u00f2 essere visto macroscopicamente."}
{"id": "1506215", "revid": "1543377", "url": "https://it.wikipedia.org/wiki?curid=1506215", "title": "Grazia Scuccimarra", "text": "Biografia.\nLaureata in Giurisprudenza all'Universit\u00e0 La Sapienza di Roma, insegna Diritto ed economia nelle Scuole superiori.\nFin dall'adolescenza ha coltivato la passione per la scrittura. \nLa passione per la musica l'ha portata a scrivere testi per canzoni, con il sogno nel cassetto di diventare cantante. Ha iniziato la sua carriera a Roma nel Folkstudio in Trastevere trampolino di tanti cantanti come De Gregori e Venditti. Il proprietario del locale, il signor Cesaroni, dopo averla ascoltata cantare le diede la spinta nell'indirizzare e valorizzare la vocazione per il cabaret.\nNel 1979, all'et\u00e0 di 32 anni, sposata e con due figli, affitt\u00f2 il teatro Leopardo a Trastevere e cominci\u00f2 a esibirsi portando in scena il suo primo lavoro teatrale \"Successo\", un testo che ironizzava sulla smania di successo nel mondo dello spettacolo. Dello spettacolo aveva scritto il testo, curato la regia e la scenografia, scelto le musiche e ne era stata l'interprete principale.\nDa quel momento port\u00f2 in scena nuovi spettacoli da lei scritti e interpretati, mediamente al ritmo di uno all'anno. Sono ventisei gli spettacoli comico-satirici messi in scena, da \"Successo\" del 1979 a \" Chiedo i danni\" del 2013.\nHa partecipato come opinionista a diverse edizioni del \"Maurizio Costanzo Show\".\nDal 1990 al 1995 \u00e8 stata consigliere comunale a Teramo per la lista \"Civica, laica e verde\" guidata all'epoca da Marco Pannella. Dello stesso gruppo consiliare, in quegli anni, fece parte anche il cantautore Ivan Graziani.\nNel 2005 ha ricevuto il premio della Societ\u00e0 Dante Alighieri per la cultura. L'attrice \u00e8 stata insignita del premio per la legalit\u00e0 \"Paolo Borsellino\".\nDi lei si \u00e8 scritto che "}
{"id": "1506218", "revid": "196390", "url": "https://it.wikipedia.org/wiki?curid=1506218", "title": "Marie Louise Larisch von Moennich", "text": ""}
{"id": "1506220", "revid": "767487", "url": "https://it.wikipedia.org/wiki?curid=1506220", "title": "Romanzo sentimentale (film)", "text": "Romanzo sentimentale (\"Romance sentimentale\") \u00e8 un cortometraggio del 1930 diretto da Sergej Michajlovi\u010d \u0116jzen\u0161tejn."}
{"id": "1506223", "revid": "1573940", "url": "https://it.wikipedia.org/wiki?curid=1506223", "title": "Cyrtarachne", "text": "Cyrtarachne \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"kyrtos\", cio\u00e8 \"arcuato, piegato, rigonfio, curvo\", e dal greco ', \"ar\u00e0chne\", cio\u00e8 \"ragno\", per la forma variamente gibbosa e arcuata dell'opistosoma.\nDistribuzione.\nLe 51 specie oggi note di questo genere sono state reperite in Asia, Europa meridionale, Africa e Oceania: la specie dall'areale pi\u00f9 vasto \u00e8 la \"C. ixoides\", rinvenuta in varie localit\u00e0 dell'area compresa fra il Mediterraneo e la Georgia, e anche in Madagascar.\nTassonomia.\nDal 2012 non sono stati esaminati esemplari di questo genere.\nA marzo 2014, si compone di 51 specie e tre sottospecie:"}
{"id": "1506228", "revid": "1314312", "url": "https://it.wikipedia.org/wiki?curid=1506228", "title": "Massacro di Ma'alot", "text": "Il massacro di Ma'alot, cittadina nel nord d'Israele, avvenne il 15 maggio 1974.\nIn questa data - che corrispondeva al 26\u00ba anniversario della proclamazione dello Stato d'Israele - un gruppo di terroristi palestinesi s'impadron\u00ec della scuola elementare \"Netiv Meir\" di Ma'alot. I palestinesi uccisero immediatamente alcuni bambini ed il guardiano della scuola. Dei restanti alunni e docenti furono presi ostaggio per essere poi in parte uccisi al fine di non rendere possibile il salvataggio degli ostaggi da parte delle forze di difesa israeliane.\nDescrizione.\nGi\u00e0 al mattino seguente gli uomini furono identificati come appartenenti all'organizzazione comunista Fronte Democratico per la Liberazione della Palestina (FDLP), infiltratisi in Israele e provenienti dal Libano. Costoro presentarono la loro richiesta di liberazione di 23 militanti arabi e di 3 terroristi, fra cui Kozo Okamoto - un militante giapponese che era stato tra i responsabili del massacro dell'Aeroporto di Lod del 1972 - dalle prigioni israeliane, in mancanza della quale si minacciava lo sterminio dei bambini. Come termine ultimo furono fissate le ore 18,00 dello stesso giorno.\nLa Knesset (parlamento israeliano), in riunione d'emergenza per le 15,00, decise di negoziare ma i palestinesi rifiutarono di prorogare i termini dell'ultimatum.\nAlle 17,45, un'unit\u00e0 della brigata d'\u00e9lite Golani (la \"Sayeret Golani\") assalt\u00f2 l'edificio. Tutti i sequestratori furono uccisi nell'attacco, ma non prima che essi usassero le loro armi da fuoco e i loro esplosivi contro i 21 bambini sequestrati. Furono in totale uccise 26 persone e ferite altre 66 (esclusi i terroristi). Inoltre un certo numero non quantificato di persone fu ucciso la sera precedente dai palestinesi nel loro avvicinamento alla scuola.\nRappresaglia israeliana.\nIl giorno seguente Israele bombard\u00f2 sette campi profughi palestinesi e alcuni villaggi nel Libano meridionale dove si trovavano uffici e campi di addestramento usati dal FDLP. Furono uccise 27 persone e altre 138 risultarono ferite.\nL'effetto traumatico degli eventi sull'opinione pubblica israeliana port\u00f2 tra le altre cose alla creazione delle unit\u00e0 di polizia volontaria Yamam, denominata \"Guardia Civile\", il 10 luglio 1974."}
{"id": "1506231", "revid": "228587", "url": "https://it.wikipedia.org/wiki?curid=1506231", "title": "Indice di Wobbe", "text": "L'indice di Wobbe (WI) \u00e8 il principale indicatore dell'interscambiabilit\u00e0 a parit\u00e0 di pressione dei gas carburanti come il gas naturale, il GPL ed \u00e8 frequentemente definito nelle specifiche delle forniture di gas e nei trasporti. L'indice di Wobbe, formula_1, \u00e8 definito come\nformula_2\nIn cui \"\u0394cHso\" \u00e8 il potere calorifico superiore, o semplicemente valore calorifico, e \"\u03c1\" la densit\u00e0 specifica del gas (densit\u00e0 relativa a quella dell'aria). Poich\u00e9 \"\u03c1\" \u00e8 adimensionale, \"IW\" ha le dimensioni del potere calorifico, e quindi \u00e8 solitamente espresso in MJ/Nm3, o MJ/Sm3 o, nei contesti anglosassoni, in BTU/scf.\nIl primo a proporlo in questo modo fu l'ingegnere bolognese Goffredo Wobbe nel 1926.\nL'indice di Wobbe \u00e8 usato per confrontare il potere calorifico di differenti miscele combustibili in un apparecchio. Se due carburanti hanno lo stesso indice di Wobbe allora a parit\u00e0 di pressione di alimentazione l'energia trasportata sar\u00e0 la stessa. Tipicamente variazioni fino al 5% sono consentite dal momento che non sono rilevabili dal consumatore. L'indice di Wobbe \u00e8 un fattore critico per minimizzare l'impatto della fase di transizione durante l'analisi dell'uso di carburanti SNG come le miscele propano-aria. \nFamiglie di combustibili.\nL'indice di Wobbe \u00e8 normalmente espresso nel sistema internazionale o in MJ/Sm3 (talvolta si usa anche il BTU/ft\u00b3 o \"BTU/piedecubo\", pari a 37.3 kJ/m3). Nel caso del gas naturale (massa molare 17\u00a0kg/kmol), il valore calorifico tipico \u00e8 circa 1,050 Btu/piede cubo e la densit\u00e0 \u00e8 circa 0,66\u00a0kg/m3; ne risulta un indice di Wobbe tipico di 1,367 BTU/ft\u00b3 (51 MJ/m3).\nVi sono tre ranges o \"famiglie\" di gas carburanti che sono stati internazionalmente approvate e basate sull'indice di Wobbe. La famiglia 1 copre i gas artificiali, la famiglia 2 i gas naturali (di range basso \"L\" o alto \"H\"), la famiglia 3 il GPL.\nL'apparecchiatura di combustione \u00e8 tipicamente progettata per bruciare un gas combustibile appartenente a una famiglia particolare: gas illuminante ricco di idrogeno, gas naturale o GPL."}
{"id": "1506232", "revid": "767487", "url": "https://it.wikipedia.org/wiki?curid=1506232", "title": "La congiura dei Boiardi", "text": "La congiura dei Boiardi () \u00e8 un film di Sergej Michajlovi\u010d \u0116jzen\u0161tejn realizzato nel 1946 ma distribuito dal 1958.\nTrama.\nLo zar Ivan IV si ritira dopo la sua lotta per il potere in un tranquillo convento di provincia a meditare. Ma presto \u00e8 costretto a riprendere il governo del trono della Russia perch\u00e9 la classe dei boiardi, capeggiata dalla zia, ordisce una ribellione che potrebbe gravemente compromettere i progetti dello zar.\nIvan viene appena in tempo a conoscenza dei piani dei ribelli e ottiene i nominativi dei congiurati tra i quali suo nipote che fa condannare. Dopo l'esecuzione di quest'ultimo per Ivan comincia un periodo di solitudine e riflessione, colmo dei tristi e lontani ricordi in cui egli sognava la rivoluzione sanguinaria e l'ambizione di conquistare la Russia e l'Occidente.\nIl progetto.\nIl progetto originale prevedeva tre film sulla vita di Ivan IV di Russia, il primo film venne realizzato e distribuito, questo \u00e8 il secondo che venne girato ma bloccato dalle autorit\u00e0 e distribuito solo nel 1958 (dopo la morte del regista), il terzo film non venne mai completato e ne vennero girate solo poche sequenze.&lt;br&gt;Questo film inoltre rispetto al primo \u00e8 ricco di una lunga sequenza a colori che mostra la conquista del tesoro."}
{"id": "1506236", "revid": "339392", "url": "https://it.wikipedia.org/wiki?curid=1506236", "title": "Ivan il Terribile, Parte II", "text": ""}
{"id": "1506240", "revid": "767487", "url": "https://it.wikipedia.org/wiki?curid=1506240", "title": "Ivan il Terribile, Parte III", "text": "Ivan il Terribile, Parte III \u00e8 un film di Sergej Michajlovi\u010d \u0116jzen\u0161tejn iniziato nel 1947 e mai completato. Ne esistono solo poche sequenze.\nIl progetto.\nIl progetto originale prevedeva tre film sulla vita di Ivan IV di Russia: il primo film venne realizzato e distribuito, mentre il secondo film venne girato e montato ma bloccato dalle autorit\u00e0 e distribuito solo nel 1958 (dieci anni dopo la morte del regista). Questo \u00e8 il terzo e ultimo film, mai completato per via della morte del regista."}
{"id": "1506244", "revid": "125506263", "url": "https://it.wikipedia.org/wiki?curid=1506244", "title": "Personaggi del Mondo Emerso", "text": "Elenco dei principali personaggi dell'universo immaginario della saga \"fantasy\" del \"Mondo Emerso\" della scrittrice Licia Troisi, formata dai cicli delle \"Cronache del Mondo Emerso\", \"Le guerre del Mondo Emerso\" e \"Le leggende del Mondo Emerso\". L'elenco include i personaggi inseriti in ordine alfabetico, nelle sezioni dei libri in cui appaiono per la prima volta.\nOrdini.\nCavalieri di drago.\nI Cavalieri di drago sono una classe di guerrieri che compongono l'Ordine dei Cavalieri di Drago della Terra del Sole, il pi\u00f9 importante ordine militare del Mondo Emerso. I Cavalieri di drago combattono a dorso di draghi sputafuoco, che l'ordine stesso alleva e assegna ai suoi membri al termine del tirocinio. L'ordine ha sede a Makrat, la capitale della Terra del Sole, e il suo capo, il Supremo generale, \u00e8 anche il comandante in capo delle forze armate di quel regno. Sempre a Makrat sorge l'Accademia, ove vengono ammessi i nuovi allievi, viene iniziato il loro tirocinio e infine vengono investiti cavalieri dal Supremo generale. L'istruzione si divide in due parti: in un primo tempo l'allievo viene istruito insieme agli altri novizi nella sede dell'Accademia, in seguito viene inviato a servizio di un Cavaliere di drago, che diventa suo maestro. Assolto con successo il percorso, in vista della cerimonia d'investitura \u00e8 prassi farsi incidere un tatuaggio e celebrare l'evento con una festa. I Cavalieri di drago sono considerati combattenti d'\u00e9lite e vengono spesso impiegati come ufficiali dagli eserciti dei vari regni del Mondo Emerso. Similmente ai cavalieri degli ordini cavallereschi medievali, essi sono vincolati da un codice d'onore e godono di un grande prestigio, per cui \u00e8 tradizione presso parecchie famiglie nobili (incluse quelle regnanti) di mandare i propri figli all'Accademia. Non sembrano esserci regole esplicite che vietano l'accesso a determinate razze o categorie di candidati, ma nei fatti viene pi\u00f9 volte constatato che i Cavalieri di drago sono quasi tutti umani rampolli di alte casate. Nihal, ragazza mezzelfo, incontra fin dall'inizio una forte ostilit\u00e0 e ottiene di accedere all'Accademia solo dopo forti insistenze e il superamento di una prova molto difficile (sostenere dieci duelli consecutivi contro allievi dell'Accademia), e anche in seguito \u00e8 costretta a fare i conti con la diffidenza e i pregiudizi di compagni e ufficiali superiori.\nI Cavalieri dell'Ordine della Terra del Sole sono i pi\u00f9 noti e rinomati, ma non gli unici guerrieri del Mondo Emerso che combattono in groppa a draghi. Un sotto-ordine \u00e8 rappresentato dai Cavalieri di drago azzurro, appartenenti alla Terra del Mare, che cavalcano una variet\u00e0 di draghi chiamati draghi azzurri, pi\u00f9 piccoli di quelli utilizzati all'Accademia. Anche i Cavalieri di drago azzurro sono legati all'ordine della Terra del Sole, ma conservano una certa autonomia. A s\u00e9 stanti sono i Cavalieri di drago nero, che sono combattenti al servizio del Tiranno e cavalcano bestie allevate dallo stesso. Il Tiranno (l'antagonista principale del ciclo delle \"Cronache del Mondo Emerso\") li impiega come generali delle sue armate e governanti dei territori assoggettati. Sono meno numerosi rispetto ai Cavalieri di drago dell'ordine, loro nemici nella guerra che oppone le Terre libere al potere del Tiranno, ma hanno a loro vantaggio i sortilegi del loro signore, che moltiplicano le loro forze e la difesa delle loro corazze.\nConsiglio dei Re e Consiglio dei Maghi.\nLe pi\u00f9 potenti e prestigiose organizzazioni che governano il Mondo Emerso sono il Consiglio dei Re e il Consiglio dei Maghi, istituiti dal re mezzelfo Nammen al termine della massacrante Guerra dei Duecento Anni. Hanno entrambi lo scopo di dirimere le contese tra i popoli in maniera pacifica, ma se il primo \u00e8 un'assemblea dei governanti, il secondo si occupa maggiormente dello sviluppo culturale. La loro sede originaria \u00e8 Enawar, nella Grande Terra al centro del Mondo Emerso, ma all'inizio della saga questa appare conquistata dal Tiranno, potente mago e lui stesso ex-Consigliere.\nNel Consiglio dei Maghi si ha accesso a seguito di un addestramento pi\u00f9 o meno lungo nelle arti magiche, che culmina con un esame dinanzi a una commissione di Consiglieri. A turno il Consiglio elegge un Capo, il cui ruolo per\u00f2 pare pi\u00f9 che altro rappresentativo. A differenza dei Cavalieri di drago, nel Consiglio non si fanno discriminazioni per il sesso, la razza o le condizioni sociali. Tuttavia esso non \u00e8 immune alla corruzione e, come i protagonisti delle \"Cronache\" lamentano in pi\u00f9 occasioni, molti Consiglieri si curano pi\u00f9 degli interessi personali che del bene del Mondo Emerso.\nConsiglio delle Acque.\nNella seconda trilogia della saga, i Consigli dei Re e dei Maghi si trovano sotto il controllo del re Dohor della Terra del Sole, che ha imposto suoi vassalli in gran parte delle Otto Terre e ha fatto bandire o assassinare i suoi avversari politici nelle due assemblee. La resistenza ai suoi piani di dominio assoluto si \u00e8 quindi raccolta attorno al Consiglio delle Acque, che ha sede appunto nella Terra dell'Acqua, e svolge lo stesso ruolo del Consiglio dei Maghi nelle \"Cronache\".\nFratelli della Folgore.\nI Fratelli della Folgore sono un ordine religioso fondato dalla sacerdotessa Theana dopo la fine degli eventi delle \"Guerre del Mondo Emerso\" e appaiono nella successiva trilogia delle \"Leggende\". I Fratelli della Folgore sono devoti alla divinit\u00e0 elfica Thenaar, nota anche come Shevraar, il cui culto era precedentemente perseguitato, perch\u00e9 il dio era messo in relazione alla distruzione e alla guerra, ma secondo i Fratelli della Folgore esso presiede anche all'amore e al rinnovamento.\nVeglianti.\nI Veglianti sono un gruppo di sacerdoti scissosi dai Fratelli della Folgore. Devoti anch'essi a Thenaar, si sono posti l'obiettivo di generare con la magia una \"Sheireen\", una figura leggendaria inviata dagli dei a difendere il Mondo Emerso dalle minacce dei \"Marvash\", entit\u00e0 distruttrici che invece sono inviate dal maligno dio elfico Freithar.\nGilda degli Assassini.\nLa Gilda degli Assassini \u00e8 una confraternita segreta che costituisce il maggior antagonista della trilogia delle \"Guerre\", praticando l'omicidio come glorificazione dell'oscura divinit\u00e0 Thenaar e favorendo al contempo l'ascesa politica del brutale Dohor, re della Terra del Sole.\nOriginariamente fu il Tiranno a riunire attorno a s\u00e9 una piccola setta di sacerdoti che prestavano un culto di morte al dio elfico Thenaar. La setta, nucleo originario della Gilda degli Assassini, identific\u00f2 in lui l'ottavo e ultimo araldo del loro dio, inviato a purgare il mondo da corruzione e debolezza, opere di divinit\u00e0 inferiori. Di ci\u00f2 non si fa parola nella trilogia delle \"Cronache\", ma in \"Un nuovo regno\" viene detto che la spia che attent\u00f2 alla vita del re del Mondo Sommerso in \"La missione di Sennar\" era in effetti un Assassino. Con la caduta del Tiranno le fondamenta della setta furono scosse, ma gli sopravvisse Yeshol, suo devoto braccio destro, che nei successivi quarant'anni la ricostru\u00ec.\nI membri della Gilda sono chiamati \"Vittoriosi\" e sono scelti tra i \"bambini della morte\", coloro che cio\u00e8 durante la propria infanzia hanno provocato (anche incidentalmente) la morte di qualcuno. La sede della Gilda \u00e8 la \"Casa\", un grande labirinto sotterraneo, al quale si accede attraverso un passaggio segreto nella cattedrale nera di Thenaar a Narbet, nella Terra della Notte. Nonostante il suo fanatismo, la Gilda persegue i suoi scopi anche per vie pragmatiche, in particolare con un accordo segreto con il re Dohor della Terra del Sole, pel quale gli Assassini eliminano gli avversari politici, ottenendo in cambio vari favori, come il recupero di vecchi testi di magia dispersi. Nei progetti della Gilda per\u00f2 anche Dohor, in quanto infedele, \u00e8 destinato all'eliminazione.\nRazze.\nDraghi.\nI draghi sono una razza ampiamente ramificata del Mondo Emerso. Creature insolitamente sensibili e intelligenti, sono anche molto possenti, capaci di volare e sputare fuoco, di solito hanno la pelle verde. Perci\u00f2 i comuni draghi del Mondo Emerso sono allevati e addestrati come cavalcature da battaglia dall'Ordine dei Cavalieri di drago della Terra del Sole. I cavalieri stringono sovente un legame molto forte con i rispettivi draghi.\nMolto simili ai draghi comuni, ma col corpo pi\u00f9 piccolo e affusolato, sono i draghi azzurri, che vivono nella Terra del Mare e sono allevati come cavalcature da battaglia dall'Ordine dei Cavalieri di drago azzurro.\nI draghi neri sono una razza generata tramite innesti e sortilegi oscuri dal Tiranno, che li utilizza come cavalcature per i suoi campioni. Hanno la pelle pi\u00f9 scura dei draghi comuni, ma sanno anch'essi volare, sputare fuoco e lottare, in pi\u00f9 paiono essere pi\u00f9 grossi e pi\u00f9 forti dei loro simili.\nI draghi di terra, o Makhtahar, abitano nelle Terre Ignote, al di l\u00e0 del fiume Saar. Diversamente dai draghi del Mondo Emerso, questi hanno un paio di alette inutili per volare e non si lasciano addomesticare, convivendo comunque pacificamente con il popolo delle Terre Ignote, che li venera come divinit\u00e0. Loro affini, ma pi\u00f9 piccoli e docili, sono i kagua, che gli Huy\u00e9 tengono come animali domestici e cavalcature.\nElfi.\nGli elfi sono stati tra i primi abitatori del Mondo Emerso, ma lo hanno abbandonato secoli prima degli eventi delle \"Cronache\", per tentarne la riconquista in \"Leggende del Mondo Emerso\". Hanno capelli verdi e le orecchie a punta e come i Mezzelfi hanno gli occhi viola. Per la memoria popolare del Mondo Emerso, gli elfi erano pacifici e vivevano in armonia con la natura, ma quando essi appaiono direttamente nella saga si rivelano in buona parte bellicosi e spietati, che reputano le altre razze inferiori e le accusano di averli derubati della terra. Nelle Leggende, le Ninfe che sono una delle razze pi\u00f9 antiche del mondo emerso, rivelano che secoli fa, un morbo aveva rischiato di sterminare gli elfi. Essi commisero dei massacri fra le ninfe quando scoprirono che il loro sangue era il solo antidoto che poteva curarli, senza nessuna possibilit\u00e0 di dialogo o di richiesta. Sempre nelle Leggende, con la conclusione della guerra, la terra del vento viene occupata dagli Elfi che cessano ogni ostilit\u00e0 vivendo infine in pace con le altre razze.\nFammin.\nI fammin sono una razza di guerrieri bestiali, creata dal Tiranno tramite crudeli esperimenti di magia proibita per costituirsi un esercito. Di forma umanoide, hanno il corpo tozzo ricoperto di pelliccia rossastra, lunghi artigli e zanne affilate. Sono combattenti di spietata ferocia, con l'eccezione di alcuni, denominati \"errati\", che conservano sentimenti di pena per le proprie vittime, ma sono costretti anch'essi all'obbedienza incondizionata al Tiranno e ai suoi maghi come tutti gli altri.\nLa maggior parte dei fammin viene sterminata alla caduta del Tiranno, alla fine del \"Talismano del Potere\". La razza tuttavia sopravvive, sia pure in situazione di miseria.\nFolletti.\nI folletti sono piccole creature alate, che abitano nelle foreste del Mondo Emerso. Timidi e sfuggenti, gi\u00e0 nel primo libro viene detto che essi rischiano la sopravvivenza a causa delle devastazioni operate dalle armate del Tiranno, che non si fermano neppure davanti ai Padri della Foresta, gli spiriti in forma di enormi alberi che custodiscono la vita delle foreste stesse.\nGnomi.\nGli gnomi sono la razza predominante nelle Terre del Fuoco e delle Rocce, ma vi sono svariate comunit\u00e0 gnomiche anche in altre parti del Mondo Emerso. Pi\u00f9 minuti e longevi degli umani, sono considerati fieri e guerreschi. I maschi curano lunghe barbe, mentre le femmine sono considerate particolarmente belle anche dagli umani.\nHuy\u00e9.\nGli huy\u00e9 sono una razza originata dall'incrocio tra elfi e gnomi. Sono di corporatura minuta, con barbe verdi e orecchie a punta. Abitano nelle Terre Ignote e sono pi\u00f9 semplici e pacifici dei popoli del Mondo Emerso.\nMezzelfi.\nI mezzelfi sono gli abitanti della Terra dei Giorni, la quale per\u00f2 all'inizio del ciclo delle \"Cronache del Mondo Emerso\" appare in rovina e spopolata da lungo tempo, tanto che Nihal, la protagonista, \u00e8 ritenuta l'ultimo mezzelfo del Mondo Emerso. Nati dall'incrocio tra la razza elfica e quella umana, svilupparono caratteristiche fisionomiche loro proprie: le orecchie a punta e gli occhi viola sono caratteristiche elfiche, ma non i capelli blu (gli elfi li hanno verdi), e le proporzioni sono pi\u00f9 simili a quelle umane. Gli elfi emigrarono dal Mondo Emerso secoli addietro e maturarono negli anni un forte risentimento contro le razze che rimasero indietro, inclusi i mezzelfi, accusandoli di averli derubati della terra. Eppure i mezzelfi erano i loro parenti pi\u00f9 prossimi, mantenendo anche alcune loro tradizioni e venerando gli stessi dei, come ad esempio Shevraar, dio del fuoco e della guerra. Si insediarono nella Terra dei Giorni e costituirono un regno autonomo, con capitale Seferdi la Bianca, una metropoli ricca e prospera, importante centro di studi, in particolare l'astronomia. Nonostante fossero di indole pacifica, i mezzelfi erano piuttosto ostili ai contatti con le altre razze, punivano molto severamente i matrimoni misti e a un certo punto espulsero dal paese tutti i maghi.\nNinfe.\nLe ninfe sono una delle razze pi\u00f9 antiche del Mondo Emerso, abitanti della Marca dei Boschi. Sono esseri leggiadri e dal corpo sottile; sembrano formate di acqua pura e i loro capelli sono trasparenti e lunghi. Possiedono una grande magia, ragione per cui sono oggetto delle brame delle altre razze.\nUmani.\nGli umani sono la razza predominante nelle Terre del Vento, del Mare, del Sole e della Notte, mentre si dividono la Terra dell'Acqua con le ninfe. Inoltre sono umani anche gli abitanti di Zalenia e dei Domini del Sud, al di l\u00e0 del Mondo Emerso.\n\"Cronache del Mondo Emerso\".\nAires.\nAires \u00e8 la figlia del capitano pirata Rool e ufficiale della sua ciurma. Descritta come donna combattiva e particolarmente attraente, \u00e8 l'amante dell'ex-cacciatore di pirati Benares. Compare in \"La missione di Sennar\", in cui, per una ricompensa di un milione di dinar, accetta di traghettare il giovane mago Sennar fino all'ingresso del leggendario Mondo Sommerso, pensando in realt\u00e0 di intascare i soldi e sbarazzarsi di lui strada facendo. Ma Sennar impressiona fortemente i pirati proteggendo con i suoi incantesimi la nave da una burrasca e un mostro marino, sicch\u00e9 Aires decide di tener fede all'impegno. Della sua amicizia con il mago si ingelosisce Benares, il compagno di Aires, che, al momento di lasciare andare Sennar verso il vortice marino che costituisce l'entrata per il Mondo Sommerso, sabota la scialuppa del mago, che quindi affonda. Credendo Sennar annegato, Aires prima caccia Benares, successivamente si separa dalla ciurma del padre e decide di prendere parte alla guerra contro il Tiranno. Riappare quindi in \"Il Talismano del Potere\" come leader della resistenza nella Terra del Fuoco, ove nuovamente aiuta Sennar e Nihal nella loro missione. Nella battaglia finale contro il Tiranno, Aires guida i suoi ribelli contro la Rocca e affronta in combattimento i due Cavalieri di drago nero Semeion e Dameion.\nNella \"Setta degli assassini\" si viene a sapere che Aires, dopo la caduta del Tiranno, \u00e8 diventata regina della Terra del Fuoco. In seno al Consiglio dei Re parteggia per il vecchio Ido contro le ambizioni del re Dohor, il quale per\u00f2 riesce a farli espellere con false accuse di tradimento. Aires viene eliminata dalla Gilda degli Assassini su mandato di Dohor, che fa invadere la Terra del Fuoco.\nAster.\nAster, meglio noto come il Tiranno, \u00e8 l'antagonista principale della trilogia delle \"Cronache\". Inizialmente di lui viene detto solamente che sia un ex-Consigliere e il mago pi\u00f9 potente del Mondo Emerso, che attraverso la sua conoscenza nelle magie proibite \u00e8 riuscito a crearsi una vasta armata e una imponente roccaforte, dalla quale organizza la sua guerra per assoggettare il Mondo Emerso. Per il resto \u00e8 un personaggio molto misterioso e solo nel finale del \"Talismano del Potere\" vengono rivelati, oltre al suo nome, la sua storia e la sua natura.\nCome raccontato da lui stesso alla fine del \"Talismano del Potere\", Aster \u00e8 figlio di un umano e una mezzelfa della Terra dei Giorni. Le unioni miste sono condannate nel suo paese, per cui il padre viene messo a morte e la madre marchiata a fuoco e successivamente cacciata nella vicina Terra della Notte assieme al figlio. Anni dopo la donna rimane uccisa nel corso di uno dei conflitti per il potere tra i nobili della Terra della Notte. Aster dimostra presto di essere estremamente dotato nelle arti magiche e, ancora giovanissimo, accede al Consiglio dei Maghi e ne viene eletto Capo. Studia intensamente la magia e la storia e cerca di trovare una soluzione ai continui conflitti che insanguinano il Mondo Emerso. Ci\u00f2 gli procura l'ostilit\u00e0 dei re e dei Consiglieri, gelosi dei loro privilegi. Si innamora di un'altra Consigliera, la maga gnomica Reis, ma la ferma opposizione del padre di lei, il Consigliere Oren, rompe la loro relazione: Reis si fa persuadere di essere stata sedotta con l'inganno e rinnega l'amore per Aster e su quest'ultimo Oren impone un sigillo magico, che gli d\u00e0 l'aspetto di un bambino per il resto dei suoi giorni, infine lo trascina davanti al Consiglio accusandolo di tradimento, e lo fa condannare a morte. In Aster si radica la convinzione che per il Mondo Emerso non sia possibile alcuna redenzione: le sue creature sono maledette a odiare e infliggersi vicendevolmente sofferenza senza posa, per cui l'unica soluzione agli occhi di Aster, per estinguere il male e il dolore, \u00e8 lo sterminio di ogni forma di vita senziente, inclusa la propria.\nFuggito dal Consiglio, Aster riunisce attorno a s\u00e9 regnanti deposti e nobili assetati di potere e costituisce un esercito. I \"fammin\", guerrieri dalle fattezze e dalla ferocia bestiale, da lui stesso generati con la magia, sono il nerbo delle sue forze armate e al loro comando si trovano dei campioni dotati di corazze e armi magiche a cavallo di draghi neri, anch'essi frutto della sua magia. Aster occupa quindi Enawar, la sede del Consiglio dei Maghi, ed erige al suo posto un'enorme roccaforte nera, la Rocca, nella quale si insedia. Indi i suoi eserciti iniziano a conquistare uno dopo l'altro i regni del Mondo Emerso, seminando orrore e devastazione. Ormai lo si conosce solo come \"il Tiranno\". Alla fine della trilogia, ad almeno quarantacinque anni dalla sua ascesa, il Tiranno \u00e8 padrone incontrastato di tutto il Mondo Emerso eccetto la Terra del Mare e la Terra del Sole, che resistono a fatica con il sostegno del Mondo Sommerso.\nAvvertito da una profezia che un giorno un membro del suo popolo lo ostacoler\u00e0, il Tiranno ordina il genocidio dei mezzelfi della Terra dei Giorni. Sfugge per\u00f2 una bambina, Nihal, che si voter\u00e0 alla vendetta contro di lui. Ella si rivela essere la \"Sheireen\", la guerriera consacrata al dio della guerra Shevrar, destinata a conquistare un potente talismano magico, che spezza la magia del Tiranno e lo uccide alla fine del terzo libro delle \"Cronache\", salvando il Mondo Emerso.\nAncora nei cicli successivi alle \"Cronache\" (\"Guerre\" e \"Leggende del Mondo Emerso\"), il periodo di predominio di Aster \u00e8 ricordato come un'era particolarmente oscura e brutale e il suo ricordo aleggia sugli abitanti del Mondo Emerso, che lo ritengono il mago pi\u00f9 potente della storia. Sorge un vero e proprio culto della sua persona, identificata come inviato divino di Thenaar, culto poi scomparso assieme alla setta che lo pratica in \"Un nuovo regno\".\nNella trilogia delle \"Leggende del Mondo Emerso\" viene svelato che Aster fosse un \"Marvash\" (\"Distruttore\"), una creatura della mitologia elfica, che, incarnazione di un'antica e maligna divinit\u00e0, si manifesta ciclicamente nel Mondo Emerso per portare morte e devastazione, contrastati da figure a essi contrapposte, le cosiddette \"Sheireen\" (\"Consacrate\"). Per\u00f2 a differenza di San e Amhal, gli altri due \"Marvash\" che compaiono nella saga, Aster non sembra avere dentro di s\u00e9 un lato oscuro che lo spinge alla violenza e cerca di prendere il controllo su di lui, n\u00e9 i suoi poteri magici appaiono limitati alle sole formule proibite atte a creare distruzione; Aster non si render\u00e0 quindi mai conto della sua natura di distruttore, assecondandola inconsciamente. L'obbiettivo di Aster infatti era di salvare il Mondo Emerso, ma inconsapevolmente la sua natura di Marvash lo stava spingendo unicamente a distruggerlo.\nAstrea.\nAstrea \u00e8 una ninfa, regina della Terra dell'Acqua e moglie di re Galla. Muore per mano di Deinoforo nel corso del libro, \"La missione di Sennar\", nel tentativo di salvare la sua Terra, erigendo una barriera assieme ad altre ninfe. Dopo la sua morte, Theris diverr\u00e0 il braccio destro di re Galla.\nDebar.\nDebar, meglio conosciuto come Deinoforo, \u00e8 un Cavaliere di Drago Nero, che indossa una vistosa armatura rossa e comandante delle truppe del Tiranno che invadono la Terra dell'Acqua. In precedenza era un giovane militare dell'esercito delle Terre Libere, ma, a causa di pretestuose accuse di tradimento, la sua famiglia fu messa a morte, e lui, per disperazione, cambi\u00f2 bandiera e nome. Sul campo di battaglia Ido si batte con lui a duello e riuscendo a mozzargli un braccio, perdendo per\u00f2 un occhio. Nella decisiva Battaglia d'Inverno, Deinoforo si erge a difesa della Rocca, e viene nuovamente fronteggiato da Ido, il quale lo sconfigge e uccide.\nDohor.\nDohor appare per la prima volta in \"Il talismano del potere\" come giovane allievo dell'Accademia dei Cavalieri di Drago. Viene descritto come attraente, con capelli biondo chiarissimo, quasi bianco, occhi azzurri anch'essi molto chiari. Rampollo di un nobile della Terra del Sole, \u00e8 orgoglioso, arrogante e vendicativo, e contesta apertamente la scelta del cavaliere Ido di non farlo partecipare alla prossima battaglia campale contro l'esercito del Tiranno, al che lo gnomo, per infliggergli una lezione, lo sfida a dimostrare le sue capacit\u00e0 di combattimento e lo batte, umiliandolo davanti all'intera Accademia. Dohor non gli perdoner\u00e0 mai questo affronto.\nIn et\u00e0 adulta Dohor si sposa con la regina della Terra del Sole, Sulana, e diventa cos\u00ec sovrano della pi\u00f9 ricca delle Otto Terre. Assetato di maggior potere, esautora completamente la moglie dalle funzioni di governo, monopolizza il Consiglio e, tramite intrighi, ne fa espellere o liquidare gli oppositori, infine si annette la Grande Terra e insedia dei re fantocci sulle Terre dei Giorni, della Notte, delle Rocce, del Fuoco e del Vento. Mantiene un instabile controllo su questo vasto impero col pugno di ferro, reprimendo nel sangue l'opposizione anche in seno alla sua famiglia. Ai suoi piani resiste a fatica l'Alleanza delle Acque, animata dal vecchio Ido. Ha invece un valido alleato segreto in Yeshol, capo della Gilda degli Assassini. Questa, assieme a Dohor, costituisce il maggiore antagonista nella trilogia delle \"Guerre del Mondo Emerso\".\nDohor e Sulana si odiano, tanto che il re, per avere un erede dopo la morte del suo primo figlio per febbre rossa, usa violenza alla moglie per ingravidarla una seconda volta. Il secondo figlio, Learco, viene educato per essere un guerriero spietato come il padre, ma si rivela caratterialmente il suo esatto opposto, e Dohor non perder\u00e0 occasione per rinfacciarglielo. Quando Learco viene coinvolto con la sua amante Dubhe in una cospirazione ai suoi danni, Dohor non esita a consegnarlo alla Gilda degli Assassini, perch\u00e9 sia ucciso, ignorando che Yeshol, credendosi in procinto di realizzare il suo principale obiettivo, medita di sbarazzarsi anche di Dohor. Alla Casa della Gilda per\u00f2 i suoi piani vengono sventati da un gruppetto di eroi capitanati dal vecchio Ido. Con quest'ultimo Dohor si batte a duello per risolvere la loro vecchia contesa una volta per tutte e finisce ucciso, ma anche Ido, stremato dalle ferite e dalla fatica, spira subito dopo. Learco, salito al trono della Terra del Sole, rinuncer\u00e0 a tutte le conquiste del padre e restaurer\u00e0 la pace nel Mondo Emerso.\nDola.\nDola \u00e8 un principe gnomo della Terra del Fuoco, figlio di Moli e fratello minore di Ido. Il loro nonno Daeb era re della Terra del Fuoco, ma dopo il suo assassinio il suo figlio ed erede Moli fugg\u00ec in esilio, portando con s\u00e9 Ido e Dola. Dola, figlio secondogenito di Moli, cresce all'ombra di Ido, valoroso Cavaliere di drago, nel quale si riversano le maggiori aspettative del padre. Grazie a un patto con il Tiranno l'ambizione di Moli si realizza, ma, in cambio i suoi figli diventano generali delle truppe del Tiranno macchiandosi di diversi crimini, fra cui lo sterminio dei mezzelfi. Mentre Ido, disgustato dal massacro, fugge e ritorna fra i Cavalieri di drago a combattere per le Terre Libere, Dola resta fedele al Tiranno, il quale fa di lui uno dei guerrieri pi\u00f9 forti e temuti del Mondo Emerso: gli consegna un drago nero e una corazza stregata, e, con formule proibite, moltiplica le sue forze. Dola non esita neppure ad assassinare il proprio padre Moli e sottrargli il trono, continuando a governare in nome del Tiranno i domini a lui assoggettati. Nel primo libro quindi Dola appare come Cavaliere di drago nero, in testa alla direttrice d'invasione della Terra del Vento, espugna senza difficolt\u00e0 la torre di Salazar, la incendia, dove muoiono parte dei prigionieri, e riducendo in schiavit\u00f9 i rimanenti. Quando Nihal, divenuta Cavaliere di drago, lo rincontra anni dopo sul fronte della Terra dell'Acqua, giura quindi di vendicare il massacro. Grazie a una formula proibita suggeritale da un ex-sostenitore del Tiranno riesce a contrastare i sortilegi che proteggono Dola e a uccidere il suo drago nero, ma solo il provvidenziale aiuto di un Padre della Foresta le permette di aver ragione dell'avversario al termine di un estenuante duello. Dola viene fatto prigioniero dall'esercito delle Terre Libere, condannato a morte, e decapitato.\nEleusi.\nEleusi \u00e8 una giovane donna che vive sola con il figlio Jona, poich\u00e9 suo marito si trova al fronte per combattere contro il Tiranno. \u00c8 una guaritrice, e sa mettere i punti alle ferite, bench\u00e9 non sia sacerdotessa. Ospiter\u00e0 Nihal per tre mesi, quando questa viene inviata in licenza da Ido. In questo periodo Nihal scoprir\u00e0 il suo lato femminile, e alla fine dovr\u00e0 scegliere tra una vita passata ad accudire figli, e una vita passata a combattere per il destino del Mondo Emerso. La sua scelta sar\u00e0 quella di tornare a combattere. Elusi rimarr\u00e0 delusa e non si degner\u00e0 nemmeno da salutarla quando Nihal ripartir\u00e0.\nFen.\nFen \u00e8 un valente e affascinante Cavaliere di drago, generale della Terra del Sole. Il suo drago si chiama Gaart. La quattordicenne Nihal si innamora a prima vista di Fen, ma disperatamente, perch\u00e9 lui \u00e8 il compagno della maga Soana, maestra della stessa Nihal e di Sennar, e nota a malapena le sue attenzioni. Tuttavia si offre come insegnante di combattimento della ragazza e pi\u00f9 tardi la raccomanda al Generale Supremo, affinch\u00e9 possa accedere all'Accademia e diventare pure lei un Cavaliere di drago. Fen e il suo drago rimangono uccisi in battaglia, e il Tiranno evoca i loro fantasmi perch\u00e9 combattano per lui, prima che, grazie alla magia, i due vengano rispediti nell'aldil\u00e0 definitivamente proprio da Nihal.\nGalla.\nGalla. Sovrano della Terra dell'Acqua, marito della ninfa Astrea. Morir\u00e0 in battaglia per mano di Deinoforo, nel tentativo di vendicare sua moglie.\nIdo.\nIdo ricopre il ruolo di mentore della protagonista Nihal nel primo ciclo della saga, \"Cronache del Mondo Emerso\", e di capo della resistenza nella seconda, \"Le guerre del Mondo Emerso\", facendo infine alcune apparizioni in \"Le leggende del Mondo Emerso\". Ido \u00e8 uno gnomo, principe della Terra del Fuoco e valente Cavaliere di Drago. Porta una lunga barba, intrecciata e decorata secondo la moda del suo popolo, e fuma spesso la pipa. Il suo drago si chiama Vesa. \u00c8 descritto come un guerriero con una vasta esperienza e un forte senso dell'onore, ma anche numerosi rimorsi per gli sbagli commessi. Ha un carattere leale e paterno, ma anche fiero e testardo, e ci\u00f2 lo porta pi\u00f9 volte in conflitto con altri personaggi, come Nihal. A quest'ultima, col passare del tempo, si affeziona in particolar modo.\nIdo e suo fratello minore Dola sono figli di Moli, il deposto re gnomico della Terra del Fuoco. Quest'ultimo, volendo recuperare il trono a tutti i costi, fa addestrare il figlio primogenito come Cavaliere di drago e poi vende i servigi di entrambi i suoi figli al Tiranno, che li fa combattere in testa alle sue armate. Dapprima rissoso e arrogante, Ido combatte con entusiasmo le guerre del Tiranno e incide il suo giuramento di fedelt\u00e0 sulla sua spada, rimane per\u00f2 sconvolto alla vista della strage dei mezzelfi ordinata dal Tiranno, il quale peraltro ha nel frattempo fatto assassinare Moli per sostituirlo con il pi\u00f9 leale Dola. Ido si consegna al Consiglio e ottiene l'occasione di riscattarsi combattendo con l'esercito delle Terre Libere. I suoi trascorsi per\u00f2 lo rendono inviso al Supremo generale Raven. Quest'ultimo a un certo punto gli affida l'addestramento della giovane mezzelfa Nihal a Cavaliere di drago e il loro rapporto, dapprima molto turbolento a causa della testardaggine di entrambi, diventa col tempo molto caloroso, tanto che lo gnomo diventa per Nihal un secondo padre. Sul campo Ido diventa generale e durante la decisiva Battaglia d'Inverno (alla fine del \"Talismano del Potere\") uccide in duello Deinoforo, un Cavaliere di drago nero che in un precedente combattimento lo aveva accecato di un occhio. Dopo la vittoria viene proclamato nuovo Supremo generale dell'Ordine dei Cavalieri di drago.\nNelle \"Guerre del Mondo Emerso\" Ido, bench\u00e9 ormai ultracentenario, anima la resistenza ai piani di dominio mondiale di Dohor, il brutale re della Terra del Sole, col quale Ido ha una vecchia contesa in sospeso, avendolo umiliato pubblicamente da giovane. Ha avuto anche una relazione con la maga Soana, che per\u00f2 \u00e8 morta di malattia qualche anno prima dell'inizio della trilogia. Scoperti i piani della Gilda degli Assassini, alleata segretamente con Dohor, Ido si reca a Salazar per salvare San, il giovane nipote di Nihal, che la Gilda vuole rapire. Portato il ragazzino al sicuro nel Mondo Sommerso, San per\u00f2, ansioso di vendicare l'uccisione dei genitori, scappa direttamente alla sede della Gilda. Ido, assieme a un gruppetto di combattenti, gli corre dietro e d\u00e0 avvio a un attacco disperato alla base nemica, che viene rasa al suolo. La Gilda viene sconfitta, San liberato e Ido trafigge a morte il suo vecchio nemico Dohor, ma, stremato, spira subito dopo.\nLaio.\nLaio \u00e8 uno degli amici della protagonista Nihal. Viene descritto come un ragazzo paffuto, con riccioli biondi e l'aria innocente di un bambino, bench\u00e9 sia pi\u00f9 giovane di Nihal solo di poco. Nihal conosce Laio a Makrat, all'Accademia dei Cavalieri di drago, quando entrambi sono ancora allievi. Laio \u00e8 originario della Terra della Notte, che da tempo \u00e8 stata assoggettata dal Tiranno, per cui il padre si \u00e8 trasferito con lui nella Terra del Sole. La madre di Laio \u00e8 morta, mentre il padre, Pewar, \u00e8 un uomo freddo e autoritario, nonch\u00e9 un ricco e glorioso generale dei Cavalieri di drago, ed \u00e8 infatti lui che costringe il figlio a frequentare l'Accademia, desiderando che percorra la sua stessa carriera. Ma per Laio, anima sensibile e innocente, la vita militare \u00e8 insopportabile, per cui a un certo punto fugge e prende a girovagare per le Terre Libere vivendo alla giornata, sperimentando svariati mestieri, come quello di menestrello. Rintracciato dall'amica Nihal (che nel frattempo \u00e8 riuscita a ricevere l'investitura a Cavaliere) in un bosco, ove era stato fatto prigioniero da dei predoni, viene riportato indietro e diventa suo scudiero. Per Pewar questo \u00e8 un affronto, per cui convoca il figlio alla sua villa per costringerlo a riprendere l'addestramento a Cavaliere di drago: Laio viene insultato e umiliato e infine sottoposto a una prova di forza, nella quale dovrebbe uccidere un soldato al servizio del padre, ma si rifiuta e abbandona la villa. Nel terzo libro della trilogia, Nihal e il suo amico Sennar partono alla ricerca delle otto pietre del Talismano del Potere e Laio, scudiero di Nihal, decide di accompagnarli. Ma nel terzo santuario, Glael, spirito della luce, si impossessa del suo corpo per evadere nel mondo, prima che venga persuasa da Sennar a lasciarlo libero. Nihal conclude allora che il viaggio sia troppo pericoloso per Laio e lo lascia indietro in un accampamento. Il ragazzo decide di seguirli lo stesso, ma viene catturato dai guerrieri del Tiranno. Laio viene ferocemente torturato, ma riesce a mantenere segreto lo scopo della missione di Nihal, e la sua perseveranza a voler proteggere gli amici suscita l'impressione di Vra\u0161ta, il fammin incaricato di mantenere in vita il prigioniero. Vra\u0161ta diventa amico di Laio e comprende di essere un \"errato\" (un fammin cio\u00e8 che prova pena all'idea di uccidere, bench\u00e9 sia questo lo scopo principale per cui il Tiranno ha creato la loro razza), e lo aiuta a fuggire e ricongiungersi con i suoi amici. Visto per\u00f2 che nemmeno gli \"errati\" possono rifiutarsi di obbedire agli ordini del Tiranno e dei suoi stregoni, Vra\u0161ta si fa uccidere da Nihal, affinch\u00e9 non possa essere costretto a rivoltarsi contro l'amico. Altri fammin intanto lo avevano seguito, e nel successivo combattimento anche Laio, per la prima volta, uccide, ma nello scontro viene ferito da una lama avvelenata. Dopo pochi giorni di inutili tentativi di guarirlo da parte di Sennar, Laio esprime il suo ultimo desiderio (abbracciare Nihal, la sua migliore amica) e spira. Viene seppellito nella Terra della Notte con una ciocca di capelli di Nihal tra le mani. Dopo la caduta del Tiranno, Nihal si reca alla sua tomba depositando l'armatura che Laio tante volte le aveva sistemato prima di una battaglia.\nLivon.\nLivon \u00e8 uno dei personaggi principali di \"Nihal della terra del vento\", primo libro della saga delle \"Cronache del Mondo Emerso\". Vive e lavora a Salazar, la citt\u00e0-torre principale della Terra del Vento, uno dei fabbri pi\u00f9 abili e ricercati del Mondo Emerso. Rimasto orfano, riusc\u00ec, con il suo lavoro, a mantenere s\u00e9 e la sua sorella minore Soana. Da ragazza per\u00f2 Soana lasci\u00f2 Salazar per diventare maga come allieva della gnoma Reis, scelta che a Livon non piacque e per la quale i loro rapporti si deteriorarono. Fu per\u00f2 proprio Soana che in seguito gli affid\u00f2 una bambina in fasce, trovata come unica superstite in un campo di profughi mezzelfi fatti sterminare dal Tiranno. Livon la crebbe quindi col nome di Nihal, come figlia propria e sottacendole la tragica verit\u00e0 sulle sue origini. Nihal cresce con un carattere ribelle e testardo, sognando un futuro di grande guerriera, e Livon, pur apprensivo, le insegna i fondamenti del combattimento regalandole un pugnale da lui forgiato, che la ragazza per\u00f2 perde in una sfida con il mago Sennar. Livon si mostra preoccupato, quando Nihal chiede di imparare la magia presso Soana, ma alla fine cede. In seguito fabbrica per lei una spada di \"cristallo nero\" (il materiale pi\u00f9 resistente del Mondo Emerso) con l'impugnatura a forma di drago, con le ali che formano la guardia, il corpo e la coda l'elsa e la lama che fuoriesce dalle fauci spalancate, inoltre la testa del drago \u00e8 rielaborata da una lacrima del Padre della Foresta, donata a Nihal dal folletto Phos. Da quest'arma Nihal non si separer\u00e0 mai. Quando le armate del Tiranno invadono la Terra del Vento e Salazar viene espugnata, Livon cerca di proteggere Nihal e viene quindi ucciso da una coppia di fammin.\nMalerba.\nMalerba \u00e8 uno sguattero dell'Accademia dei Cavalieri di drago, uno gnomo dall'aspetto ripugnante, basso e grasso, completamente calvo, una gamba di legno e il corpo deformato e deturpato da cicatrici, infine con la psiche profondamente turbata e snaturata. Nihal \u00e8 inorridita, quando se lo vede davanti per la prima volta, ma in seguito ne prover\u00e0 compassione, scoprendo che Malerba \u00e8 stato ridotto cos\u00ec da diabolici esperimenti di magia nera, coi quali il Tiranno cerca di tramutare i prigionieri in creature funzionali ai suoi scopi. Anche la famiglia di Malerba \u00e8 scomparsa a causa del Tiranno, e lo gnomo nutre premure per Nihal apparentemente perch\u00e9 lei gli ricorda una figlia.\nMegisto.\nMegisto \u00e8 un potente mago che, postosi al servizio del Tiranno, combatt\u00e9 per lui protagonista e autore di diverse stragi, in particolare ai danni delle ninfe della Terra dell'Acqua. Catturato, venne condannato a restare pietrificato per sempre al centro di una foresta della Terra dell'Acqua, solo di notte pu\u00f2 assumere forma umana e muoversi, ma sempre trattenuto da catene, impossibilitato ad abbandonare la foresta e a usare la magia. Quando Nihal si imbatte in lui, una notte lo trova ormai vecchio e con una lunga barba bianca, ma, nel frattempo, ha recuperato la pace con s\u00e9 stesso. Dietro forte insistenza della mezzelfo, le svela una formula proibita per contrastare Dola, comandante del Tiranno ritenuto invincibile.\nOarf.\nOarf. Drago di Nihal. \u00c8 un veterano, apparteneva gi\u00e0 a un Cavaliere di Drago, morto nella prima battaglia di Nihal, quindi Nihal ha dovuto faticare per farsi accettare, ma poi diventarono inseparabili. Appare in Guerre del Mondo Emerso, diventando drago di Sennar, di Ido per combattere contro Dohor, e infine di San. Accompagner\u00e0 San nella casa di suo nonno dopo la morte di Ido. Oarf veglia su San per buona parte della sua vita da eremita, tuttavia San inizia a sviluppare una tendenza all'omicidio e alla sete di sangue, svolgendo certe missioni di cacciatore per procurarsi i soldi per il cibo, mostrando cos\u00ec la sua parte oscura. Oarf non sopporter\u00e0 questa sua tendenza agli spargimenti di sangue, decidendo infine di abbandonarlo. San, di ritorno dal Mondo Emerso mente, dicendo che Oarf \u00e8 morto di vecchiaia. Oarf rimarr\u00e0 dopo questo per lungo tempo nelle terre ignote. Nihal tornata nel mondo dei vivi lo richiama a s\u00e9 con un incantesimo. Oarf ricomparit\u00e0, mostrandosi con un aspetto decisamente invecchiato ma dimostrando ancora di sapere combattere, ritornando finalmente insieme a Nihal.\nOndine.\nOndine \u00e8 una ragazza di Zalenia che Sennar incontra nel secondo libro delle \"Cronache del Mondo Emerso\", dopo essere stato arrestato con l'accusa di essere un abitante del mondo di sopra. S'innamora di Sennar e lo aiuta a ottenere l'incontro con il conte Varen. Nelle \"Guerre del Mondo Emerso\" \u00e8 la contessa della contea di Sakana e ospita Ido e San nel suo palazzo per nasconderli alla Gilda. Nelle leggende del Mondo Emerso non \u00e8 stato detto che cosa le sia successo.\nPhos.\nPhos \u00e8 un folletto e amico di Nihal, alla quale dona una pietra chiamata Lacrima. Capo dei folletti della Foresta della Terra del Vento in cui Nihal compie la sua iniziazione alla magia, in seguito all'attacco e alla conquista della Terra del Vento emigrer\u00e0 verso la Terra dell'Acqua, e in seguito verso quella del Sole Il folletto \u00e8 anche il guardiano della pietra Mawas, riportando in vita Nihal, morta dopo la sconfitta di Aster tramite il talismano del potere. Ricompare nelle guerre del Mondo Emerso per consegnare a Sennar il talismano del potere per impedire alla Gilda degli assassini di resuscitare Aster. Si sentir\u00e0 parlare di lui brevemente nelle leggende del Mondo Emerso. Dopo la riforestazione impartita dal nuovo re Learco, Phos guida i viandanti che si smarriscono nella sua foresta a ritrovare la strada. Ricompare nelle \"Cronache del Mondo Emerso\": \"le storie perdute\". Phos \u00e8 sempre nella sua foresta, a vegliare sul quel poco che ne rimane del grande padre albero. Nonostante il progetto effettuato in passato da Leacro, di usare la magia per una riforestazione, la foresta non \u00e8 pi\u00f9 protetta dal padre della foresta, venendo consumata dagli insetti e le malattie. Nihal dopo tanto tempo reincontra il suo vecchio amico folletto Phos, domandandogli infine cosa \u00e8 successo agli spiriti guardiani, che come lui, hanno ceduto una pietra del talismano del potere. Phos risponde che loro ci sono ancora, ma segregati, insieme ai loro templi in un'altra dimensione, dopo che Nihal distrusse la pietra centrale del talismano del potere per tentare di salvare Sennar. Probabilmente gli spiriti guardiani ora sono sperduti o impazziti rammentando, cosa era diventata \"Ael dell'imperfezione\" quando incontr\u00f2 Adhara. Nihal per provare a riattaccare i cocci della sua vita, decide di iniziare un viaggio alla ricerca dei templi per provare a riportali nel Mondo Emerso.\nRaven.\nRaven \u00e8 il Supremo Generale dell'Ordine dei Cavalieri di Drago della Terra del Sole, e quindi, il comandante in capo dell'esercito delle Terre Libere in lotta contro il Tiranno. Viene descritto come un uomo altero e superbo, che preferisce stare nella sede dell'Accademia a impartire ordini, lontano dai campi di battaglia. Indossa abiti eleganti e lussuosi e tiene spesso con s\u00e9 un cagnetto. Raven si oppone duramente, quando Nihal chiede di essere ammessa all'Accademia, perch\u00e9 non si \u00e8 mai visto una femmina diventare Cavaliere di drago, per cui, per levarsela di torno le impone una prova impossibile: sostenere dieci duelli consecutivi contro allievi dell'Accademia, fra i quali per di pi\u00f9 si mescola un mercenario veterano, che tuttavia la mezzelfo riesce a superare. Anche in seguito Raven mette ripetutamente i bastoni fra le ruote a Nihal, assegnandole un maestro sgradito, Ido, del quale Raven parimenti diffida, e un drago, Oarf, che ha appena perduto il suo Cavaliere. Con il tempo per\u00f2, anche Raven mostra di essere in fondo un buon comandante e ammetter\u00e0 di aver sbagliato nel suo giudizio su Nihal. Partecipa alla Battaglia d'Inverno e muore facendo da scudo a Nihal.\nReis.\nReis \u00e8 una maga gnoma, ex-Consigliera e maestra di Soana. In giovent\u00f9 era bella e orgogliosa ed ebbe una storia d'amore col giovane Consigliere Aster, ma quando il di lei padre, il Consigliere Oren della Terra delle Rocce, la convinse che Aster fosse solo un arrivista interessato al potere, l'altera Reis rinneg\u00f2 il suo amore e si persuase di essere stata sedotta. L'odio che cominci\u00f2 a nutrire per la propria debolezza deturp\u00f2 il suo aspetto e la fece invecchiare anzitempo, e quando Aster divenne il Tiranno, lei si promise di distruggerlo. Quando Soana trov\u00f2 una bambina in fasce (Nihal), unica superstite dello sterminio dei mezzelfi, Reis scopr\u00ec che era destinata a conquistare il Talismano del Potere e abbattere il Tiranno. Affinch\u00e9 la bambina non scegliesse un giorno di rifiutare questo destino, Reis con una maledizione la condann\u00f2 a essere tormentata nei suoi sogni dagli spiriti delle vittime del Tiranno che invocavano vendetta. Quando alla fine del terzo libro delle \"Cronache\" Nihal compie il suo destino e abbatte il Tiranno, Reis, in preda a una gioia delirante, si precipita verso la Rocca, che, crollando, la schiaccia sotto di s\u00e9.\nSennar.\nSennar \u00e8 uno dei personaggi principali delle \"Cronache del Mondo Emerso\" (un testo che, nella finzione letteraria, Sennar stesso ha scritto), appare anche nel ciclo successivo, \"Guerre del Mondo Emerso\", e viene ripetutamente menzionato pure in \"Leggende del Mondo Emerso\". \u00c8 uno dei maghi pi\u00f9 potenti della saga (nelle \"Cronache\", solo il Tiranno si mostra essere molto pi\u00f9 forte di lui), che nel corso degli anni accumula enormi conoscenze e, sia pure in circostanza eccezionali, si cimenta anche nelle \"formule proibite\" (la magia oscura nel Mondo Emerso). I suoi testi vengono letti e studiati ad anni di distanza dalla sua scomparsa e lui stesso ricordato come esempio per tutti i maghi pi\u00f9 giovani.\nSennar appare per la prima volta in \"Nihal della Terra del Vento\", come ragazzo di quindici anni, alto, magro, con gli occhi azzurri e i capelli rossi. Nato in un accampamento militare nella Terra del Mare, perde il padre in guerra in tenera et\u00e0. Il suo talento nella magia viene notato dalla maga Soana, che lo prende con s\u00e9 come allievo. Giovane tranquillo, razionale e ottimista, \u00e8 persuaso convinto che la magia vada studiata e praticata per preservare la pace nel Mondo Emerso. A Salazar rimane irritato alla vista della tredicenne Nihal, che sogna di diventare un guerriero, per cui la provoca a un duello e, utilizzando la magia, la sconfigge con facilit\u00e0. Anche Nihal allora si mette in testa di studiare la magia presso Soana (sua zia). I due allievi, dapprima rivali, diventano col tempo buoni amici. Mentre per\u00f2 la ragazza decide poi di diventare Cavaliere di drago, Sennar riuscir\u00e0 a farsi ammettere al Consiglio dei maghi. Su sua iniziativa parte per un avventuroso viaggio per il misterioso Mondo Sommerso, per ottenere aiuti nella guerra contro il Tiranno, e ivi di lui si innamora la ragazza Ondine. Ma Sennar si rende conto di essere invece innamorato di Nihal, bench\u00e9 il loro ultimo incontro sia stato molto turbolento: la mezzelfa, tormentata da incubi e visioni e sentendosi da lui abbandonata, gli ha sfregiato il volto con la spada. Tornato nel Mondo Emerso, Sennar si unisce a Nihal nella ricerca del Talismano del Potere, l'unica magia in grado di aver ragione del Tiranno. Durante il viaggio confessa i suoi sentimenti e ottiene l'amore della mezzelfa, ma viene lasciato indietro quando, ferito, non riesce pi\u00f9 a proseguire. Catturato dai fammin, incontra il Tiranno e viene torturato per rivelare il segreto sulla sua missione. Nihal per\u00f2 fa in tempo ad attivare il Talismano, sconfiggere il Tiranno e liberare il mago. Infine i due si sposano e poco dopo lasciano il Mondo Emerso per vivere in pace nelle Terre Ignote, ove la mezzelfa d\u00e0 alla luce un figlio di nome Tarik.\nNelle Terre Ignote Sennar continua gli studi della magia. Un giorno per\u00f2 uno spirito da lui evocato si impossessa di lui. La moglie, non trovando altri a cui chiedere, rapisce un giovane mago elfico della vicina citt\u00e0 di Nelor e lo costringe a liberare Sennar. Gli elfi si vendicano arrestando l'intera famiglia e Nihal, per lavare l'offesa e ottenere la salvezza del marito e del figlioletto, si suicida pubblicamente. Tale esperienza lascia per\u00f2 devastati Sennar e Tarik. Quest'ultimo a un certo punto abbandona il padre, il quale per contro, nel tentativo ossessivo di riportare in vita Nihal, perde gran parte dei suoi poteri in un fallimentare rituale di magia proibita, nel quale per di pi\u00f9 le sue mani rimangono bruciate. Cos\u00ec l'uomo che viene introdotto in \"Le due guerriere\" (a pi\u00f9 di quarant'anni dalla conclusione degli eventi narrati nelle \"Cronache\") appare invecchiato anzitempo per il dolore ed \u00e8 diventato scontroso, amareggiato e disilluso dal mondo intero. A fatica si fa convincere a tornare nel Mondo Emerso per contrastare gli antagonisti di turno e accetta come allievo il giovane mago Lonerin. Dopo un penoso viaggio attraverso il Mondo Emerso, nel quale Sennar e Lonerin rintracciano il Talismano del Potere, il vecchio mago partecipa allo scontro finale contro la Gilda degli Assassini, nel quale riesce a liberare la protagonista Dubhe da un sigillo magico e a ricongiungersi con lo spirito dell'amata Nihal, che lo porta con s\u00e9 nel mondo dei morti.\nShevrar.\nShevrar (o Shevraar, o Thenaar, o Dio nero) \u00e8 una divinit\u00e0 del Mondo Emerso. \u00c8 il dio del fuoco e della guerra. Shevrar non appare mai direttamente nella saga, ma numerosi personaggi sostengono di essere legati a lui e di agire in suo nome, fra questi spiccano figure a lui consacrate, le cosiddette \"Sheireen\" (\"Consacrate\"). Shevrar \u00e8 uno di otto divinit\u00e0 maggiori del \"pantheon\" del Mondo Emerso, secondo antiche credenze risalenti ai primi padroni della Terra, gli elfi. Lo stesso Mondo Emerso \u00e8 diviso in otto terre, in ognuna delle quali si trova un santuario dedicato a un diverso elemento naturale, custodito da un diverso spirito, associato a una delle otto divinit\u00e0. Il santuario di Shevrar si trova nella Terra del Fuoco e lo spirito guardiano si chiama Flaren. Tutti e otto, gli dei hanno abbandonato il Mondo Emerso da moltissimo tempo, ritirandosi in una sorta di elisio chiamato Ehalir. E con l'emigrazione degli elfi anche il loro ricordo ha iniziato a svanire, tanto che quando il nome di Shevrar viene formulato per la prima volta nella saga, in \"La missione di Sennar\", e viene spiegato alla protagonista Nihal che lei \u00e8 la \"Sheireen\", la \"Consacrata\" del dio, lei ammette di non averlo mai sentito nominare.\nShevrar \u00e8 associato, oltre che al fuoco, alla guerra. Ci\u00f2 gli ha creato una cattiva fama di entit\u00e0 maligna, attorno alla quale sorge un vero e proprio culto di morte, celebrato in segreto da una setta, dalla quale trarr\u00e0 origine la Gilda degli Assassini (una societ\u00e0 segreta che appare nella trilogia delle \"Guerre del Mondo Emerso\", che pratica l'omicidio come forma di glorificazione del dio). Gran parte di chi conosce il suo nome (o quello di Thenaar, col quale ci si riferisce a lui in \"Guerre del Mondo Emerso\") lo identifica quindi con l'odio, ma in effetti questo \u00e8 solo uno degli aspetti in cui si manifesta il dio, che \u00e8 terribile e misericordioso al tempo stesso e presiede, oltre che alla distruzione, alla rinascita della vita, tutelando il ciclo naturale. Questo suo aspetto \u00e8 venerato da un'altra corrente religiosa, che sopravvive ai conflitti e le persecuzioni nella sacerdotessa Theana, la quale in \"Leggende del Mondo Emerso\" appare come Suprema Officiante dei Fratelli della Folgore, che hanno restaurato il buon nome della divinit\u00e0 dopo la scomparsa della Gilda degli Assassini.\nSoana.\nSoana \u00e8 una maga e Consigliera, sorella minore del fabbro Livon, di Salazar, capitale della Terra del Vento. Descritta come una donna molto attraente, con i capelli neri, \u00e8 l'amante del Cavaliere di drago Fen. Il suo ruolo principale nelle \"Cronache\" \u00e8 quello di mentore nelle arti magiche dei protagonisti Nihal e Sennar, nonch\u00e9 quello di aiutarli sul loro percorso, comunicando, ad esempio, a Nihal la verit\u00e0 sulle sue origini. Per il resto \u00e8 un personaggio piuttosto enigmatico, che di s\u00e9 stessa rivela molto poco.\nIn giovane et\u00e0 Soana scopre il suo talento per la magia e lascia Salazar per studiarla, scelta che il fratello disapprova, tanto pi\u00f9 che i loro genitori sono morti di recente. Soana e la sua maestra, Reis, raccolgono una bambina in fasce, unica superstite del popolo dei mezzelfi, sterminato dal Tiranno, e la giovane la affida a Livon, che la chiama Nihal e la cresce come figlia propria. Soana stessa non pu\u00f2 restare a Salazar, perch\u00e9 i maghi sono temuti dalla popolazione, ma anche perch\u00e9, venendo poi investita Consigliera, risulta sgradita al Tiranno, che con la Terra del Vento mantiene una fragile pace. Nihal viene a sapere di avere una zia solo a tredici anni, quando si mette in testa di voler imparare a usare la magia, sicch\u00e9 Soana, dopo una prova di iniziazione, la accetta come allieva, assieme a Sennar, che gi\u00e0 studiava con lei da prima. Mentre il ragazzo diverr\u00e0 uno dei maghi pi\u00f9 potenti del Mondo Emerso, Nihal lascia lo studio della magia per diventare Cavaliere di drago. L'impegno di Soana al Consiglio si rivela infruttuoso: il Tiranno infrange la pace e fa invadere la Terra del Vento, e nella presa di Salazar perde la vita Livon. Pi\u00f9 tardi anche Fen, il compagno della maga, cade in battaglia, sicch\u00e9 per il resto della saga ella vestir\u00e0 di nero in segno di lutto. La sua maestra Reis gi\u00e0 da tempo era caduta preda della follia, ma ciononostante riesce a persuadere Soana a condurle Nihal, per rivelarle della profezia secondo la quale lei \u00e8 destinata a rovesciare il Tiranno.\nNelle \"Guerre del Mondo Emerso\" viene detto che Soana, dopo che i suoi pupilli Sennar e Nihal hanno lasciato il Mondo Emerso, \u00e8 diventata l'amante del Supremo Generale Ido. Ella lo accompagna anche nella guerra nella Terra del Fuoco, invasa dai soldati del re Dohor, ove per\u00f2 muore a causa di una malattia.\nSulana.\nSulana \u00e8 la regina della Terra del Sole, salita sul trono a soli quattordici anni a causa della morte del padre. Appare nelle \"Cronache del Mondo Emerso\", mentre nelle \"Guerre\" si racconta la sua infelice fine, avvenuta qualche anno prima dell'inizio della trilogia.\nDopo la fine della guerra col Tiranno, Sulana cede alle insistenze dei suoi ministri e conclude un matrimonio di convenienza con Dohor, un Cavaliere di drago, che per\u00f2 si rivela interessato solo al potere e trasciner\u00e0 il Mondo Emerso in nuove guerre. Un primo figlio, di nome Learco, muore a soli tre anni di febbre rossa, e Dohor, desiderando un erede a tutti i costi, arriva a violentare la moglie per avere un altro figlio. Sulana non gli perdoner\u00e0 mai l'oltraggio e proietter\u00e0 il suo odio anche sul secondo figlio, pure esso chiamato Learco, rifiutandosi anche solo di vederlo. Solo in punto di morte, ammalatasi a sua volta di febbre rossa, Sulana chiama a s\u00e9 Learco e lo maledice, ordinandogli di vendicarla uccidendo Dohor.\nVra\u0161ta.\nVra\u0161ta \u00e8 un fammin incontrato da Laio quando quest'ultimo verr\u00e0 incarcerato nell'intento di rincorrere Nihal e Sennar per aiutarli nella loro missione. Il fammin dapprima incuriosito, diventa poi grande amico di Laio sviluppando per lui un forte sentimento di amicizia, sentimento insegnatogli proprio da Laio con il quale parl\u00f2 spesso mentre gli portava da mangiare in cella. Verr\u00e0 incaricato di far fuggire Laio, seguirlo, e uccidere Nihal e Sennar, tuttavia dopo la fuga con Laio e l'incontro con Sennar e Nihal confessa a quest'ultima la sua missione omicida, e quanto lui non volesse farlo. Dopo aver espresso i propri sentimenti e pensieri, il fammin supplica Nihal di ucciderlo poich\u00e9 una pattuglia di fammin al loro inseguimento pronunci\u00f2 il suo nome, e come tutti i fammin una volta udito il loro nome devono ubbidire alla propria missione senza poterlo evitare, lui avrebbe dovuto uccidere i suoi amici. A malincuore, la mezzelfa lo accontenta.\n\"Le guerre del Mondo Emerso\".\nDemar.\nDemar \u00e8 un assassino; viene inviato a Zalenia, assieme a Fenula (Guardia degli Incantesimi), Tess e Jalo per recuperare San; i suoi compagni saranno uccisi mentre lui finir\u00e0 prigioniero. Successivamente viene liberato da San, che condurr\u00e0 alla gilda. Non si sa se sia poi morto nell'attacco finale alla Gilda o se si sia salvato.\nDubhe.\nDubhe \u00e8 la protagonista della trilogia delle \"Guerre\". Viene introdotta in \"La setta degli assassini\" come una ragazza con i capelli castani, di corporatura minuta, ma assai atletica e forte. Nonostante venga pi\u00f9 volte descritta come poco graziosa, risulta avere un grande fascino personale, che colpisce svariati altri personaggi in cui si imbatte. Il vecchio mago Sennar, ad esempio, dichiara che ella gli ricorda il suo grande amore Nihal. Con quest'ultima, protagonista del ciclo delle \"Cronache del Mondo Emerso\", Dubhe ha in comune lo spirito combattivo, ma il suo carattere \u00e8 all'inizio molto pi\u00f9 cinico e pragmatico, lottando fondamentalmente solo per la propria sopravvivenza e libert\u00e0. Continuamente \u00e8 portata a confrontarsi con i traumi del suo passato, in particolare l'uccisione accidentale di un compagno di giochi quando ella aveva solo otto anni. Ancora come Nihal, il suo nome \u00e8 stato preso dall'autrice da quello di una stella, che si chiama, per l'appunto, Dubhe.\nDubhe nasce a Selva, un villaggio di contadini della Terra del Sole. A otto anni la bambina fracassa accidentalmente il cranio a un compagno di giochi nel corso di una baruffa. Per questo viene allontanata da Selva e lasciata morire nella foresta. Viene per\u00f2 trovata e salvata da un misterioso sicario di passaggio, il quale la prende con s\u00e9 e la addestra, ma, vedendola sconvolta al momento di compiere il suo primo omicidio su commissione, le strappa la promessa di non diventare un'assassina come lui. Col tempo la ragazza si innamora di lui, ma le sue attenzioni non sono ricambiate. Il \"Maestro\" (il cui vero nome \u00e8 Sarnek) intanto viene rintracciato da un emissario della Gilda degli Assassini, della quale lui stesso un tempo faceva parte, e questi gli ordina di consegnare loro Dubhe, la quale, a causa dell'omicidio commesso in et\u00e0 infantile, \u00e8 una \"bambina della morte\", destinata quindi a glorificare il dio Thenaar con altri omicidi, secondo il credo della setta. Al netto rifiuto del Maestro si accende un combattimento e il Maestro viene ferito, per poi avvelenarsi poco dopo, nella speranza di allontanare le attenzioni della Gilda da Dubhe. Quest'ultima, rimasta sola, utilizzer\u00e0 l'addestramento appreso per diventare una famigerata ladra. All'inizio della \"Setta degli assassini\", quando lei ha diciassette anni, le viene commissionato un furto in casa di un nobile di Makrat, ma qualcosa va drammaticamente storta, perch\u00e9 durante l'operazione una trappola magica le impone un sigillo. Da questo momento innanzi il sigillo la far\u00e0 mutare in una pericolosa bestia sanguinaria per intervalli di tempo sempre pi\u00f9 lunghi. L'unico modo per evitare di trasformarsi definitivamente sembrano essere dei farmaci magici preparati da Rekla, la Guardia dei Veleni della Gilda degli Assassini, ma in cambio Yeshol, il capo della setta, la costringe a sottomettersi a loro. Dubhe fa per\u00f2 fortunosamente la conoscenza di Lonerin, un giovane mago infiltratosi come spia nella Gilda, col quale fugge. Alla ricerca di un modo per fermare la Gilda degli Assassini, Dubhe affronta un pericoloso viaggio nelle Terre Ignote con Lonerin, alla ricerca del mago Sennar. Quest'ultimo per\u00f2 si rivela impotente e pu\u00f2 solo suggerirle di uccidere il re Dohor, l'uomo che le commission\u00f2 il furto a Makrat, per avere una possibilit\u00e0 di spezzare il sigillo. Dubhe quindi riparte per Makrat, accompagnata stavolta dalla sacerdotessa Theana. Spacciandosi per schiave, le due ragazze si fanno acquistare dal principe Learco, figlio di Dohor, che le porta con s\u00e9 a palazzo. Adesso per\u00f2 Dubhe ha dei ripensamenti, perch\u00e9 sente maturare l'amore per il giovane principe. Dohor intanto scopre di una congiura ai suoi danni in cui \u00e8 coinvolto Learco, lo fa arrestare e lo consegna alla Gilda per farlo uccidere. Dubhe allora, assieme a un gruppetto di combattenti, sferra un attacco disperato alla sede della Gilda degli Assassini, ove d\u00e0 libero sfogo alla Bestia dentro di lei. Alla fine per\u00f2, grazie ai maghi Sennar e Theana e al Talismano del Potere, viene liberata dal sigillo. Learco, tratto in salvo, la prende in moglie.\nCinquant'anni dopo, nella trilogia delle \"Leggende\", Dubhe riappare come regina della Terra del Sole. Del governo si occupano di pi\u00f9 suo marito e suo figlio Neor, mentre lei, sempre memore del suo avventuroso passato, ha dato vita a uno speciale corpo di spie, i \"Guardiani-ombra\", nel quale entrer\u00e0 a far parte sua nipote Amina. Learco viene ucciso nel \"Destino di Adhara\" da San, mentre gli elfi invadono il Mondo Emerso. Dubhe per combattere i nemici inizia ad assumere una droga per potenziare i suoi sensi e la sua velocit\u00e0. Cerca lo scontro decisivo con Kryss, il re degli elfi, e riesce a ferirlo gravemente, ma la pozione esaurisce il suo effetto troppo presto, sicch\u00e9 Kryss la sopraff\u00e0 e la uccide.\nFenula.\nFenula \u00e8 una Guardia degli Incantesimi nella Gilda degli Assassini; con Demar, Tess e Jalo \u00e8 mandata in missione a Zalenia, per recuperare San; alla Setta serve infatti il ragazzo, nipote dei leggendari Nihal e Sennar, per ospitare lo spirito di Aster. Durante la missione San fa una magia proibita e uccide Fenula e Tess.\nFilla.\nFilla \u00e8 un Assassino della Gilda, inviato assieme all'Assassino semplice Kerav e alla Guardia dei Veleni Rekla nelle Terre Ignote per intercettare Dubhe e Lonerin, in missione per rintracciare il mago Sennar. Filla si mostra insolitamente docile e tranquillo per un Vittorioso, il suo compito principale \u00e8 infatti bilanciare la ferocia di Rekla, sua maestra, alla quale \u00e8 molto affezionato. Mentre Kerav perisce per un incantesimo di Lonerin, Filla e Rekla riescono a raggiungere i fuggitivi e li affrontano. Sopraffatto da Lonerin, Filla assiste impotente a come Dubhe, mutatasi nella Bestia, uccide la Guardia dei Veleni; disperato, si getta sul suo corpo, finendo a sua volta dilaniato.\nFolwar.\nFolwar \u00e8 un anziano mago del Consiglio delle Acque, maestro di Lonerin e Theana. Bench\u00e9 molto debole e costretto in una sedia a rotelle, gli viene tributato grande rispetto per la vastit\u00e0 delle sue conoscenze. Per i suoi due allievi, entrambi rimasti orfani in tenera et\u00e0, \u00e8 un secondo padre.\nForra.\nForra \u00e8 il figlio illegittimo del padre e predecessore della regina Sulana della Terra del Sole. Quando quest'ultima si sposa con Dohor, Forra viene chiamato a corte e nominato generale. Ottuso e brutale, per la sua lealt\u00e0 gli viene per\u00f2 affidato dal re Dohor l'addestramento militare di suo figlio, il principe Learco, che l'uomo effettua con la consueta violenza e spietatezza. In \"Un nuovo regno\", Dohor ordina ancora a Forra di schiacciare la congiura di palazzo che coinvolge, tra gli altri, Learco e le schiave Lea e Sanne (che in realt\u00e0 sono la maga Theana e l'assassina Dubhe). Il generale riesce ad arrestare i congiurati, ma durante un tentativo di evasione viene sorpreso da soldati dell'Alleanza delle Acque, e Dubhe, profittando del momento di confusione, lo affronta in combattimento e lo uccide.\nJenna.\nJenna \u00e8 un giovane tagliaborse di Makrat, capitale della Terra del Sole. Funge da contatto e confidente della ladra Dubhe, della quale \u00e8 innamorato, ma non ricambiato. Quando la giovane viene costretta a unirsi alla Gilda degli Assassini, Jenna si mette a cercarla e per tale ragione Yeshol, il capo della Gilda, ordina proprio a Dubhe di eliminarlo. L'incarico \u00e8 anche una prova di fedelt\u00e0 alla giovane, e lei decide di non eseguirlo, ordinando a Jenna di scappare e cambiare identit\u00e0. Solo con l'aiuto di Lonerin Dubhe riuscir\u00e0 dopo a fuggire dalla Gilda. Non si sa cosa gli sia successo in seguito.\nLearco.\nLearco appare fugacemente per la prima volta in \"La setta degli assassini\", il primo dei tre romanzi del ciclo delle \"Guerre del Mondo Emerso\", diventando uno dei personaggi principali nei due successivi: \"Le due guerriere\" e \"Un nuovo regno\". Appare anche nel ciclo successivo alle \"Guerre\": \"Le leggende del Mondo Emerso\".\nLearco \u00e8 il principe ereditario del regno della Terra del Sole, figlio dei suoi sovrani: Dohor e Sulana. I due avevano gi\u00e0 avuto in precedenza un figlio, anch'esso chiamato Learco, che per\u00f2, ancora bambino, aveva perso la vita per il morbo della febbre rossa. Il re, volendo un erede maschio a tutti i costi, \u00e8 arrivato a violentare la moglie, perch\u00e9 venisse concepito e messo al mondo un secondo figlio. Questo secondo Learco cresce quindi sotto il peso dei risentimenti di entrambi i genitori, che lo vedono come una copia del loro bambino defunto. Sulana poi proietta su Learco l'odio che prova per il marito, tanto da rifiutarsi anche solo di vedere il secondo figlio, fino a quando, mortalmente malata, lo chiama a s\u00e9 per maledirlo e ordinargli di vendicarla uccidendo Dohor. Quest'ultimo, dal canto suo, considera il figlio una delusione, perch\u00e9 caratterialmente completamente diverso da lui. Se infatti fisicamente si somigliano molto, venendo entrambi descritti come attraenti, con gli occhi chiari (ma quelli di Learco sono verdi come quelli della madre) e i capelli cos\u00ec biondi da essere quasi bianchi, Dohor \u00e8 un uomo spietato, avido e privo di scrupoli, mentre Learco \u00e8 sensibile e detesta la violenza. Sempre pi\u00f9 insofferente verso il dispotismo di Dohor, il principe viene avvicinato dal nobile Neor, che cospira per abbattere il re. Dapprima riluttante, Learco decide di sostenere la congiura, dopo essere venuto a sapere che Sanne (alias Dubhe), una schiava della quale si \u00e8 innamorato, \u00e8 oppressa da una maledizione che pu\u00f2 essere spezzata solo con la morte di Dohor. Il complotto per\u00f2 viene scoperto e represso e Dohor decide di sbarazzarsi del figlio infedele, consegnandolo alla Gilda degli Assassini perch\u00e9 sia messo a morte. Ma gli oppositori di Dohor sferrano un disperato assalto al quartier generale della Gilda e nel combattimento Learco viene tratto in salvo e Dohor trafitto a morte dal suo vecchio nemico Ido. Learco sale al trono della Terra del Sole e prende in moglie Dubhe, che gli dar\u00e0 un figlio di nome Neor. Il suo regno durer\u00e0 cinquant'anni, durante i quali, prendendo a modello l'antico re mezzelfo Nammen, Learco rende la libert\u00e0 ai regni assoggettati e restaura la pace nel Mondo Emerso. I suoi sudditi gli affibiano perci\u00f2 il soprannome \"il Giusto\".\nNel \"Destino di Adhara\", cinquanta anni dopo la fine degli eventi de \"Un nuovo regno\", giunge a Makrat San. Durante la prigionia nella Gilda degli Assassini, Learco si era impegnato di prendersi cura di San, all'epoca un ragazzino, ma questi era scappato in preda al rimorso, sentendosi responsabile per la morte di Ido. In ragione di ci\u00f2, Learco accoglie San a corte e lo nomina Cavaliere di drago onorario. San per\u00f2 \u00e8 un traditore, in societ\u00e0 con il fanatico re degli elfi Kryss, che desidera riconquistare il Mondo Emerso al suo popolo. Si intrufola nella camera da letto reale e rompe una boccetta che semina nell'aria le spore di un morbo stregato. La pestilenza colpisce sia Learco che Dubhe, ma solo la seconda riesce a sopravvivere. San riesce anche ad attirare dalla sua parte un giovane Cavaliere di drago, Amhal, e ad indurlo ad uccidere il principe Neor. Infine, dopo la morte in combattimento di Dubhe, alla fine de \"Gli ultimi eroi\", l'eredit\u00e0 di Learco viene raccolta da suo nipote Kalth. \nLonerin.\nLonerin esordisce nella seconda met\u00e0 de \"La setta degli assassini\", \u00e8 uno dei personaggi principali dei due romanzi successivi: \"Le due guerriere\" e \"Un nuovo regno\". Viene citato anche nella saga successiva alle \"Guerre\", \"Le Leggende del Mondo Emerso\", senza per\u00f2 apparirvi direttamente. Lonerin viene presentato in \"La setta degli assassini\" come un giovane di circa diciassette anni, smilzo, con la pelle pallida e i capelli neri. \u00c8 allievo del vecchio mago e consigliere Folwar, che lui considera come un padre. Somiglia molto al mago Sennar (uno dei personaggi principali delle \"Cronache del Mondo Emerso\", la trilogia antecedente a quella delle \"Guerre\") e infatti considera questi un modello e ne condivide gli ideali riguardo alla necessit\u00e0 di orientare lo studio della magia al conseguimento della pace sul Mondo Emerso. La sua indole tranquilla \u00e8 per\u00f2 turbata da un odio ossessivo per la Gilda degli Assassini, che lui considera colpevole della morte della madre.\nNeor.\nNeor \u00e8 un nobile della corte di Makrat, la capitale della Terra del Sole, cugino del re Dohor e sposato con Sibilla, una dama di compagnia della regina Sulana. Neor \u00e8 un oppositore della politica aggressiva e bellicosa di Dohor, ragione per cui viene allontanato da Makrat. Anni dopo, in \"Un nuovo regno\", Dohor gli offre il perdono e lui ne approfitta per riavvicinarsi al principe Learco, figlio del re, per coinvolgerlo in una cospirazione atta a detronizzare il despota. Quest'ultimo per\u00f2 viene a saperlo e, durante la cerimonia in cui avrebbe dovuto pronunciare il perdono per Neor, gli taglia la testa, ordinando subito dopo l'arresto degli altri congiurati.\nRekla.\nRekla \u00e8 la Guardia dei Veleni e una delle pi\u00f9 vecchie e fanatiche adepte della Gilda degli Assassini. Nata nella Terra del Mare da una donna che non la voleva, costretta a contrarre un matrimonio riparatore con uomo alcolizzato e violento proprio a seguito del concepimento di Rekla, la bambina ha un'infanzia desolata, fino a quando pone fine all'ennesimo litigio dei genitori accoltellandoli. Convinta di essere dannata, Rekla viene trovata da un Vittorioso, che le insegna il credo di Thenaar e la fa entrare nella Gilda ancora negli anni in cui domina il Tiranno. Ella sposa appieno gli ideali della Gilda e si specializza nella preparazione di pozioni magiche, una delle quali le occorre per mantenere fisico e aspetto giovanili, per quanto, quando appare per la prima volta in \"La setta degli assassini\", abbia circa sessant'anni. La Suprema Guardia affida a Rekla l'addestramento e la sorveglianza della novizia Dubhe, ma la donna, diffidando di lei, non perde occasione per tormentarla, profittando del fatto che solo lei conosce la ricetta della pozione che a Dubhe occorre per tenere a bada la Bestia dentro di lei. Ma quando Dubhe fa la conoscenza di Lonerin, coglie l'occasione per scappare. Rekla viene inviata con altri due Assassini a catturarli, ma nel corso dell'inseguimento attraverso le Terre Ignote Dubhe riesce a disperdere la pozione con la quale la Guardia si manteneva giovane. Nel confronto finale Rekla trova comunque la forza di sopraffare la ragazza, sicch\u00e9 questa d\u00e0 sfogo alla Bestia dentro di lei, che le permette di spezzare il collo a Rekla.\nSan.\nSan appare per la prima volta in \"Le due guerriere\", il secondo libro del secondo ciclo della saga, ed \u00e8 poi uno dei principali antagonisti nella trilogia successiva, \"Leggende del Mondo Emerso\". La nonna di San, Nihal, era una potente guerriera mezzelfa e suo nonno Sennar un famoso mago umano (i due sono i protagonisti del primo ciclo del Mondo Emerso). Dalla stirpe di Nihal ha ereditato una sfumatura blu nei capelli neri, gli occhi viola e le orecchie lievemente appuntite; in et\u00e0 adulta diventer\u00e0 molto attraente e carismatico. In pi\u00f9 fin dall'infanzia mostra un enorme talento per le arti magiche, paragonato pi\u00f9 volte a quello di Aster e Sennar (altri maghi della saga).\nSan nasce nella Terra del Vento da Tarik, figlio di Nihal e Sennar, e sua moglie Talya, un'umana. L'infanzia \u00e8 caratterizzata dalla solitudine a causa della sua diversit\u00e0, inoltre il padre cerca di reprimere i poteri magici di San, detestando la magia e suo padre, il mago Sennar, perch\u00e9 responsabili della morte della madre, Nihal. Sul piccolo San posa gli occhi Yeshol, capo della Gilda degli Assassini, perch\u00e9, avendo San sangue di mezzelfo, sembra essere il contenitore ideale per lo spirito di Aster il Tiranno, che Yeshol vuole riportare in vita. Due Assassini quindi uccidono i genitori di San e lo rapiscono, ma sulla via del ritorno vengono intercettati dall'anziano Cavaliere di drago Ido, ex-mentore di Nihal, che, con l'aiuto di un potente incantesimo prodotto spontaneamente da San stesso, riesce a trarre in salvo il ragazzino. Ido porta San nel Mondo Sommerso, per proteggerlo dalla Gilda, e gli fa assegnare un maestro di magia, ma il ragazzino reagisce con insofferenza e, stoltamente convinto che i suoi poteri siano gi\u00e0 abbastanza grandi, scappa assieme a un emissario della Gilda, volendo affrontare faccia a faccia Yeshol per vendicarsi. Dalla prigionia intervengono a salvarlo un gruppetto di combattenti, che riescono a distruggere la sede della setta, ma nello scontro perde la vita Ido. San, dilaniato dai sensi di colpa, sale su Oarf, il vecchio drago di sua nonna Nihal, e abbandona il Mondo Emerso in favore delle Terre Ignote. L\u00ec rimarr\u00e0 per cinquant'anni.\nNelle \"Leggende del mondo emerso\", San riappare come potente mago e guerriero. Oarf l'ha frattanto abbandonato e San l'ha sostituito con una viverna degli elfi. Infatti, dopo aver a lungo condotto un'esistenza da reietto, divorato dal rimorso per aver provocato la morte di Ido e dal desiderio di uccidere che gli \u00e8 innato, nelle Terre Ignote San si \u00e8 associato a Kryss, il figlio del re degli elfi della citt\u00e0 di Orva. Kryss persegue fanaticamente il desiderio di riconquistare il Mondo Emerso al suo popolo, per cui chiede a San di mettere al suo servizio i suoi poteri, in cambio gli promette di riportare in vita Ido con la magia. Viene infatti fuori che gli straordinari poteri di San derivano dalla sua natura di \"Marvash\", una figura mitologica che appare ciclicamente del Mondo Emerso a portare rovina e distruzione, suscitata da un'antica e maligna divinit\u00e0 chiamata Freithar. San perci\u00f2 ritorna nel Mondo Emerso e, simulando amicizia, si introduce alla corte di Makrat, favorisce la diffusione di una pestilenza portata dagli elfi e con l'inganno corrompe il giovane Cavaliere di drago Amhal, cui rivela di essere anche lui un \"Marvash\". I due sostengono gli invasori elfici e, con i loro poteri congiunti, arrivano a sterminare l'intera popolazione della Terra del Vento. In prossimit\u00e0 della vittoria finale, San costringe Kryss a tener fede alla sua promessa, ma al posto di Ido la magia elfica evoca una mostruosit\u00e0, che lo sconvolto San fa a pezzi con la spada. Kryss cerca di assoggettarselo con un medaglione stregato, ma con San non attacca e il mezzelfo si rivolta contro gli elfi e ne fa strage. Ferito a morte e conscio della vanit\u00e0 di tutte le sue azioni, San d\u00e0 sfogo allo spirito maligno del \"Marvash\" e fa per scatenare un ultimo letale incantesimo, ma Adhara e Amhal insieme lo bloccano e periscono assieme a lui.\nSarnek.\nSarnek, che Dubhe chiama solo Maestro, \u00e8 un ex-adepto della Gilda degli Assassini. Innamoratosi di una sacerdotessa della setta, tenta di scappare con lei, ma solo lui riesce ad allontanarsi dalla Casa, mentre la donna rimane uccisa. Divenuto un rinnegato, Sarnek vaga per il Mondo Emerso vivendo come sicario, sempre in fuga dagli emissari della Gilda. Quando uccide un soldato saccheggiatore che aggrediva una bambina, questa comincia a seguirlo. Dapprima restio, Sarnek accetta di prendere con s\u00e9 la bambina, che si chiama Dubhe, e la addestra, ma quando le fa compiere il suo primo omicidio ha dei ripensamenti e le strappa la promessa di non proseguire su quella via. Per Dubhe il Maestro diventa dapprima un padre, poi, crescendo, si innamora di lui. Rintracciato infine da un Assassino, a Sarnek viene offerto il perdono, se consegna alla Gilda Dubhe, ma lui rifiuta e nel combattimento che ne segue rimane ferito. Comprendendo di non poter mai vivere libero e in pace e non volendo gravare Dubhe del suo medesimo destino, Sarnek avvelena i farmaci che la ragazza utilizza per medicarlo, facendo s\u00ec che lei inavvertitamente lo uccida.\nSherva.\nSherva \u00e8 la Guardia della Palestra della Gilda degli Assassini, addestratore dei Vittoriosi. Figlio di una ninfa e un umano, discriminato in quanto mezzosangue, Sherva ha aderito alla Gilda non per devozione per Thenaar, bens\u00ec per diventare il migliore assassino del Mondo Emerso, obiettivo che riterr\u00e0 realizzato nel momento in cui sar\u00e0 in grado di uccidere la Suprema Guardia Yeshol. \u00c8 Sherva che ha rivelato a Dubhe del passaggio segreto per entrare nella stanza dove \u00e8 rinchiuso lo spirito di Aster. Dubhe aveva capito che lei e Sherva avevano in comune di stare nella Gilda degli Assassini solo per interesse personale e che entrambi non credevano a quel culto e che avevano un proprio obiettivo. In \"Le due guerriere\" Sherva viene inviato assieme a un Assassino di nome Leuca nella Terra del Vento, ove uccide Tarik, figlio di Nihal e Sennar, e rapisce San, ma non riesce a portarlo alla Casa, perch\u00e9 sconfitto da Ido (con l'aiuto di San stesso). Degradato per il fallimento, Sherva ottiene da Yeshol l'autorizzazione per affrontare Ido una seconda volta, ma di nuovo l'anziano gnomo lo atterra. Resosi conto di aver buttato via la propria esistenza e di essere stato manipolato tutto il tempo dalla Gilda, Sherva tenta infine di uccidere Yeshol durante l'attacco che Ido, Dubhe, Sennar e Lonerin sferrano alla Casa, ma la Suprema Guardia, ancorch\u00e9 mortalmente ferita, riesce a uccidere Sherva per primo.\nTarik.\nTarik \u00e8 l'unico figlio di Nihal e Sennar. Nato nelle Terre Ignote, dove i suoi genitori andarono a vivere dopo la sconfitta di Aster, Tarik ha i capelli rossi del padre, ma con un tono scuro che rimanda al blu della madre, la mezzelfa Nihal, gli occhi viola e le orecchie leggermente appuntite, anche questi retaggi della stirpe della madre. A cinque anni viene catturato assieme ai genitori dagli elfi di Nelor, che pretendono una riparazione per degli oltraggi commessi contro il loro popolo da Nihal, e questa, in cambio della libert\u00e0 del marito e del figlio, si uccide. Tale esperienza segna irrimediabilmente sia lui sia il padre e il loro rapporto col tempo si deteriora sempre di pi\u00f9, finch\u00e9 a quindici anni Tarik decide di abbandonare Sennar e fare ritorno nel Mondo Emerso. L\u00ec sposa un'umana di nome Talya e si trasferisce a Salazar, nella Terra del Vento, ove ai due nasce un figlio di nome San. Questi appare molto dotato nelle arti magiche, ma Tarik, per rancore contro Sennar, gli proibisce di usarle, incoraggiandolo invece a diventare un guerriero come la nonna. Dopo dodici anni di serenit\u00e0, su San posa gli occhi la Gilda degli Assassini, interessata a utilizzare il ragazzino per un oscuro rituale, sicch\u00e9 due suoi emissari raggiungono la casa di Tarik e rapiscono suo figlio dopo aver ucciso Talya. Tarik rimane pure mortalmente ferito, ma fa in tempo a parlare a Ido, sopraggiunto per proteggere San, che gli comunica il desiderio del padre di riappacificarsi. Tarik, prima di spirare, gli risponde di aver frattanto compreso e perdonato Sennar. Ido poi riesce a salvare San dagli Assassini, anche se non riuscir\u00e0 a impedirne la caduta.\nTheana.\nTheana \u00e8 una giovane sacerdotessa e maga, compagna di studi di Lonerin presso il vecchio mago e consigliere Folwar. Originaria della Marca dei Boschi, Theana ha assistito da piccola al linciaggio del padre, che la folla inferocita aveva scambiato per un adepto della Gilda degli Assassini a causa della sua fede nel dio Thenaar. A seguito di ci\u00f2, Theana aderisce a sua volta al culto di Thenaar professato dal padre, quello che venera l'aspetto di creatore di nuova vita della divinit\u00e0, in contrasto col culto di morte propugnato dalla Gilda. La ragazza negli anni matura poi l'amore per Lonerin, ma questi in un primo momento sembra interessato di pi\u00f9 dal suo desiderio di vendetta contro la Gilda, e in pi\u00f9, di ritorno dalla sua missione in \"La setta degli assassini\", porta con s\u00e9 la giovane assassina Dubhe, della quale, come Theana capisce subito, \u00e8 innamorato, tanto da offrirsi subito volontario per la successiva missione nelle Terre Ignote, da compiere di nuovo con Dubhe, che ha bisogno del mago Sennar per liberarsi da una maledizione. Theana, al loro ritorno, si offre di aiutare Dubhe a rompere la sua maledizione, accompagnandola nella Terra del Sole, ove l'assassina intende uccidere il re Dohor. La maga non sa bene neppure lei del motivo di questa decisione, visto che detesta Dubhe per causa di Lonerin, ma insiste finch\u00e9 l'altra ragazza accetta. La fede in Thenaar \u00e8 un ulteriore motivo di contrasto tra le due, visto che Dubhe identifica il nome di questo dio interamente con la Gilda, che lei odia, ma col tempo imparano a collaborare. Catturate da dei cacciatori di schiavi, le due giovani vengono acquistate dal principe Learco, che le libera e le manda al palazzo reale di Makrat come servitrici. Ivi matura una congiura contro il re Dohor, padre di Learco, e Dubhe e Theana rimangono involontariamente coinvolte e la giovane maga, arrestata, viene consegnata alla Gilda degli Assassini per essere sacrificata a Thenaar. Liberata alla fine di \"Un nuovo regno\", si riappacifica con Lonerin e i due poco tempo dopo si sposano.\nTheana riappare nelle \"Leggende del Mondo Emerso\". Lonerin \u00e8 frattanto morto, lei invece \u00e8 la Suprema Ufficiante dei Fratelli della Folgore, nuovo ordine religioso che venera Thenaar. Theana collabora con Dubhe per salvare il Mondo Emerso dall'epidemia che decima la popolazione.\nVolco.\nVolco \u00e8 un attendente della corte reale di Makrat, nella Terra del Sole. Dopo l'allontanamento di Neor, Volco \u00e8 l'unico che mantiene un comportamento gentile verso il principe Learco, che invece il re Dohor disprezza apertamente, ritenendolo un rammollito. In \"Un nuovo regno\" Volco, ancorch\u00e9 estraneo alla congiura di palazzo, viene arrestato e decapitato per tradimento per ordine del re, che in questo modo pensa di infliggere un castigo ulteriore al figlio Learco.\nYeshol.\nYeshol \u00e8 la Suprema Guardia della Gilda degli Assassini. Descritto in \"La setta degli assassini\" come un cinico studioso e fanatico religioso, Yeshol, a dispetto dei suoi oltre sessant'anni di et\u00e0, \u00e8 un combattente instancabile e abilissimo assassino (il migliore del mondo, a detta di Sherva). Da giovane fu reclutato da Aster il Tiranno e ne divenne il pi\u00f9 leale e devoto servitore, sviluppando per lui una vera e propria adorazione, identificandolo addirittura come l'ultimo araldo del dio Thenaar. Sopravvissuto alla caduta del suo padrone, Yeshol si pose a capo di una setta sanguinaria, la Gilda degli Assassini, che venera Thenaar, con l'obiettivo di riportare in vita Aster e completarne il progetto di sterminio del Mondo Emerso, che, secondo i discepoli della setta, inaugurer\u00e0 un'era di prosperit\u00e0 e armonia. Per raggiungere l'obiettivo Yeshol non si fa scrupolo di concludere un'alleanza segreta con il re Dohor della Terra del Sole, eliminando i suoi oppositori politici in cambio di favori di vario genere.\nGi\u00e0 nel primo libro della trilogia delle \"Guerre\" emerge che Yeshol \u00e8 riuscito a evocare lo spirito del Tiranno e isolarlo in un globo magico, ma gli manca un corpo adatto che funga da contenitore per completare il rituale di resurrezione. Il giovane San sembra fare al caso suo, ma il piano viene ostacolato da Dubhe, una giovane ladra costretta a unirsi alla Gilda per salvarsi da una maledizione, che abbandona la setta e riferisce al Consiglio delle Acque. Riuscito comunque a impadronirsi del ragazzino in \"Un nuovo regno\", Yeshol vede per\u00f2 il suo quartier generale preso d'assalto da un gruppetto di combattenti, che riescono a incendiare la Casa e liberare San. Il vecchio decide allora di offrirsi lui stesso come contenitore dello spirito di Aster, ma i maghi Sennar e Lonerin glielo impediscono. Infine, mortalmente ferito dal suo sottoposto Sherva e perduta la fede nel suo signore, Yeshol si lascia morire.\n\"Le leggende del Mondo Emerso\".\nAdhara.\nAdhara (o Chandra) \u00e8 la protagonista delle \"Leggende del Mondo Emerso\". Esteticamente somiglia a Nihal, la protagonista delle \"Cronache\", essendo combattiva, forte, con i capelli scuri con ciocche blu e un occhio viola e uno nero (capelli blu e occhi viola sono tratti tipici dei mezzelfi), e anche il suo nome \u00e8 tratto da quello di una stella, che si chiama appunto Adhara. In realt\u00e0 ella \u00e8 frutto di magia, con la quale Adrass, un mago della setta dei Veglianti, ha manipolato e risvegliato il cadavere di una giovane donna di nome Elyna. Scopo di questi incantesimi \u00e8 di creare artificialmente una \"Sheireen\" (\"Consacrata\"), una entit\u00e0 mitologica votata a salvare il Mondo Emerso. Trattandosi del suo sesto esperimento, Adrass le ha imposto il nome Chandra (\"sesta\" in lingua elfica), mentre il nome Adhara le viene dato da Amhal.\nNel primo libro la ragazza inizialmente non sa nulla di s\u00e9 stessa, svegliandosi del tutto spaesata in un prato, dopo che il tempio dei Veglianti \u00e8 stato attaccato e distrutto da un misterioso uomo in nero (che in seguito si scopre essere San, intenzionato proprio a distruggere la \"Sheireen\"). Finita a Salazar, viene aggredita da due esseri infetti da un morbo sconosciuto e salvata da un giovane Cavaliere di drago di nome Amhal. Accolta alla corte di Makrat, Adhara diventa dama di compagnia e amica della principessa Amina. Matura intanto l'amore per Amhal, ma quest'ultimo viene irretito da San, che lo porta con s\u00e9 e lo istruisce nella magia proibita. San \u00e8 inoltre complice degli elfi nella diffusione della misteriosa epidemia che sta imperversando nel Mondo Emerso. Adhara insegue i due uomini e nella confrontazione che segue viene salvata dal mago Adrass, il quale si presenta come suo creatore. Dapprima sconvolta da queste rivelazioni, Adhara lo attacca e poi fugge.\nIn \"Figlia del sangue\" Adhara prosegue la sua ricerca delle proprie origini e di Amhal assieme ad Amina, che intende vendicare l'uccisione di suo padre. Fa la conoscenza di Karin, che era il fidanzato di Elyna (la donna dal cui cadavere \u00e8 stata generata Adhara), il quale reagisce con orrore al riconoscere in Adhara la propria amata. Amhal intanto viene ritrovato sotto il controllo di un medaglione stregato, che annulla i suoi sentimenti, e non riconosce pi\u00f9 nessuno. L'uomo pu\u00f2 in questo modo dare libero sfogo alla sua natura di \"Marvash\" senza provare sensi di colpa. Di nuovo Adhara e Amina vengono tratte in salvo da Adrass. La protagonista serba ancora rancore verso il suo \"creatore\", per il destino infausto che le \u00e8 imposto, ma alla fine accetta di farsi aiutare, perch\u00e9 l'incantesimo che l'ha risvegliata si sta indebolendo e lei rischia di marcire come un cadavere (dovr\u00e0 amputarsi una mano per questa ragione). Il mago riesce a completare il rito, salvando Adhara e completando la sua trasformazione in \"Sheireen\", poco prima che Amhal lo uccida. Tra la ragazza e il \"Marvash\" scoppia un combattimento furibondo, sembrando doversi quindi avverare subito il loro destino che li vuole nemici mortali nella lotta per la sorte del Mondo Emerso, ma alla fine i due decidono di tentare una via alternativa, si scambiano un bacio e si separano.\nIn \"Gli ultimi eroi\" Adhara, finita nelle Terre Ignote e istruita dalla sacerdotessa Shyra, una nemica del re elfo Kryss (alleato di San e padrone del medaglione stregato che indossa Amhal), uccide l'elfa Lhyr, ponendo fine all'epidemia che imperversa per il Mondo Emerso. Tornata e accettato ormai il suo destino di \"Sheireen\", recupera il magico pugnale di Phenor in un santuario al di fuori dello spazio e del tempo e con esso affronta Amhal, strappandogli il medaglione che gli aveva dato Kryss. Intanto anche Shyra e Kryss periscono nella lotta. Rimane solo San, anche lui un \"Marvash\", che, sopraffatto dallo spirito maligno che lo influenzava fino a quel momento, evoca un incantesimo atto a distruggere Nuova Enawar e tutta la popolazione, ma Adhara e Amhal, raggiunta una comunione tra le loro menti, lo bloccano, sacrificandosi volontariamente per la salvezza del Mondo Emerso. Con la loro fine si spezza anche il ciclo che da secoli faceva sorgere \"Sheireen\" e \"Marvash\" nel Mondo Emerso.\nAdrass.\nAdrass \u00e8 un mago e sacerdote della Congrega dei Veglianti, un gruppo scisso dai Fratelli della Folgore, confraternita devota al dio Shevrar. Grazie alla sua abilit\u00e0 in botanica, Adrass riesce a creare una Sheireen (Adhara) e a salvarla quando il Marvash (San) entra nel suo tempio e uccide tutti. Durante il viaggio diventer\u00e0 come un padre ad Adhara che poi verr\u00e0 ucciso da Amhal alla fine del secondo libro dopo che aveva salvato la vita ad Adhara e averla guidata nell'antica biblioteca degli elfi nella capitale della Terra del Sole. Nonostante la crudelt\u00e0 dimostrata nel creare Adhara da un cadavere, pur di avere una Consacrata, man mano che la storia prosegue dimostra una affetto quasi paterno verso Adhara e un grande altruismo, come quando la ragazza scopre per caso una cura al morbo Adrass manifesta la volont\u00e0 di condividerlo con il mondo per poterla usare come cura in massa, arrivando addirittura a sacrificare la vita per la ragazza.\nAmhal.\nAssieme ad Adhara, Amhal \u00e8 protagonista della terza trilogia della saga: \"Le leggende del Mondo Emerso\". I nonni di Amhal erano un umano e una ninfa della Terra dell'Acqua, e da quest'ultima lui ha ereditato i capelli cristallini. La loro figlia Gharle a quindici anni fugge dal paese per la vergogna, dopo che un Cavaliere di drago l'ha sedotta, ingravidata e poi abbandonata. Fa ritorno dopo la nascita del suo bambino, Amhal, che affida alla cura dei nonni. Tutto questo incide fortemente sullo sviluppo del giovane, che cresce in un clima di disprezzo e rifiuto. Di carattere fragile, Amhal \u00e8 dotato per contro di una forza smisurata, che \u00e8 legata a un lato oscuro e incontrollabile della sua anima, che lui chiama \"Furia\". Amhal commette il suo primo omicidio a soli sette anni, quando, caduto preda della Furia, attacca un ragazzino pi\u00f9 grande che lo canzonava come \"bastardo\" a causa delle sue origini. La Furia indurr\u00e0 Amhal a commettere vari delitti, come l'uccisione di un bambino e la distruzione di un villaggio, e a compiacersi della sua superiorit\u00e0, fino a quando il giovane non conosce Mira, che diventa suo maestro d'armi e gli insegna a controllarsi. Diventer\u00e0 un potente guerriero, investito a Cavaliere di drago, con un drago di nome Jamila. Questo ha fine quando si imbatte nel misterioso guerriero San, che lo attira a s\u00e9, elimina Mira e, facendogli credere che il colpevole sia il principe della Terra del Sole, lo induce ad assassinarlo. Col tempo gli fa rendersi conto che la \"Furia\" \u00e8 in realt\u00e0 lo spirito del \"Marvash\", una entit\u00e0 mitologica che ciclicamente si incarna in un abitante del Mondo Emerso per portare morte e devastazione. San persuade Amhal che tale natura non sia negativa ma necessaria e inevitabile, e che quindi sia giusto assecondarla e darvi sfogo, essendo quello il vero Io del giovane. Il cavaliere si lega a San, che condivide un passato simile al suo ed \u00e8 lui stesso un \"Marvash\", lo elegge a suo maestro e si sottomette ai suoi insegnamenti. Secondo le antiche leggende, in contrapposizione al \"Marvash\" sorge a salvare il Mondo Emerso la \"Sheireen\" (\"Consacrata\"), una guerriera investita dagli dei. Gi\u00e0 nelle \"Cronache\", quasi cento anni prima degli eventi delle \"Leggende\", ne era apparsa una, e questa era proprio la nonna di San: Nihal. Il legame di parentela tra di loro, ma anche il fatto che questa volta i \"Marvash\" siano due, di cui uno (Amhal) completamente privo di sangue elfico, sono chiari segni che il ciclo che da secoli si reitera, facendo lottare queste due figure mitiche fra di loro per le sorti del Mondo Emerso, si sia corrotto. Nelle \"Leggende\" la nuova \"Sheireen\" si scopre essere una ragazza che Amhal stesso ha incontrato all'inizio del primo libro, dandole un nome e innamorandosi di lei: Adhara. Su ordine di San, il cavaliere dovrebbe uccidere la \"Sheireen\", ma non lo fa. Da Kryss, crudele re elfo alleato di San, Amhal riceve quindi un medaglione magico, col quale sopprimere tutti i suoi sentimenti. Cos\u00ec pu\u00f2, assieme a San, utilizzare il suo potere per sterminare la popolazione della Terra del Vento, senza provare sensi di colpa. L'artefatto magico in realt\u00e0 ha lo scopo di porre il giovane in potere di Kryss, che successivamente tenter\u00e0 di fare altrettanto con l'altro \"Marvash\", trovando per\u00f2 che con lui non funzioner\u00e0. Sentendosi ingannato, San si rivolter\u00e0 contro gli elfi e uccider\u00e0 il loro re. Intanto per\u00f2 Adhara raggiunge Amhal, che non ha mai smesso di provare qualcosa per lei, e la ragazza gli strappa il medaglione magico. Grazie all'amore, Amhal alla fine si libera della sua natura di \"Marvash\", mentre San ne viene completamente sopraffatto, scatenando una magia cos\u00ec potente da minacciare l'annientamento del Mondo Emerso, ma proprio Adhara e Amhal, impugnando il magico pugnale di Phenor, lo bloccano, perendo assieme a lui per salvare la Terra.\nAmina.\nAmina \u00e8 una principessa della Terra del Sole, sorella gemella di Kalth, figlia di Neor e Fea e quindi nipote di re Learco e di Dubhe. \u00c8 una ragazzina pestifera e orgogliosa, che far\u00e0 di tutto per mettere nei guai Adhara quando questa diverr\u00e0 sua dama di compagnia. In seguito diverranno amiche e accompagner\u00e0 Adhara durante la ricerca di Amhal. Inizialmente \u00e8 mossa solo dalla voglia di vendetta ma grazie a Dubhe si trasformer\u00e0 in una vera guerriera, tanto da entrare nel corpo di combattenti organizzato dalla nonna, i \"Guerrieri ombra\". Sopravvissuta allo scontro finale tra \"Sheireen\" e \"Marvash\" in \"Gli ultimi eroi\", Amina inizia a girovagare per il Mondo Emerso, per decantare e commemorare la sorte di Adhara.\nBaol.\nBaol \u00e8 un attendente di Dubhe, che appare principalmente nel terzo libro, ma viene anche nominato durante il secondo. In seguito alla morte della sovrana, va con Amina a recuperarne il cadavere, ma viene ucciso per permettere ad Amina di scappare.\nFreithar.\nFreithar, chiamato anche il Marvash oppure (solo da San) Leish, \u00e8 un'antica divinit\u00e0 elfica, ma non una delle otto maggiori che costituiscono il \"pantheon\" del Mondo Emerso. Originariamente apparteneva al popolo degli elfi, i quali all'inizio dei tempi erano immortali e vivevano in perfetta armonia con la natura. Freithar per\u00f2 divenne geloso degli otto dei maggiori e, non avendo il loro stesso potere di creare la vita, inizi\u00f2 a distruggerla per eguagliarli. La sua prima vittima fu il suo amico pi\u00f9 caro e Freithar divenne effettivamente una divinit\u00e0, soprannominata \"Marvash\" (\"Distruttore\"). Shevrar, il dio del fuoco, suscit\u00f2 fra gli elfi una \"Sheireen\", una \"Consacrata\", che riusc\u00ec a bandire Freithar e a seppellirlo sotto la superficie del Mondo Emerso, senza che egli per\u00f2 morisse, essendo un dio. Le azioni di Freithar avevano corrotto inevitabilmente gli equilibri del Mondo Emerso: gli elfi persero la loro immortalit\u00e0, gli dei si ritirarono dal Mondo Emerso e soprattutto si innesc\u00f2 un ciclo continuo di guerra, che si concretizza nelle figure di un nuovo \"Marvash\", suscitato da Freithar, e una nuova \"Sheireen\", inviata invece da Shevrar, figure che si affrontano e determinano, a seconda di chi trionfa, una nuova era di rovina oppure di rinascita. Il secondo Marvash fu appunto Ghuor, allievo dello stesso Freithar.\nNelle \"Leggende\" viene rivelato che gi\u00e0 Aster il Tiranno era un \"Marvash\", quantunque non fosse di ci\u00f2 consapevole. Altri due \"Marvash\" appaiono in San e Amhal, ai quali si oppone la \"Sheireen\" Adhara. Il ciclo per\u00f2 a quel punto si \u00e8 in qualche modo corrotto, perch\u00e9 San \u00e8 parente della \"Sheireen\" Nihal e Amhal non ha sangue elfico. Esso viene interrotto una volta per tutte da Adhara al termine di \"Gli ultimi eroi\", quando lei riesce a liberare Amhal dallo spirito del \"Marvash\" e, assieme a lui, a distruggere San.\nKalth.\nKalth \u00e8 il fratello gemello di Amina. Nel secondo libro diventa re, con l'autorizzazione di Dubhe. Ha un carattere molto diverso da quello della sorella. Studioso e amante della lettura diventa re in et\u00e0 giovanissima dimostrando saggezza e un carattere incredibilmente posato.\nKryss.\nKryss, re degli elfi, guida il suo popolo alla riconquista del Mondo Emerso, abbandonato secoli fa emigrando nelle terre oltre il Grande Fiume Saar. Figlio del re elfico di Orva, nelle \"Leggende\" appare come un condottiero spietato, che odia fanaticamente le razze del Mondo Emerso e desidera sterminarle. Dapprima persegue i suoi scopi diffondendo una misteriosa pestilenza, poi servendosi dei poteri dei due \"Marvash\" San e Amhal, al primo dei quali ha promesso, in cambio del suo aiuto, di riportare in vita Ido. Uccide in combattimento Dubhe, ma rimane ferito da una lama avvelenata. Infine, quando San si rende conto di venire da lui manipolato e che i suoi maghi non sono in grado di esaudire il suo desiderio, fa strage dei seguaci di Kryss e infine lo scaraventa gi\u00f9 dal palazzo di Nuova Enawar.\nLhyr.\nLhyr \u00e8 una maga e sacerdotessa elfica consacrata al culto di Phenor, entit\u00e0 femminile di Shevraar. Per colpa di un medaglione uguale a quello che ha Amhal, \u00e8 costretta contro la sua volont\u00e0 a mantenere in vita il sigillo del morbo giorno e notte. Viene uccisa da Adhara dopo averla supplicata di porre fine al suo tormento e a quello del morbo.\nMeriph.\nMeriph: gnomo ed eremita che vive nella Terra del Fuoco. Conosce la magia elfica poich\u00e9 aiuta Adhara a trovare l'arma in grado di sconfiggere il Marvash. Padre adottivo di Adrass.\nNeor.\nNeor, figlio di Learco e Dubhe, principe ereditario della Terra del Sole. Il nome gli \u00e8 stato dato in ricordo di uno zio del padre, messo a morte per ordine del precedente re Dohor. Neor \u00e8 sposato con una gnoma di nome Fea e come figli i gemelli Kalth e Amina. A causa di una caduta da cavallo in giovent\u00f9 \u00e8 costretto su una sedia a rotelle. Dotato di un'intelligenza fuori del comune, partecipa attivamente all'amministrazione del regno, tuttavia a causa del suo carattere schivo gode di una reputazione ambigua presso la popolazione, che lo sospetta di cospirare per ottenere la corona. Quando nel Mondo Emerso si diffonde una misteriosa pestilenza e il re Learco ne rimane ucciso, Neor assume il governo. E' il primo a sospettare che la malattia venga diffusa intenzionalmente e che San sia coinvolto. Lo fa seguire da una spia, ma San lo scopre e con un incantesimo costringe la spia ad uccidere il Cavaliere di drago Mira. San convince Amhal, allievo di Mira, che il responsabile del delitto sia appunto Neor, sicch\u00e9, quando il principe fa arrestare San, Amhal corre a liberarlo e prende in ostaggio Neor, che rimane ucciso durante la fuga.\nMira.\nMira: Maestro di Ahmal. Esso \u00e8 considerato da quest'ultimo come un padre. Muore ucciso da San.\nPhenor.\nPhenor \u00e8 la dea dell'acqua e della fecondit\u00e0. \u00c8 una sorta di doppio di Shevrar, il dio del fuoco: dove Shevrar distrugge Phenor crea e dove Phenor crea Shevrar distrugge. Si narra che sia stata lei a concedere agli esseri viventi la capacit\u00e0 di procreare. Phenor ha lasciato un'arma nel Mondo Emerso: un pugnale con la lama in cristallo nero e l'elsa di diaspro bagnata nel sangue della stessa Phenor, e con una Lacrima. Esso \u00e8 custodito nel santuario di Ael, lo spirito consacrato a Phenor.\nShyra.\nShyra: guerriera elfa e gemella di Lhyr. \u00c8 a capo della resistenza contro Kryss e aiuta Adhara a combatterlo. Appare nell'ultimo libro. Conosce in maniera molto approfondita il ciclo del Marvash e della Sherieen che si \u00e8 ripetuto nel corso dei secoli. Sapendo che uno dei distruttori \u00e8 discendente di una consacrata spiega che il ciclo si sta consumando perch\u00e9 prima mai c'erano stati legami di parentela con una consacrata e un distruttore.\n\"Le storie perdute\".\nEkhtir.\nEkhtir, guerriera elfica, combatte in groppa a una viverna di nome Alma. La sua famiglia era in disgrazia a causa della asocialit\u00e0 di Klarath, nonno di Ekhtir, ma l'elfa coglie l'opportunit\u00e0 di riscatto quando aderisce entusiasta alla campagna del re Kryss, che progetta la riconquista del Mondo Emerso. Ekhtir si distingue sul campo, diventa guardia del corpo di Kryss, e forse se ne innamora, ma non riesce a impedirne la caduta. Profondamente avvilita, si rifiuta comunque di accettare la sconfitta, per cui raduna una truppa di sbandati e con loro comincia a tiranneggiare sui pacifico popolo degli Huy\u00e9 delle Terre Ignote. Quando in loro soccorso sopraggiunge la leggendaria guerriera Nihal, Ekhtir si scontra con lei e la batte, ma, dichiarandosi delusa per non essere stata l'avversaria all'altezza della sua fama, non la uccide. Ma con un gruppetto di huy\u00e9 Nihal fa ritorno e attacca a sorpresa l'accampamento elfico, riuscendo anche ad atterrare la comandante; questa, che in verit\u00e0 non aspetta altro che la morte in battaglia per seguire la sorte del re che venerava, invoca il colpo di grazia, e la mezzelfo la accontenta.\nKlarath.\nKlarath, giovane mago elfico della citt\u00e0 di Nelor. Scapestrato e interessato solo al guadagno, vende i suoi servigi a Nihal, quando gli chiede di liberare Sennar da un incantesimo di possessione, ma lui ha dei ripensamenti quando la mezzelfo si scontra con alcuni suoi concittadini, sicch\u00e9 lei usa la forza per portarlo con s\u00e9 e costringerlo a onorare gli accordi. Nel rituale per liberare Sennar, Klarath ha un contatto con lo spirito di una bambina uccisa: tale esperienza, cos\u00ec come i racconti di Nihal, lo lasciano sconvolto, per cui rigetta completamente i principi guerreschi e di superiorit\u00e0 delle altre razze del suo popolo. Per questa ragione, quando fa ritorno a Nelor e non riesce a rientrare in quella societ\u00e0, viene brutalmente torturato e infine costretto a rivelare dove abitano Nihal e Sennar, che gli altri elfi considerano responsabili del suo cambiamento. Klarath assiste poi al processo e al suicidio di Nihal. Morir\u00e0 in miseria e abbandonato da tutti, con i famigliari, disonorati a causa sua, che lo ritengono un pazzo. Klarath fino alla fine rimane distrutto dai sensi di colpa per avere tradito Nihal e la sua famiglia.\nLefthika.\nLefthika, mago elfo che compare nelle \"Storie perdute\". Assieme al suo schiavo Ren, anch'egli mago, ma tenuto prigioniero da Lefthika, riesce a riportare in vita i morti, allo scopo di sfruttarli per i suoi interessi, e per questo il suo stesso popolo lo ha bandito. Viene ingaggiato da Athor, capo di un pacifico villaggio di huy\u00e9, quale guerriero che difenda gli huy\u00e9 da una banda di predoni elfi. Lefthika e Ren riportano in vita la leggendaria Nihal, morta cento anni prima. Il mago cerca di assoggettare anche lei, ma Nihal, aiutata da Ren, si ribella. I due lo rintracciano poi nella Terra del Vento, ove lo costringono a sciogliere il sigillo che impedisce a Nihal di tornare nell'aldil\u00e0, e infine la mezzelfo lo uccide. In tutte le saghe del Mondo Emerso, Lefthika \u00e8 stato il solo mago ad avere avuto un potere magico cos\u00ec potente da riportare in vita i morti, cosa che nessun altro era mai stato in grado di fare. Ci\u00f2 indica che i suoi poteri sono superiori a quelli di Sennar, che era considerato il mago pi\u00f9 forte di tutto il mondo emerso a suo tempo, e di quelli di Aster, che era un Marvash. Il fatto di avere riportato in vita Nihal, fa presupporre che Lefthika sia stato uno strumento guidato inconsapevolmente dalla volont\u00e0 del dio Thenaar, per richiamare la consacrata nel mondo emerso perch\u00e9 c'era ancora bisogno di lei.\nMelna.\nMelna, giovane cameriera di una locanda di Salazar, nella Terra del Vento, ove si esibisce un misterioso cantastorie mascherato. Alla fine delle sue canzoni, l'uomo misterioso, per ricambiarla della sua gentilezza, mostra alla sola Melna il suo vero volto.\nRen.\nRen, giovane mago dei Domini del Sud, particolarmente abile nella rigenerazione di parti del corpo lese e deteriorate. Ren \u00e8 assoggettato dal mago elfico Lefthika, in grado di riportare in vita i morti. Unendo i suoi poteri quelli dello schiavo, vuole sfruttare queste arti magiche. Quando per\u00f2 evoca dall'aldil\u00e0 Nihal per vendere le sue capacit\u00e0 di guerriera, questa convince Ren a ribellarsi con lei, per cui i due si liberano di Lefthika. In seguito, dopo essersi definitivamente liberata dell'influsso del mago elfico, Nihal rivela a Ren di volersi recare al santuario di Thoolan, lo spirito guardiano del tempo, e lui promette di accompagnarla."}
{"id": "1506245", "revid": "287204", "url": "https://it.wikipedia.org/wiki?curid=1506245", "title": "Opel Olympia Rekord", "text": "La Olympia Rekord \u00e8 un'autovettura di fascia media prodotta dal 1953 al 1957 dalla Casa automobilistica tedesca Opel.\nProfilo e storia.\nGenesi ed esordio.\nIl progetto relativo alla futura sostituta della Olympia cominci\u00f2 gi\u00e0 nel 1939: in quei primi mesi dell'anno, il programma della Casa di R\u00fcsselsheim prevedeva la futura realizzazione, a fianco della erede della \"Olympia\", anche un altro modello da porre leggermente pi\u00f9 in alto nella gamma di modelli, praticamente fra la stessa \"Olympia\" e la ben pi\u00f9 impegnativa Kapit\u00e4n. L'arrivo della guerra pose fine a gran parte di tale programma. L'unico progetto che rimase vivo nelle menti degli addetti ai lavori, sia durante sia dopo la guerra, fu quello relativo alla sostituta della \"Olympia\". Si era infatti ancora nel 1941 quando i vertici della Casa del \"fulmine\" registrarono la denominazione \"Olympia Rekord\" che gi\u00e0 avevano in mente. La ragione della doppia denominazione ha una sua ragione e un suo aneddoto: inizialmente, la vettura doveva chiamarsi semplicemente \"Rekord\", ma a causa di alcuni problemi di ordine burocratico, alla Opel fu impedito di depositarne il nome, mentre fu invece accettato il nome \"Olympia Rekord\". Ma a guerra conclusa, le precarie condizioni in cui versava la fabbrica Opel di R\u00fcsselsheim e pi\u00f9 in generale l'intero apparato industriale tedesco durante il secondo dopoguerra, obbligarono i vertici Opel a ripiegare su una riedizione della vecchia \"Olympia\", aggiornata solo in pochissimi dettagli ma in generale praticamente identica al modello pre-bellico. Questo fintanto che le risorse della Opel non fossero nuovamente in grado di avviare e sviluppare un progetto per intero e di portarlo definitivamente alla sua fase di industrializzazione. Il tanto agognato progetto fu ripreso solo alla fine del 1948 e si propose la realizzazione di una vettura dal disegno pi\u00f9 moderno che potesse lasciare alle proprie spalle la tragica e lunga serie di eventi che avevano caratterizzato la prima parte di quel decennio. Inizialmente previsto per il gennaio del 1952, l'esordio della nuova vettura slitt\u00f2 in seguito fino al marzo dell'anno seguente. Il 16 marzo 1953 vennero diffuse le prime foto ufficiali relative alla \"Olympia Rekord\", mentre la presentazione avvenne al Salone di Francoforte, che in quell'anno si tenne all'inizio della primavera, e pi\u00f9 precisamente dal 19 al 29 marzo.\nCaratteristiche.\nRispetto al modello che l'ha preceduta, l'Olympia Rekord era una vettura assai pi\u00f9 moderna gi\u00e0 nella linea, che abbandonava le forme massicce e le classiche carrozzerie a due volumi tipiche della fine degli anni quaranta, per proporre un corpo vettura a tre volumi, dalle forme arrotondate e compatte, quel tipo di carrozzeria che in quegli anni veniva definito come \"carrozzeria Ponton\", e che si contrapponeva al precedente stile, sempre tondeggiante, ma a parafanghi sporgenti. Lo stile utilizzato era quello tipico delle vetture americane dell'epoca, e venne imposto dalla General Motors anche nella produzione europea che gravitava nella sua orbita, perci\u00f2 anche in quella della Casa del \"fulmine\". Oramai questi ultimi erano perfettamente integrati nel resto della carrozzeria. Solo quelli posteriori rimanevano pi\u00f9 bombati. Il frontale era caratterizzato da una grande calandra a forma di \"bocca\" munita di inserti metallici che nel contesto apparivano simili a \"denti\". Il frontale era inoltre completato da proiettori circolari e da un grande stemma della Casa situato sopra la calandra. Posteriormente, la coda mostrava un lieve accenno di pinne sulle quali erano incastonati i piccoli fari posteriori. Il lunotto era di piccole dimensioni, il che non consentiva un'ampia visuale nelle manovre in retromarcia.\nTecnicamente, la vettura era invece pi\u00f9 convenzionale: ferma restando l'architettura meccanica generale, ancora del tipo a motore anteriore longitudinale e a trazione posteriore. Ovviamente fu riproposta la struttura a scocca portante, ma stavolta utilizzando una base meccanica a passo allungato da 2,394 a 2,487 metri. Le restanti soluzioni tecniche comprendevano novit\u00e0 sporadiche solo in alcuni punti. Ad esempio, per quanto riguarda le sospensioni, la \"Olympia Rekord\" montava gli stessi schemi meccanici per avantreno e retrotreno gi\u00e0 proposti fin dal 1947 sulla \"Olympia\", ma l'unica differenza fu quella relativa al tipo di ammortizzatori impiegati, stavolta di tipo idraulico telescopico anzich\u00e9 a leva. Il retrotreno conserv\u00f2 la soluzione ad assale rigido. L'impianto frenante rimaneva del tipo a tamburi sulle quattro ruote, ma nel caso del nuovo modello venne aumentata la superficie frenante. Altra differenza a livello telaistico fu quella relativa ai nuovi cerchi da soli 13 pollici, che andavano a sostituire i vecchi cerchi da 15 pollici montati nelle ultime \"Olympia\". Tale scelta nacque dall'esigenza di avere dei passaruota meno ingombranti all'interno dell'abitacolo, in modo da offrire pi\u00f9 spazio per gli occupanti. Per quanto riguarda il propulsore, anche qui si ebbero poche novit\u00e0, in quanto veniva riproposto il vecchio propulsore da 1,5 litri montato anche sulle precedenti \"Olympia\". Anche qui vi furono per\u00f2 delle differenze: grazie alla rivisitazione dei condotti di aspirazione e scarico, all'utilizzo di un nuovo asse a camme e all'innalzamento del rapporto di compressione, si ebbe un aumento abbastanza sensibile nell'erogazione di coppia motrice (da 88 a 95 Nm), a fronte di un aumento solo appena percettibile nel picco di potenza massima (da 39 a 40 CV). Il cambio era sempre manuale a 3 marce, con leva di comando sul piantone del volante.\nL'evoluzione dell'Olympia Rekord.\nIn base a una politica commerciale voluta dalla stessa General Motors, la carriera della \"Olympia Rekord\" si sarebbe snodata attraverso vari aggiornamenti annuali, esattamente come accadeva, e come sarebbe accaduto ancora per decenni, nelle auto prodotte e commercializzate oltreoceano. La gamma iniziale fu costituita dapprima dalla sola versione berlina a 2 porte e la commercializzazione fu avviata nell'aprile del 1953. La \"Olympia Rekord\" fu venduta a un prezzo assai concorrenziale, il che ne sanc\u00ec immediatamente il successo: gi\u00e0 durante la presentazione, quasi 1.500 furono gli ordini per la nuova Opel di fascia media.\nIl promettente inizio fece da apripista per l'ampliamento della gamma: infatti, gi\u00e0 a luglio, fu introdotta la versione giardinetta, denominata \"Caravan\", una denominazione che sarebbe durata a lungo nella produzione delle giardinette Opel. Anche la giardinetta aveva la carrozzeria a due portiere per lato e cos\u00ec pure la sua variante per trasporto merci, denominata \"Schnelllieferwagen\", introdotta un mese pi\u00f9 tardi. Queste due versioni montavano il retrotreno ad assale rigido, ma con una piccola differenza rispetto alla berlina, consistente nelle molle a balestra: mentre nella versione berlina erano a 3 foglie, nelle versioni giardinetta e furgoncino erano a 5 foglie. Ci\u00f2 consentiva di sopportare meglio i maggiori carichi a cui tali versioni erano destinate. La versione furgoncino era ovviamente caratterizzata dall'assenza dei finestrini laterali posteriori e del lunotto, ed era accreditata di una portata massima di 480\u00a0kg.\nNel febbraio del 1954 vi fu un ulteriore ampliamento della gamma, con l'introduzione della versione trasformabile, praticamente una berlina con tetto ripiegabile in tela. L'arrivo di tale versione fu tuttavia preannunciato gi\u00e0 alla fine dell'anno precedente mediante la diffusione di disegni e foto. La produzione di tale versione non dur\u00f2 che pochi mesi, fino a luglio. Il 14 ottobre del 1954, cominci\u00f2 la produzione del modello '55, con modifiche esteriori e alla meccanica. Dal punto di vista stilistico, la parte pi\u00f9 modificata fu il frontale, dove scomparvero i minacciosi \"denti\" e la \"bocca\" assunse un aspetto pi\u00f9 \"lineare\". Tale soluzione fu dettata dall'esigenza di migliorare il raffreddamento del motore grazie a un pi\u00f9 massiccio apporto di aria all'interno del vano motore. A tale proposito, anche il cofano motore fu oggetto di ridisegnamenti, mentre nella zona posteriore si ebbe l'arrivo di un nuovo lunotto di maggiori dimensioni. Meccanicamente, la novit\u00e0 pi\u00f9 significativa si ebbe nel motore, che utilizz\u00f2 una nuova testata dotata di camere di scoppio pi\u00f9 efficienti e valvole maggiorate. Ci\u00f2 non port\u00f2 a un aumento di potenza, che rimase sempre a 40\u00a0CV di picco, ma a un miglior rendimento termico del motore, a cui contribuirono anche altre soluzioni, come l'ulteriore innalzamento del rapporto di compressione e una nuova rivisitazione dei condotti di aspirazione e scarico.\nPer venire incontro anche a una fascia leggermente pi\u00f9 bassa di clientela, con l'arrivo della nuova serie fu introdotta anche una versione pi\u00f9 economica, denominata semplicemente \"Olympia\", che differiva dalle normali \"Olympia Rekord\" per gli allestimenti pi\u00f9 semplificati. Tuttavia tale versione ottenne un successo minore di quello che arrise alle \"Olympia Rekord\". In ogni caso, attraverso continui aggiornamenti, la \"Olympia\" rimase in listino fino al 1959. Intanto, nel febbraio del 1955 venne introdotta una nuova versione trasformabile, basata sulla \"Olympia Rekord\" aggiornata pochi mesi prima. Per il resto, la gamma della \"Olympia Rekord\" rimase immutata, comprese le versioni \"Caravan\" e furgoncino.\nMa gi\u00e0 nel luglio del 1955, la produzione della seconda serie cess\u00f2 e il 17 agosto cominci\u00f2 quella della terza serie: a cambiare esteticamente fu nuovamente il frontale, che ora sfoggiava una calandra ovale a sviluppo orizzontale e coperta da una griglia. Anche i paraurti furono completamente nuovi e quello anteriore fu privato dei rostri. Dal punto di vista meccanico, il motore benefici\u00f2 di nuove rivisitazioni che ne innalzarono la potenza a 45 CV, riuscendo nel contempo a ottenere una lieve diminuzione dei consumi. Altri aggiornamenti degni di nota furono quelli relativi al nuovo cambio a 3 marce interamente sincronizzato e alla nuova scatola sterzo, non pi\u00f9 a vite e settore, ma a circolazione di sfere. Venne inoltre montato un serbatoio di maggiori dimensioni e vennero adottati nuovi pneumatici senza camera d'aria. La versione economica \"Olympia\" venne integrata nel programma di aggiornamento e a partire dal febbraio del 1956, venne introdotta la nuova versione trasformabile, anche stavolta destinata a una produzione di pochi mesi: verr\u00e0 prodotta infatti fino al mese di giugno dello stesso anno. \nDurante il seguente mese di luglio, comunque, cess\u00f2 di essere prodotta anche la terza serie dopo undici mesi di carriera commerciale. Nello stesso mese vennero modificate le linee di montaggio per ospitare la quarta e ultima serie, che puntualmente cominci\u00f2 a essere prodotta il 13 agosto. Quest'ultima serie della \"Olympia Rekord\" si distingueva nettamente dalla precedente innanzitutto nuovamente nel frontale, che sfoggiava una calandra ovale di maggiori dimensioni. Inoltre, i fari rinunciarono alla classica cornice cromata di cui disponevano fino a quel momento per essere incastonati in due nuovi alloggiamenti il cui disegno proteso in avanti andava a coprire leggermente i fari stessi creando una sorta di effetto palpebra. Fu ridisegnato anche il passaruota anteriore, che prima aveva un disegno trapezoidale, mentre ora aveva un nuovo andamento semicircolare. Posteriormente le pinne si fecero pi\u00f9 appuntite e seguirono grosso modo l'iter stilistico degli alloggiamenti dei fari anteriori. Si tratt\u00f2 di aggiornamenti stilistici volti ad avvicinare la \"Olympia Rekord\" alla \"sorella maggiore\" Kapit\u00e4n, quest'ultima giunta ormai alla sua quinta serie. Qui la gamma vide una variazione: l'ultima serie della \"Olympia Rekord\" non fu pi\u00f9 prevista in versione trasformabile, ma a richiesta era possibile avere la berlina dotata di un tetto apribile. Nonostante ci\u00f2, sono stati riscontrati esemplari dell'ultima serie con carrozzeria trasformabile, ma di essi non si sa nulla di pi\u00f9. La produzione termin\u00f2 nel luglio del 1957: con i suoi 169.721 esemplari, la quarta serie della \"Olympia Rekord\" fu anche quella prodotta in maggior numero di esemplari.\nIn realt\u00e0 vi fu spazio per un altro modello recante la denominazione commerciale \"Olympia Rekord\": fu la \"Olympia Rekord P\", lanciata proprio nell'estate del 1957 e che per\u00f2 in seguito venne ridenominata ufficiosamente \"Rekord P1\" per stabilire una sorta di continuit\u00e0 con il suo modello erede, ossia la Rekord P2 del 1960. Per questo motivo, nonostante la denominazione ufficiale, la \"Olympia Rekord P\" viene sempre trattata nell'ambito della storia della Opel \"Rekord\".\nFine della storia.\nIl nome \"Olympia\" non cess\u00f2 di esistere, ma fino al 1960 and\u00f2 a identificare anche le versioni economiche della successiva gamma Rekord, ovviamente basate sui nuovi modelli. Il nome sarebbe tornato un'ultima volta tra il 1968 e il 1970, periodo in cui venne prodotta e commercializzata la Olympia A, versione lussuosa della gamma Kadett B.\nLe naturali eredi della \"Olympia Rekord\" furono due: pi\u00f9 in alto la gi\u00e0 citata \"Rekord\" e pi\u00f9 in basso la 1200, che a sua volta verr\u00e0 rimpiazzata dalle nuove Kadett. Sia la \"1200\" sia la \"Rekord\" erano vetture derivate direttamente dalla Olympia Rekord e anche strettamente imparentate tra loro.\nIl successo della \"Olympia Rekord\" fu enorme, anche se oggi in pochi si ricordano di essa. Grazie alla strategia economica di apportare un restyling ogni anno e di mantenere pressoch\u00e9 inalterato il prezzo di listino, la vettura si mantenne continuamente fresca nelle linee e appetibile dal punto di vista economico e qualitativo. La \"Olympia Rekord\" fu prodotta in oltre 580\u00a0000 esemplari.\nTabella riepilogativa.\nDi seguito vengono riassunte le caratteristiche relative alle varie versioni costituenti la gamma della \"Olympia Rekord\". Da questa tabella sono escluse le \"Olympia Rekord P\", che invece vengono trattate unitamente alla produzione della \"Rekord\":"}
{"id": "1506253", "revid": "185700", "url": "https://it.wikipedia.org/wiki?curid=1506253", "title": "Mondo slavo", "text": ""}
{"id": "1506255", "revid": "18379", "url": "https://it.wikipedia.org/wiki?curid=1506255", "title": "Massacro dell'Aeroporto di Lod", "text": "Il massacro dell'Aeroporto di Lod \u00e8 un atto terroristico avvenuto il 30 maggio 1972 a Tel Aviv, in Israele, all'aeroporto internazionale di Lod (oggi Tel Aviv-Ben Gurion).\nA perpetrarlo fu un gruppo di tre terroristi comunisti dell'Armata Rossa Giapponese che per conto del Fronte Popolare per la Liberazione della Palestina ivi uccisero 26 civili di varie nazionalit\u00e0 e ne ferirono 80. Nell'assalto due dei tre terroristi persero la vita e il terzo, ferito, fu arrestato.\nL'attentato colse di sorpresa le forze di sicurezza israeliane che, bench\u00e9 avvertite del pericolo di attacchi terroristici palestinesi, non previdero l'impiego di paramilitari giapponesi che oltretutto agirono con tecnica suicida, del tutto inimmaginabile all'epoca. I tre esecutori materiali del massacro erano Kozo Okamoto, Tsuyoshi Okudaira e Yasuyuki Yasuda, terroristi addestrati a Baalbek, in Libano.\nAttacco.\nI terroristi giunsero all'aeroporto a bordo di un aereo della Air France proveniente da Roma. Vestiti con abiti occidentali e trasportando custodie apparentemente di violini, attirarono ben poca attenzione. Entrati nell'area di sosta, essi aprirono le loro custodie e imbracciarono fucili d'assalto cecoslovacchi Vz 58 con i calci rimossi.\nSubito dopo aprirono il fuoco indiscriminatamente contro gli equipaggi, i passeggeri e i visitatori, uccidendo 26 persone e ferendone altre 78.\nTra le vittime vi erano undici pellegrini cristiani che venivano da Porto Rico e il professor Aharon Katzir, un biofisico sessantaduenne di fama internazionale (suo fratello, Ephraim Katzir, sarebbe stato eletto l'anno dopo Presidente di Israele).\nYasuda e Okudaira morirono nello scontro, quest'ultimo suicida: usc\u00ec infatti dall'edificio aeroportuale sulle piste d'atterraggio e, dopo aver sparato contro i passeggeri che sbarcavano da un volo della El Al, si uccise con una bomba a mano. Okamoto fu gravemente ferito ma sopravvisse; fu tradotto in giudizio e condannato all'ergastolo nel giugno 1972.\nConseguenze.\nNella dichiarazione scritta che rivendicava la responsabilit\u00e0 dell'attentato all'Armata Rossa Giapponese, il Fronte Popolare per la Liberazione della Palestina defin\u00ec l'azione \"Operazione Deir Yassin\".\nQuesto per sottolineare l'intenzione di vendicare la strage perpetrata ventiquattro anni prima dai militanti dell'Irgun a Deir Yassin nel 1948 ai danni dei palestinesi nel villaggio di Deir Yassin.\nIl FPLP aggiunse che l'operazione era stata condotta a termine dallo \"squadrone del Martire Patrick Arg\u00fcello\".\nPatrick Arg\u00fcello era stato colpito a morte due anni prima, il 6 settembre 1970 a bordo di un aereo della El Al mentre tentava di dirottarlo insieme ad alcuni membri del FPLP, tra cui la nota esponente della guerriglia Leila Khaled.\nOkamoto fu rilasciato nel 1985 con altri 1.150 prigionieri in uno scambio con tre soldati israeliani catturati e tenuti in ostaggio. Si stabil\u00ec nella Valle della Beqa' libanese. Fu arrestato nel 1997 ma nel 2000 gli fu assicurato lo status di rifugiato politico in Libano. Quattro altri appartenenti all'Armata Rossa Giapponese arrestati nelle medesima occasione furono estradati in Giappone.\nNel 2008, gli otto figli sopravvissuti di Carmelo Calder\u00f3n Molina, ucciso nell'attacco, e Pablo Tirado, il figlio di Pablo Tirado Ayala, che rimase ferito, intentarono una causa presso il tribunale distrettuale degli Stati Uniti per il distretto di Porto Rico. Citarono in giudizio il governo della Corea del Nord per aver fornito supporto materiale al PFLP-EO e all'Armata Rossa Giapponese e per aver pianificato l'attacco. I querelanti rivendicarono il diritto di citare in giudizio il governo nordcoreano sulla base del Foreign Sovereign Immunities Act del 1976. Le udienze preliminari per esaminare le prove iniziarono il 2 dicembre 2009, sotto la presidenza del giudice distrettuale Francisco Besosa. Il governo nordcoreano non rispose alla causa e non aveva rappresentanti presenti. Le famiglie delle vittime vennero rappresentate da avvocati del Shurat HaDin Israel Law Center, incluso il suo fondatore, Nitsana Darshan-Leitner.\nNel luglio 2010, il tribunale degli Stati Uniti ordin\u00f2 alla Corea del Nord di pagare 378 milioni di dollari alle famiglie come risarcimento per l'attacco terroristico."}
{"id": "1506257", "revid": "1714743", "url": "https://it.wikipedia.org/wiki?curid=1506257", "title": "Sigismondo di Bayreuth", "text": "Biografia.\nAlla morte del padre, avvenuta l'11 marzo 1486, i suoi fratelli maggiori Giovanni il Cicerone e Federico succedettero al trono di Brandeburgo e Ansbach rispettivamente, mentre Sigismondo succedette alla sede di Bayreuth. Egli non si spos\u00f2 mai e alla sua morte i suoi domini passarono al suo fratello maggiore, Federico di Ansbach."}
{"id": "1506258", "revid": "486946", "url": "https://it.wikipedia.org/wiki?curid=1506258", "title": "Ancore", "text": ""}
{"id": "1506263", "revid": "40315", "url": "https://it.wikipedia.org/wiki?curid=1506263", "title": "Podarcis muralis", "text": "La lucertola muraiola (\"Podarcis muralis\" ) \u00e8 un rettile appartenente alla famiglia Lacertidae.\nDescrizione.\n\u00c8 lunga in media circa 15\u201320\u00a0cm (compresa la coda). La colorazione del dorso \u00e8 variabile in base alla regione, e possono avere una colorazione dal grigio al bruno. Le femmine e i giovani presentano delle strisce laterali continue di color bruno scuro mentre nei maschi il disegno \u00e8 pi\u00f9 complesso, con punteggi di chiaro e linea vertebrale discontinua. Si distingue dalla lucertola campestre (\"Podarcis siculus\") per l'assenza delle livrea color verde cianuro caratteristica di quest'ultima.\nBiologia.\nComportamento.\nSi tratta di un rettile facilmente osservabile in quanto vive anche in zone antropizzate. Trova la tana in buchi nei muri o sotto terra e appena uscita, si riposa al sole per scaldarsi e non esce spesso nelle ore pi\u00f9 calde. La specie \u00e8 attiva da aprile a settembre, ma in giornate particolarmente calde si muove anche in pieno inverno.\nLe lucertole hanno la particolarit\u00e0 di poter perdere la coda se questa viene afferrata da un eventuale predatore; tale parte del corpo pu\u00f2 in seguito riformarsi, crescendo fino a 2\u00a0mm al giorno. Vivono mediamente 4-6 anni e alcuni esemplari arrivano a vivere anche 10 anni.\nRiproduzione.\n\u00c8 una specie ovipara: la femmina depone, solitamente due volte all'anno, da 2 a 10 uova che si schiudono tra luglio e settembre.\nAlimentazione.\nLa dieta comprende essenzialmente insetti e aracnidi e altri piccoli invertebrati, e occasionalmente si nutre anche di bacche e di piccoli frutti.\nDistribuzione e habitat.\nLa specie \u00e8 ampiamente distribuita in Europa, dalla penisola iberica sino ai Balcani e all'Anatolia.In Italia la specie \u00e8 presente in quasi tutto il territorio tranne nelle isole maggiori (Sardegna e Sicilia).\nSpecie simili.\nIn Liguria, nel Golfo della Spezia, \u00e8 presente la lucertola muraiola del Tinetto (\"Podarcis muralis tinettoi\"), sottospecie della lucertola muraiola. La popolazione mondiale di questo rettile si aggira intorno ai 200 esemplari, tutti concentrati nell'Arcipelago Spezzino, fra le isole Tinetto in primis, Tino e Palmaria.\nIn Valle d'Aosta e in buona parte del territorio alpino, vive un altro sauro, abbastanza simile ma molto pi\u00f9 raro, la lucertola vivipara (\"Zootoca vivipara\"), che predilige gli ambienti umidi di alta quota, di solito evitati da \"Podarcis muralis\". Pu\u00f2 essere distinto da quest'ultima per il corpo dalla forma arrotondata, anzich\u00e9 appiattita, le zampe pi\u00f9 corte e le squame del dorso non lisce.\nLa lucertola muraiola a un occhio poco esperto pu\u00f2 essere facilmente confusa con la lucertola campestre, \"Podarcis siculus\", e qualche sua variet\u00e0 o sottospecie. Quest'ultima coabita spesso con la lucertola muraiola, e dove questo accade, la muraiola tende a diventare molto pi\u00f9 rupicola e ad occupare habitat diversi dalla pi\u00f9 praticola e competitiva \"Podarcis siculus\"."}
{"id": "1506282", "revid": "92723", "url": "https://it.wikipedia.org/wiki?curid=1506282", "title": "Federico I di Brandeburgo-Ansbach", "text": "Biografia.\nEra figlio maggiore del margravio Alberto III di Brandeburgo e della sua seconda moglie, Anna di Sassonia, figlia di Federico II di Sassonia.\nSuo fratellastro maggiore fu Giovanni il Cicerone di Brandeburgo. Federico succedette al padre come margravio di Ansbach nel 1486 e a suo fratello minore, Sigismondo, come margravio di Bayreuth nel 1495.\nDopo aver esaurito le finanze del margraviato con il suo stile di vita sontuoso, Federico I fu deposto dai suoi due figli maggiori, Casimiro e Giorgio, nel 1515. Fu poi rinchiuso nel castello di Plassenburg dal figlio maggiore Casimiro in una torre per 12 anni. In seguito, suo figlio Casimiro prese il controllo del margravio di Bayreuth e suo figlio Giorgio prese il controllo del margravio di Ansbach. Tuttavia, il rovesciamento di Federico ha oltraggiato i suoi altri figli minori e ha portato a contromisure politiche di vasta portata. Quando il principe elettore Gioacchino I di Brandeburgo visit\u00f2 Kulmbach durante il suo viaggio ad Augusta, e volle difendere la liberazione di Federico, gli fu comunque negato l'ingresso al castello di Plassenburg. La disputa fu finalmente risolta quando fu raggiunto un accordo nel 1522, nel quale furono soddisfatte le richieste dei figli minori di Federico.\nMatrimonio.\nIl 14 febbraio 1479 a Francoforte sull'Oder spos\u00f2 Sofia Jagellone (6 aprile 1464-5 ottobre 1512), figlia del re Casimiro IV di Polonia e di sua moglie Elisabetta d'Asburgo e sorella del re Sigismondo I di Polonia. La coppia ebbe diciassette figli:"}
{"id": "1506286", "revid": "1968001", "url": "https://it.wikipedia.org/wiki?curid=1506286", "title": "Piazza Sisto Riario Sforza", "text": "Piazza Sisto Riario Sforza \u00e8 uno degli slarghi che caratterizzano il centro antico di Napoli; pi\u00f9 precisamente \u00e8 attraversata da via dei Tribunali, il decumano maggiore della citt\u00e0.\nLa piazza \u00e8 situata in un ambiente chiuso, al lato del Duomo di Napoli e di fronte al complesso del Pio Monte della Misericordia. Il nome \u00e8 dato dal Cardinale Sisto Riario Sforza. \nStoria.\nSecondo alcuni storici (Tutini, Carletti e Corcia) sotto l'attuale slargo sorgeva il tempio greco dedicato a Giove (V secolo a.c.); \u00e8 stata rinvenuta infatti una colonna greca a riprova dell'esistenza del tempio. \nPrima lo slargo serviva per l'accesso laterale della Cattedrale; infatti, esso costituiva un apparato scenografico della chiesa ed era caratterizzato anche dalla lunga scalinata in piperno che conduceva al portale. Tuttavia, oggi questo accesso \u00e8 chiuso in quanto l'entrata all'edificio viene compiuta usufruendo del varco principale. \nSin dal XV secolo la piazza divenne un luogo urbano di interesse architettonico e artistico, come attesta il portale di Palazzo Caracciolo di Gioiosa in forme durazzesche.\nQuesti caratteri vennero accentuati nel XVII secolo, quando qui fu realizzato l'obelisco di san Gennaro, opera dell'architetto Cosimo Fanzago che quindi innalz\u00f2 il primo prototipo di questa tipologia di \"arredo urbano\". Anche qui infatti, la guglia divenne l'elemento dominante e centrale della piazza, come accade per piazza del Ges\u00f9 Nuovo e piazza San Domenico Maggiore.\nAll'opposto della Cattedrale sorse la scenografica facciata del Pio Monte della Misericordia, progettata da un altro importante architetto partenopeo del Seicento, Francesco Antonio Picchiatti. Egli accorp\u00f2 in un unico blocco edilizio un palazzo ed una chiesa dalla pianta ottagonale, progettando la facciata con portico in piperno e stucco, con nicchie nelle quali furono poste statue marmoree e sovrastanti finestre decorate in stucco.\nLa piazza si trova sul decumano maggiore della citt\u00e0, non appena oltrepassato l'incrocio di via Duomo.\nObelisco di San Gennaro.\nSi innalza al centro dello slargo l'obelisco dedicato al santo patrono di Napoli. Fu voluto dagli stessi napoletani a seguito dell'eruzione del Vesuvio del 1631. L'opera fu eretta nel 1637 sotto la guida di Cosimo Fanzago e rappresenta il primo obelisco della citt\u00e0."}
{"id": "1506287", "revid": "1573940", "url": "https://it.wikipedia.org/wiki?curid=1506287", "title": "Aspyr Media", "text": "Aspyr Media, Inc. () \u00e8 una societ\u00e0 con sede a Austin in Texas specializzata nell'effettuare il porting di videogiochi per Windows e Mac OS. La societ\u00e0 inizi\u00f2 ad operare nel 1996 e nel 2003 aveva in mano pi\u00f9 del 60% del mercato dei videogiochi per Macintosh. La societ\u00e0 ha collaborato con societ\u00e0 come Universal, Paramount, Warner Bros., LucasArts, Electronic Arts, Activision e Eidos per la conversione di videogiochi come \"Harry Potter\", \"The Sims\", \"The Sims 2\" e \"The Sims Life Stories\", \"Madden NFL Football\", \"Star Wars\", \"Tony Hawk\", \"Battlefield 1942\", \"Command and Conquer Generals\", \"\", \"Doom 3\", \"Call of Duty\", \"Call of Duty 2\", \"Quake 4\" e \"Tomb Raider\" .\nNegli ultimi anni la societ\u00e0 ha effettuato il porting di videogiochi da console alla piattaforma Windows e Game Boy Advance, esempio sono i videogiochi \"Stubbs the Zombie in \"Rebel Without a Pulse\"\", per Mac, Windows e Xbox. Aspyr inoltre ha prodotto e distribuito diversi documentari e ha sviluppato la versione per Pocket PC di \"Call of Duty 2\" che per la tipologia di gioco non \u00e8 un vero porting ma un prodotto nuovo."}
{"id": "1506288", "revid": "84184", "url": "https://it.wikipedia.org/wiki?curid=1506288", "title": "Sabini (disambigua)", "text": ""}
{"id": "1506290", "revid": "842", "url": "https://it.wikipedia.org/wiki?curid=1506290", "title": "Aspyr", "text": ""}
{"id": "1506291", "revid": "167080", "url": "https://it.wikipedia.org/wiki?curid=1506291", "title": "Fitocenosi", "text": ""}
{"id": "1506293", "revid": "167080", "url": "https://it.wikipedia.org/wiki?curid=1506293", "title": "Arbusti", "text": ""}
{"id": "1506299", "revid": "119910943", "url": "https://it.wikipedia.org/wiki?curid=1506299", "title": "Dutral", "text": "La Dutral S.p.A. \u00e8 stata la controllata dell'Ausimont (gruppo Montedison) operante nel settore della produzione e della commercializzazione dei tecnopolimeri e dei polimeri speciali.\nStoria.\nOrigini.\nNacque ufficialmente nel 1984 per conferirle parte delle attivit\u00e0 gi\u00e0 di Montepolimeri (settore dei tecnopolimeri e dei polimeri speciali) passate poi all'Ausimont, che le inquadrer\u00e0 quindi in questa nuova societ\u00e0 denominata Dutral.\nIn particolare, l'Ausimont inquadr\u00f2 nella Dutral le seguenti produzioni precedentemente della Montepolimeri: etilene-propilene (epm), polibutilentereftalato, termcollanti e polioli poliesteri (Ferrara), termoplastici rinforzati (Porto Marghera), catalizzatori per la polimerizzazione delle olefine (Terni).\nLa confluenza in Enimont.\nNel 1988 la Montedison conferir\u00e0 alla neonata societ\u00e0 Enimont (joint-venture tra ENI e Montedison), tra le attivit\u00e0 della controllata Ausimont, solamente il settore facente capo alla Dutral. In seguito allo scandalo e al fallimento di quest'ultima (1991), le attivit\u00e0 passeranno interamente sotto il controllo dell'EniChem. "}
{"id": "1506300", "revid": "1647404", "url": "https://it.wikipedia.org/wiki?curid=1506300", "title": "P\u00e9rez Prado", "text": "Considerato fra i maggiori artisti di musica latino-americana, \u00e8 ricordato con l'appellativo di \"re del mambo\" ed \u00e8 considerato uno degli eredi artistici di Xavier Cugat. Un altro soprannome che gli \u00e8 stato attribuito \u00e8 quello di \"El Cara de Foca\" (\"Volto di foca\"). La sua popolarit\u00e0 negli Stati Uniti coincise con quella di massimo interesse del mercato discografico e degli ascoltatori delle varie stazioni radio rispetto alla musica latino-americana.\nIl suo nome \u00e8 incluso fra quello delle celebrit\u00e0 della Hollywood Walk of Fame.\nI figli D\u00e1maso P\u00e9rez Salinas (conosciuto come P\u00e9rez Prado Jr. e direttore della P\u00e9rez Prado Orchestra di Citt\u00e0 del Messico) e Maria Engracia sono anch'essi musicisti.\nBiografia.\nFra i brani da lui composti o semplicemente eseguiti nei suoi spettacoli figurano il motivo per tromba solo ed orchestra \"Cerezo rosa\" (in lingua italiana \"Ciliegi rosa\"), \"Qui\u00e9n Ser\u00e1\" (standard conosciuto con il titolo alternativo di \"Sway\"), \"La Cucaracha\", \"El negro zumbon\" (scritta da Armando Trovajoli nel 1951 e cantata da Flo Sandon's, moglie di Natalino Otto), \"Mambo n. 8\" e \"Mambo n.5\" (ripreso poi anche dal cantante pop Lou Bega). Fra il 1955 e il 1956 incise per la RCA Italiana i \"long playing\" \"Mambo mania\" e \"Mambo of the king\".\nFiglio di un'insegnante, Sara Prado, e di un venditore di giornali, Pablo P\u00e9rez, fratello maggiore del musicista Pantale\u00f3n P\u00e9rez Prado, studi\u00f2 in giovent\u00f9 musica classica specializzandosi in pianoforte. Successivamente suon\u00f2 l'organo ed il piano in club cubani. Fu per qualche tempo pianista e arrangiatore dell'orchestra \"Sonora Matancera\", una fra le pi\u00f9 conosciute a Cuba.\nPer buona parte degli anni quaranta diresse orchestre che si esibivano all'interno del casin\u00f2 dell'Avana guadagnandosi una buona reputazione per le sue capacit\u00e0 interpretative e per lo stile personale con cui rielaborava in chiave di salsa, rumba e mambo le sonorit\u00e0 \"bebop\", in voga all'epoca.\nNel 1948 si trasfer\u00ec in Messico per formare una propria orchestra e incidere per la RCA Victor dischi con adattamenti di musiche cubane suonate a ritmo di mambo e arricchite da una potente sezione di fiati, in particolare sassofoni e trombe capaci di interventi con puntuali e personalissime variazioni ed a solo.\nNel 1950, mentre si trovava in vacanza in Messico, l'arrangiatore Sonny Burke ebbe modo di ascoltare ed apprezzare \"Qu\u00e9 rico el mambo\" tanto che, al ritorno in USA, decise di incidere una propria versione del brano con il titolo \"Mambo Jambo\". Il singolo ebbe un inaspettato successo del quale anche Prado pot\u00e9 usufruire l'anno successivo attraverso una \"tourn\u00e9e\" negli Stati Uniti che registr\u00f2 il tutto esaurito.\nMambo No. 5 e No. 8.\nPrado \u00e8 stato il compositore di due famosi brani di mambo: il \"Mambo No. 5\" (diventato poi un successo da \"hit parade\" nelle classifiche del Regno Unito per l'interpretazione che ne ha dato nel 1999 Lou Bega e per la caratterizzazione del 2001 del \"cartoon\" \"Bob the Builder\") e il \"Mambo No. 8\".\nAll'apice del successo e alla guida di quello che in ambito anglosassone \u00e8 stato definito \"mambo movement\", nel 1955 Prado scal\u00f2, rimanendovi per dieci settimane consecutive, le classifiche di vendita USA Billboard Hot 100, sette settimane in Germania e due settimane nel Regno Unito con l'incisione di un brano di cha-cha, \"Cherry Pink (and Apple Blossom White)\" con Billy Regis, composto dal musicista francese Louis Gugliemi conosciuto con lo pseudonimo Louiguy. Il brano era stato inserito nel film del 1954 \"Underwater!\" in cui l'attrice Jane Russell danza al ritmo di quella musica.\nNel 1958 Prado scrisse quella che sarebbe stata la sua ultima canzone a posizionarsi in vetta alla Top 100 charts, \"Patricia\" che arriva prima in Germania per tre settimane e sesta in Olanda.\nP\u00e9rez Prado \u00e8 apparso con i suoi abiti di scena nella parte di s\u00e9 stesso in numerosi film girati tanto negli USA e in Messico quanto in Europa. Con la fine degli anni cinquanta la sua popolarit\u00e0 inizi\u00f2 a declinare quando ormai erano alle porte nuove ritmi, come il rock 'n roll, il twist e in generale le nuove sonorit\u00e0 della musica \"pop\"\nCon lo scadere del contratto con la RCA, il compositore e musicista cubano pass\u00f2 ad incidere per etichette minori tese a riciclare antologie di vecchi brani di musica latina. Nei primi anni settanta fece cos\u00ec ritorno in Messico andando ad abitare nel suo appartamento al Grand Paseo de la Reforma, appena fuori Citt\u00e0 del Messico, con la moglie e i due figli D\u00e1maso P\u00e9rez Salinas (noto come P\u00e9rez Prado, Jr) e Maria Engracia.\nOspite fisso della televisione messicana, considerato uno dei \"giganti\" dell'industria discografica, nonostante la sua stella non brillasse pi\u00f9 negli Stati Uniti, in America Latina Prado trov\u00f2 nuova linfa per la sua creativit\u00e0 musicale continuando a incidere dischi e a compiere \"tour\" che lo avrebbero portato anche in Giappone. Le esibizioni tenute nel 1973 nel paese del Sol Levante furono registrate e incise in un album con suono in quadrifonia.\nRisalgono a pochi anni prima della sua morte le ultime apparizioni pubbliche: nel 1981 intervenne ad un \"musical\" intitolato \"Sun\" che tenne numerose rappresentazioni nella capitale messicana; nel 1987, anno della sua ultima incisione discografica, tenne il 12 settembre un ultimo concerto a Hollywood (California).\nNella sua carriera, Prado ha diretto nelle sue orchestre numerose \"star\" della musica, incluso il cantante cubano Beny Mor\u00e9, la cantante del Nicaragua Sumiva Moreno, il trombettista Pete Candoli, il suonatore di bongo e conga Armando Peraza, i percussionisti Johnny Pacheco e Mongo Santamar\u00eda e il tastierista Rene Bloch.\nIl mambo, musica che lo ha reso celebre e che lui ha contribuito a rendere celeberrima, \u00e8 rinato in tempi successivi sotto forma di salsa, poi diventata nuovo simbolo della musica popolare latina."}
{"id": "1506301", "revid": "2043648", "url": "https://it.wikipedia.org/wiki?curid=1506301", "title": "Magdalena (fiume)", "text": "Il Magdalena (Rio Magdalena) \u00e8 uno dei maggiori fiumi della Colombia.\nNasce nelle Ande (Cordigliera centrale) e percorre quasi tutto il paese da Sud a Nord per una lunghezza di 1.538\u00a0km, di cui 1.230 navigabili.\nIl suo bacino idrografico ha la superficie di 263.858\u00a0km\u00b2. Comprende innumerevoli affluenti tra cui il R\u00edo Cauca, il R\u00edo Cesar e il R\u00edo Funza. La parte centrale del bacino costituisce la provincia di \"Magdalena Medio Antioquia\", nel dipartimento di Antioquia.\nSfocia nell'Atlantico presso la citt\u00e0 di Barranquilla. La foce a delta guida le sue acque nel Mare dei Caraibi.\nPresenta un corso anastomizzato."}
{"id": "1506302", "revid": "39224", "url": "https://it.wikipedia.org/wiki?curid=1506302", "title": "Coppa del mondo di orienteering", "text": ""}
{"id": "1506303", "revid": "26751", "url": "https://it.wikipedia.org/wiki?curid=1506303", "title": "Lucertola muraiola", "text": ""}
{"id": "1506305", "revid": "767487", "url": "https://it.wikipedia.org/wiki?curid=1506305", "title": "Matorral", "text": "Matorral \u00e8 il termine spagnolo per indicare fitocenosi di arbusti sempreverdi assimilabili alla macchia e alla gariga mediterranee.\nL'uso del termine, originariamente riferito agli arbusteti delle sole aree spagnole a clima mediterraneo, si \u00e8 progressivamente esteso a designare aree vegetazionali, anche di ambiente desertico, presenti in paesi di lingua spagnola del Nuovo Mondo. \nGli arbusteti mediterranei sono spesso inseriti in un paesaggio variegato, in cui foreste e boschi sono inframezzati a praterie e macchie.\nIn Portogallo il termine mato o matagal si riferisce a macchie e brughiere che vegetano sulle formazioni scistose Cambriane e Siluriane delle aree settentrionali e centrali del paese. Il termine \u00e8 stato importato in Brasile per indicare le macchie di grande estensione presenti nel Mato Grosso."}
{"id": "1506309", "revid": "167080", "url": "https://it.wikipedia.org/wiki?curid=1506309", "title": "Arbusteto", "text": ""}
{"id": "1506310", "revid": "729019", "url": "https://it.wikipedia.org/wiki?curid=1506310", "title": "Stazione di Presicce-Acquarica", "text": "La stazione di Presicce-Acquarica \u00e8 una stazione ferroviaria al servizio del comune di Presicce-Acquarica, posta sulla linea Novoli-Gagliano. Gestita dalle Ferrovie del Sud Est, \u00e8 entrata in servizio nel 1911, assieme al tronco Casarano-Gagliano della linea Novoli-Gagliano."}
{"id": "1506312", "revid": "70217", "url": "https://it.wikipedia.org/wiki?curid=1506312", "title": "Trusted Software Stack", "text": ""}
{"id": "1506322", "revid": "44627", "url": "https://it.wikipedia.org/wiki?curid=1506322", "title": "Funzione totale", "text": ""}
{"id": "1506326", "revid": "76963", "url": "https://it.wikipedia.org/wiki?curid=1506326", "title": "Vinny Vella", "text": "Biografia.\nDivenne noto per il ruolo di Artie Piscano in \"Casin\u00f2\" (1995) di Martin Scorsese. \nNel 2000, il regista John Huba gir\u00f2 un documentario di 67 minuti intitolato \"Hey, Vinny\", in omaggio sia al suo soprannome che al nome di diversi personaggi da lui interpretati.\nA New York lanci\u00f2 uno spettacolo televisivo sulla MNN, chiamato \"Vinny Vella Show\".\nNel 2007 apr\u00ec una pizzeria a Brooklyn.\nEra sposato con Margaret Ann Hernandez, dalla quale ebbe un figlio, Vinny Jr."}
{"id": "1506327", "revid": "124990150", "url": "https://it.wikipedia.org/wiki?curid=1506327", "title": "John Wayne Gacy", "text": "Fu soprannominato \"Killer Clown\". Ha rapito, torturato, sodomizzato e ucciso 33 vittime, tutte adolescenti e di sesso maschile, 28 delle quali seppellite sotto la sua abitazione o ammassate in cantina, dal 1972 fino alla sua cattura avvenuta nel 1978, in seguito a un errore nell'occultamento della sua ultima vittima. \nIl nome con cui \u00e8 diventato noto deriva dal fatto di aver intrattenuto i bambini durante alcune feste con costume e trucco da clown facendosi chiamare \"Pogo il Clown\". Pochi sospettavano che fosse segretamente bisessuale, perch\u00e9 era sposato; inoltre era un tipo socievole e pareva quindi insospettabile agli occhi dei concittadini. Alla conclusione del processo venne condannato a morte e giustiziato con l'iniezione letale nel 1994.\nLe perizie psichiatriche effettuate su di lui dimostrarono (come per molti serial killer \"organizzati\") una notevole intelligenza; all'esame dei periti risultarono vari disturbi della personalit\u00e0 (disturbo istrionico di personalit\u00e0, disturbo narcisistico, disturbo antisociale) correlati con il sadismo. Alla sua morte lasci\u00f2 un discreto numero di disegni raffiguranti pagliacci ora parte di collezioni private. La vicenda e gli omicidi di Gacy contribuirono ad alimentare la paura del \"pagliaccio malefico\" nell'immaginario popolare. Dalla sua storia \u00e8 stato tratto il film biografico \"Gacy\", prodotto nel 2003.\nBiografia.\nGiovent\u00f9.\nJohn Wayne Gacy nacque a Chicago marted\u00ec 17 marzo 1942, secondogenito di tre figli concepiti da John Stanley Gacy (20 giugno 1900\u201325 dicembre 1969) e Marion Elaine Robinson (4 maggio 1908\u201314 dicembre 1989). La sua vita fu sconvolta da traumatici e significativi eventi accaduti nel corso della sua infanzia; da piccolo, John era un bambino sovrappeso che subiva continue molestie fisiche e psicologiche da parte del padre alcolizzato, di cui ricercava morbosamente l'approvazione, senza riceverla se non raramente. Uno dei suoi primi ricordi era quello di quando, all'et\u00e0 di 4 anni, il padre lo picchi\u00f2 a lungo con una cinghia di cuoio perch\u00e9 aveva smontato involontariamente un macchinario che il padre stava assemblando. Veniva inoltre regolarmente ridicolizzato dal padre e confrontato con le sorelle, ritenute molto superiori, dato che egli era considerato \"stupido, grasso ed effeminato\". All'et\u00e0 di nove anni, Gacy fu molestato sessualmente da un amico di famiglia: John non raccont\u00f2 mai ai genitori quanto era successo, per non incappare nell'ira del padre.\nA 11 anni, John sbatt\u00e9 violentemente la testa cadendo dall'altalena sulla quale stava giocando: l'incidente gli caus\u00f2 un forte ematoma cranico che non venne diagnosticato fino a quando il ragazzo non comp\u00ec 16 anni di et\u00e0. Nel tempo intercorso tra il trauma e la diagnosi, Gacy soffr\u00ec spesso di forti mal di testa e di perdita temporanea della memoria. Il ristagno di sangue venne rimosso chirurgicamente. A 17 anni gli venne diagnosticata anche un'insufficienza cardiaca che Gacy si sarebbe portato dietro tutta la vita. A 18 anni, Gacy incominci\u00f2 a interessarsi alla politica, lavorando come assistente del candidato del Partito Democratico del suo quartiere.\nLo stesso anno John divenne membro del Partito Democratico e si candid\u00f2 alle elezioni comunali. Nel marzo 1964, dopo essersi laureato in economia e commercio e aver incominciato a lavorare come direttore di un negozio di scarpe a Springfield, Gacy cominci\u00f2 a frequentare la giovane Marlynn Myers. Dopo nove mesi di fidanzamento, la coppia si spos\u00f2 a settembre. Il padre di Marlynn era un ricco imprenditore proprietario di diversi ristoranti. Sempre nel 1964, Gacy ebbe la sua prima esperienza omosessuale: secondo quanto dichiarato da lui stesso, egli diede sfogo ai suoi impulsi quando, invitato a casa di un collega di lavoro, ubriaco insieme con lui sul divano, ebbe un rapporto orale consensuale con il ragazzo.\nTrasferimento nell'Iowa.\nNel 1966, il suocero di Gacy gli offr\u00ec l'opportunit\u00e0 di dirigere tre ristoranti fast food della catena Kentucky Fried Chicken del quale era proprietario a Waterloo, nello stato dell'Iowa. L'offerta era molto vantaggiosa: 15.000 dollari all'anno pi\u00f9 una percentuale sui profitti. Gacy accett\u00f2 senza indugi e, dopo aver frequentato un corso manageriale formativo, si trasfer\u00ec con la moglie a Waterloo. Qui, lavorando indefessamente, si rivel\u00f2 un ottimo dirigente e, collaborando a diversi progetti di beneficenza, divent\u00f2 ben presto una figura di spicco della comunit\u00e0 cittadina.\nLa coppia ebbe due bambini durante la permanenza a Waterloo: Michael (nato nel marzo 1967) e Christine (venuta al mondo nell'ottobre 1968). Contemporaneamente incominciarono a manifestarsi segnali dell'omosessualit\u00e0 repressa di Gacy, che socializzava solo con i suoi dipendenti di sesso maschile: fece loro frequenti \"avance\" di carattere sessuale, pronto a giustificarle come scherzi se gli interessati le accoglievano con sdegno. Inoltre Gacy divenne un avido consumatore di materiale pornografico omosessuale.\nAttivit\u00e0 criminali.\nPrimi reati.\nNell'agosto 1967, Gacy commise la sua prima aggressione a scopo sessuale ai danni di un adolescente. Il giovane era il quindicenne Donald Voorhees, il figlio di un suo amico. Gacy attir\u00f2 il ragazzo in casa sua con la promessa di fargli vedere dei film pornografici; poi fece ubriacare Voorhees e lo convinse a praticargli una \"fellatio\". Svariati altri ragazzini furono molestati sessualmente da Gacy nei mesi seguenti, incluso un giovane che Gacy incoraggi\u00f2 a far sesso con sua moglie, prima di costringerlo a un rapporto orale con lui stesso.\nNel marzo 1968, Donald Voorhees raccont\u00f2 a suo padre l'accaduto. Voorhees Sr. inform\u00f2 immediatamente la polizia e Gacy venne arrestato e incriminato per molestie sessuali e sodomia in relazione a Voorhees, e al tentato stupro di un sedicenne di nome Edward Lynch. Gacy neg\u00f2 fermamente ogni accusa e richiese di essere sottoposto al test della macchina della verit\u00e0: la sua richiesta venne accolta, ma il risultato del test indic\u00f2 che Gacy stava mentendo nel negare ogni relazione con Voorhees e Lynch.\nNonostante le pesanti imputazioni a suo carico, Gacy continu\u00f2 a negare ogni addebito insistendo di essere un perseguitato politico per la sua militanza nel Partito Democratico. Il 10 maggio 1968, egli venne comunque incarcerato con l'accusa di sodomia e il 30 agosto, mentre era stato rilasciato in attesa dell'udienza processuale, egli convinse dietro pagamento di 300 dollari uno dei suoi impiegati, il diciottenne Russell Schroeder, ad assalire violentemente Donald Voorhees per scoraggiare la testimonianza del ragazzo nell'imminente processo. All'inizio di settembre, Schroeder attir\u00f2 Voorhees in una zona isolata del parco cittadino e lo pest\u00f2 selvaggiamente urlandogli di non testimoniare contro Gacy al processo.\nVoorhees inform\u00f2 la polizia dell'aggressione subita, identificando Schroeder come esecutore del pestaggio e facendolo arrestare il giorno dopo: anche se inizialmente egli neg\u00f2 qualsiasi accusa, Schroeder confess\u00f2 in seguito di avere assalito Voorhees, indicando Gacy come mandante. Gacy fu quindi arrestato con l'aggravante di aver cercato di intimidire un testimone. Il 3 settembre, Gacy venne sottoposto a una visita psichiatrica all'Universit\u00e0 statale dell'Iowa: due medici lo esaminarono nel corso di un periodo di osservazione durato 17 giorni, arrivando alla conclusione che l'imputato possedeva una \"personalit\u00e0 asociale\" ma che, essendo sano di mente, avrebbe potuto affrontare il processo.\nPrimo arresto, detenzione e rilascio.\nDurante il processo, tenutosi il 7 novembre 1968, Gacy si dichiar\u00f2 colpevole dell'accusa di sodomia nei confronti di Donald Voorhees, ma neg\u00f2 qualsiasi altra accusa circa Lynch. Gacy venne giudicato colpevole del reato di sodomia su un minorenne il 3 dicembre 1968 e condannato a 10 anni di carcere da scontarsi nel penitenziario di Anamosa. Il giorno stesso della condanna, la moglie di Gacy chiese il divorzio; naturalmente, John perse anche il posto come direttore dei ristoranti del suocero.\nIn prigione Gacy si rivel\u00f2 un detenuto modello. Dopo 18 mesi di carcere, il 18 giugno 1970, egli venne liberato sulla parola con dodici mesi di libert\u00e0 condizionata. Dopo il rilascio, Gacy espresse la volont\u00e0 di traslocare a Chicago per tornare a vivere con la madre (nel frattempo il padre era deceduto). Arriv\u00f2 a Chicago il 19 giugno seguente e ottenne un lavoro come aiuto cuoco in un ristorante. Il 12 febbraio 1971 Gacy venne nuovamente accusato di aver molestato sessualmente un ragazzino: il giovane dichiarava di essere stato attirato da Gacy nella sua auto e che l'uomo aveva tentato di violentarlo.\nL'accusa venne in seguito ritirata poich\u00e9 il testimone non si present\u00f2 in aula. La commissione sulla libert\u00e0 vigilata dello stato dell'Iowa non venne informata di questo episodio, pertanto Gacy fu rimesso completamente in libert\u00e0 nell'ottobre 1971. Con l'aiuto finanziario di sua madre, Gacy compr\u00f2 una casa al numero 8213 di West Summerdale Avenue nell'agosto 1971. Poco tempo dopo Gacy e la madre si trasferirono nell'abitazione e Gacy incominci\u00f2 a frequentare una donna di nome Carole Hoff, una signora divorziata con due figlie piccole: i due si sposarono il 1\u00ba luglio 1972.\nIl 22 giugno 1972, Gacy venne ancora fermato dalla polizia con l'accusa di aver molestato un altro giovane fingendosi un agente di polizia, mostrando un distintivo falso, facendo entrare il giovane nella sua automobile e costringendolo a praticargli una \"fellatio\" in auto. Tutte le accuse furono per\u00f2 ritirate \nImprenditore e impegno nel sociale.\nNel 1972, Gacy lasci\u00f2 il lavoro come cuoco e apr\u00ec la propria impresa edile, la \"PDM Contractors\" (PDM era l'acronimo delle parole \"Painting, Decorating and Maintenance\"). Inizialmente l'azienda si occupava di piccoli lavori di manovalanza e riparazione, ma con il progredire degli affari, il business della societ\u00e0 si ampli\u00f2 fino a includere progetti e opere di costruzione vere e proprie. Nel 1973, Gacy e un suo dipendente della PDM Contractors andarono in Florida per vedere una propriet\u00e0 che Gacy aveva acquisito.\nLa prima notte che i due furono soli in Florida, Gacy violent\u00f2 il ragazzo nella loro stanza di hotel: come risultato, il giovane si rifiut\u00f2 di continuare a stare nella stessa camera con Gacy e and\u00f2 a dormire in spiaggia. Nel 1975, John aveva ormai apertamente confessato alla moglie la sua bisessualit\u00e0. Il giorno della festa della mamma, dopo aver fatto l'amore con la moglie, egli inform\u00f2 la donna che non avrebbero mai pi\u00f9 fatto sesso insieme: la coppia divorzi\u00f2 in maniera consensuale nel marzo 1976.\nContemporaneamente Gacy divenne molto attivo nel settore sociale della comunit\u00e0, offrendosi di intrattenere i bambini durante le feste vestito da clown o facendo pulire gratuitamente gli uffici comunali dalla sua impresa. Da onorato e rispettato membro democratico della comunit\u00e0 di Chicago, il 6 maggio 1978 Gacy incontr\u00f2 e si fece fotografare con l'allora First Lady, Rosalynn Carter; ella firm\u00f2 anche la foto con una dedica: \"To John Gacy. Best wishes. Rosalynn Carter\" (\"A John Gacy. I migliori auguri. Rosalynn Carter\").\nPogo il clown.\nGacy divenne membro di un \"Jolly Joker Clown Club\" i cui membri volontari, tutti mascherati da pagliacci, si esibivano regolarmente senza scopo di lucro in varie manifestazioni di beneficenza e negli ospedali dove davano spettacoli per i bambini malati. A fine 1975, Gacy cre\u00f2 il suo personale personaggio di \"Pogo the Clown\": si disegnava da solo i costumi e ide\u00f2 il suo trucco personale. Gacy si esib\u00ec come Pogo nel corso di diverse feste e manifestazioni, ma non esistono prove concrete che abbia intrattenuto anche i bambini malati all'ospedale.\nOmicidi seriali.\nIl 2 gennaio 1972, Gacy prelev\u00f2 il quindicenne Timothy Jack McCoy dalla fermata dell'autobus di Greyhound a Chicago. L'uomo port\u00f2 McCoy, che stava viaggiando dal Michigan con destinazione Omaha, a fare un giro turistico di Chicago, per poi portarlo a casa sua con la promessa che l\u00ec avrebbe potuto passare la notte e che sarebbe stato riaccompagnato in tempo per prendere il primo autobus il giorno dopo. Successivamente Gacy disse di essersi svegliato la mattina seguente e di avere trovato McCoy in piedi sulla soglia della sua camera da letto con un coltello in mano.\nEgli si alz\u00f2 in maniera brusca dal letto e McCoy si spavent\u00f2 subito, muovendo scompostamente in aria il coltello e ferendo inavvertitamente Gacy all'avambraccio (Gacy mostr\u00f2 la cicatrice per supportare la sua tesi). John disarm\u00f2 il ragazzo, gli sbatt\u00e9 la testa contro il muro della stanza, lo spinse contro l'armadio e gli si mise davanti. McCoy allora gli diede un calcio nello stomaco e Gacy lo afferr\u00f2, lottando con lui sul pavimento, e fin\u00ec con l'accoltellarlo ripetutamente al petto, sedendosi a cavalcioni su di lui. Gacy testimoni\u00f2 che, in seguito, aveva trovato in cucina una confezione di uova aperta e una fetta di bacon sul tavolo, e aveva capito che il ragazzo voleva preparare la colazione per entrambi; purtroppo aveva fatto l'errore di portare il coltello che stava usando quando si era recato a chiamare Gacy nella sua stanza. Gacy seppell\u00ec McCoy in cantina e poi copr\u00ec le tracce con del calcestruzzo.\nNel corso di un'intervista dopo l'arresto, Gacy asser\u00ec che immediatamente dopo aver ucciso McCoy, si era sentito \"totalmente prosciugato\", rendendosi conto di aver avuto un orgasmo completo nell'atto di uccidere il giovane. In un'intervista successiva del 1980, egli aggiunse: \u00abFu allora che mi resi conto che la morte era l'emozione pi\u00f9 grande\u00bb. Il secondo omicidio di Gacy avvenne nel gennaio 1974: la vittima fu un adolescente non identificato dai capelli castani, tra i 15 e i 17 anni, che Gacy strangol\u00f2 prima di rinchiudere il corpo del ragazzo nell'armadio di casa sua. Il cadavere dello sconosciuto fu poi sepolto nel cortile di casa vicino alla zona barbecue.\nNel 1975 gli affari di Gacy andavano a gonfie vele; per sua stessa ammissione, incominci\u00f2 a lavorare 12-16 ore al giorno per riuscire a far fronte a tutte le commissioni che la sua impresa di costruzioni riceveva. La maggior parte dei suoi operai era costituita da giovani studenti delle superiori alquanto squattrinati. Uno di questi era il quindicenne Tony Antonucci, assunto da Gacy nel maggio del 1975. A luglio, Gacy si rec\u00f2 a casa del giovane mentre questi era solo, in malattia per un infortunio al piede occorsogli sul lavoro il giorno precedente. Gacy fece ubriacare il giovane, lott\u00f2 per scherzo con lui sul pavimento e gli leg\u00f2 le mani dietro la schiena con un paio di manette. La manetta sul polso destro di Antonucci era per\u00f2 allentata: il ragazzo riusc\u00ec a liberarsi appena Gacy lasci\u00f2 la stanza. Quando John ritorn\u00f2, il giovane lo colp\u00ec violentemente, lo gett\u00f2 al tappeto, riuscendo ad ammanettarlo a sua volta.\nGacy url\u00f2 insulti e imprecazioni, poi si calm\u00f2 e promise di andarsene e lasciare in pace Antonucci se lui lo avesse liberato. Il giovane acconsent\u00ec e Gacy lasci\u00f2 la casa. Una settimana dopo il fallito assalto ad Antonucci, il 29 luglio 1975, un altro degli operai di Gacy, il diciassettenne John Butkovitch, scomparve. Il giorno prima della sparizione, Butkovitch aveva chiesto a Gacy il pagamento di due settimane di paga arretrata. Gacy ammise di aver invitato Butkovitch a casa sua mentre la moglie e i figli erano in visita da sua sorella in Arkansas, apparentemente per risolvere la questione degli arretrati dello stipendio. John uccise il giovane, lo violent\u00f2 e poi seppell\u00ec il cadavere in garage.\nLa seconda moglie di Gacy divorzi\u00f2 da lui otto mesi dopo e Gacy incominci\u00f2 a uccidere pi\u00f9 di frequente avendo adesso la casa tutta per s\u00e9. Tra l'aprile e l'agosto 1976 il killer uccise un minimo di otto giovani, due dei quali ancora non identificati. Sette di questi ragazzi furono seppelliti nella cantina di Gacy, quattro dei quali in una fossa comune sotto il locale lavanderia. Il 26 luglio 1976 Gacy spost\u00f2 la sua attenzione sul suo impiegato di nome David Cram, 18 anni. Il 21 agosto Cram and\u00f2 a casa sua. Il giorno dopo, Gacy ammanett\u00f2 il ragazzo mentre era stordito dall'alcool.\nImprigionato Cram, inform\u00f2 il giovane che aveva intenzione di violentarlo. Cram, che aveva passato un anno nell'esercito e aveva appreso l'autodifesa, diede un calcio in faccia al suo aguzzino e si liber\u00f2 dalle manette. Un mese dopo, Gacy torn\u00f2 a infastidire Cram con le sue \"avance\" ma senza successo: Cram si licenzi\u00f2 dal lavoro e lasci\u00f2 la PDM Contractors. Altri due giovani non identificati si pensa siano stati uccisi tra agosto e ottobre 1976: uno di questi venne sepolto in una fossa direttamente sul cadavere di William Carroll, ucciso il 13 giugno precedente.\nIl 24 ottobre 1976, Gacy adesc\u00f2 e uccise due teenager di nome Kenneth Parker e Michael Marino: i due amici furono visti per l'ultima volta all'esterno di un ristorante a Clark Street. Entrambi furono violentati, strangolati, e sepolti nella stessa fossa. Due giorni dopo, il diciannovenne operaio della PDM Contractors di nome William Bundy scomparve nel nulla, dopo aver detto alla famiglia che stava per andare a una festa. Anche Bundy venne sepolto nelle fondamenta della casa, direttamente dietro la camera da letto di Gacy.\nNel dicembre 1976, un altro impiegato della PDM, Gregory Godzik, scomparve, dopo che aveva lavorato per la PDM per sole tre settimane. I genitori e la sorella maggiore del ragazzo contattarono Gacy, per averne notizie, il quale rifer\u00ec che Greg gli avrebbe confidato di voler scappare di casa. Gacy disse anche di aver ricevuto un messaggio sulla segreteria telefonica da parte del ragazzo poco tempo dopo la scomparsa. Quando per\u00f2 la famiglia gli chiese di ascoltare questo messaggio, Gacy afferm\u00f2 di averlo ormai cancellato.\nIl 20 gennaio 1977 John Szyc, diciannovenne amico di Butkovich, Godzik, e Gacy, scomparve: Szyc fu attirato da Gacy in casa sua con il pretesto di voler comprare la sua Plymouth Satellite. Venne sepolto accanto al corpo di Godzik. Gacy rivendette l'auto di Szyc a un altro dei suoi lavoranti, tale Michael Rossi. Tra il dicembre 1976 e il marzo 1977, Gacy uccise un uomo non identificato di circa 25 anni. Il suo cadavere venne sepolto accanto a quello del ventenne Jon Prestidge, un ragazzo del Michigan in visita a degli amici di Chicago, che Gacy aveva ucciso il 15 marzo. Dopo l'omicidio di Prestidge, si pensa che Gacy abbia ucciso ancora un altro giovane sconosciuto rinvenuto cadavere nel suo cortile, ma non si conosce la dinamica esatta dell'accaduto.\nNel maggio 1977, Gacy uccise Matthew Bowman, 19 anni. Venne sepolto in cortile con la corda utilizzata per strangolarlo ancora al collo. Nell'agosto 1977 emerse un indizio circa la sparizione di John Szyc, quando l'operaio al quale Gacy aveva venduto l'auto del giovane venne arrestato per furto di benzina da una pompa di rifornimento: il poliziotto not\u00f2 la targa del veicolo e risal\u00ec fino a Gacy. Interrogato, Gacy disse agli agenti che Szyc gli aveva venduto la macchina a febbraio perch\u00e9 aveva bisogno di denaro per lasciare la citt\u00e0. La polizia non ritenne di indagare ulteriormente.\nTra settembre e dicembre 1977, Gacy assassin\u00f2 altri sei giovani uomini di et\u00e0 compresa tra i 16 e i 21 anni, inclusi due \"marines\" e il figlio di un sergente della polizia di Chicago. Il 30 dicembre 1977, Gacy adesc\u00f2 uno studente diciannovenne di nome Robert Donnelly, incontrato presso una fermata d'autobus a Chicago. Port\u00f2 Donnelly a casa con lui, lo violent\u00f2 e lo tortur\u00f2 ripetutamente infliggendogli svariate sevizie; dopo svariate ore di supplizio, Gacy port\u00f2 Donnelly sul posto di lavoro, gli sleg\u00f2 le mani, e incredibilmente lo lasci\u00f2 libero di andarsene. Donnelly raccont\u00f2 degli abusi subiti, e Gacy venne interrogato dalla polizia circa l'accaduto il 6 gennaio 1978: egli ammise di aver fatto sesso sadomaso con Donnelly, ma insistette sul fatto che il giovane era consenziente. La polizia gli credette e non fu sporta denuncia di reato.\nIl mese seguente, Gacy uccise William Kindred, 19 anni, che scomparve il 16 febbraio 1978 dopo aver detto alla propria fidanzata che andava a passare la serata in un bar. Kindred fu l'ultima vittima di Gacy a essere sepolta nella sua propriet\u00e0, dato che le successive saranno da lui gettate nel fiume Des Plaines. Nel marzo 1978, Gacy diede un passaggio sulla sua auto al ventiseienne Jeffrey Rignall. Appena entrato nell'auto, il ragazzo venne addormentato con del cloroformio e portato a Summerdale, dove fu sodomizzato, e torturato con vari strumenti; anche Rignall fu poi rilasciato da Gacy. Nuovamente la polizia venne informata dell'accaduto, ma decise di non investigare su Gacy.\nArresto finale e condanna.\nIl 12 ottobre 1978 il quindicenne Robert Piest scomparve dal luogo di lavoro, una farmacia di Chicago. Prima di sparire per\u00f2, Piest aveva raccontato a parenti e amici di aver conosciuto il gioviale titolare della PDM, l'impresa che aveva da poco ristrutturato il negozio, e che l'uomo gli aveva offerto un posto di lavoro nella sua ditta; infine aveva precisato che avrebbe dovuto incontrarlo a casa sua la sera della scomparsa. La polizia si rec\u00f2 quindi a casa di Gacy per interrogarlo e riconobbe immediatamente il tanfo nauseabondo dei corpi in putrefazione, che Gacy giustificava con la scusa di avere problemi al sistema fognario. Lo scenario dei corpi all'interno della cantina fu particolarmente scioccante. Alla notizia del suo arresto, la comunit\u00e0 cittadina fu sbigottita e incredula: Gacy era infatti conosciuto da tutti come un uomo generoso, grande lavoratore e amichevole, nonch\u00e9 un devoto padre di famiglia.\nIn prigione Gacy tent\u00f2 di invocare l'infermit\u00e0 mentale, incolpando dei delitti il suo alter ego malvagio, tale \"Jack\", ma senza riuscire a convincere gli psichiatri del carcere che lo giudicarono in grado di intendere e volere. In seguito Gacy confess\u00f2 alla polizia di aver gettato in totale altri cinque cadaveri di sue vittime gi\u00f9 dal ponte della I-55 sul fiume Des Plaines nel 1978, prima di essere arrestato definitivamente. Dopo un processo iniziatosi nel febbraio 1980, il 13 marzo dello stesso anno John Wayne Gacy venne riconosciuto colpevole di omicidio plurimo e condannato a morte.\nDetenzione.\nDopo la sentenza di colpevolezza, lo Stato dell'Illinois trasfer\u00ec Gacy nel Menard Correctional Center di Chester, dove il prigioniero rimase per 14 anni nel braccio della morte. In prigione, Gacy incominci\u00f2 a dipingere: i soggetti delle sue opere erano svariati, anche se principalmente ritraevano pagliacci, alcuni dei quali erano suoi autoritratti nelle vesti di \"Pogo\". Molti dei suoi dipinti furono venduti nel corso di varie aste, con prezzi oscillanti tra i 200 e i 20.000 dollari.\nMentre era detenuto in attesa dell'esecuzione, Gacy fece numerosi appelli per commutare la sentenza in carcere a vita, ma furono tutti respinti. Il prigioniero continu\u00f2 ad affermare insistentemente di essere \"a conoscenza\" di soli cinque omicidi: quelli di McCoy, Butkovitch, Godzik, Szyc e Piest, e che gli altri 28 assassinii attribuiti a lui erano in realt\u00e0 stati commessi da suoi impiegati che erano in possesso delle chiavi della sua abitazione mentre egli era fuori citt\u00e0 in viaggio per affari.\nNell'estate del 1984, la Corte Suprema dell'Illinois stabil\u00ec che il condannato sarebbe stato messo a morte per mezzo di una iniezione letale il 14 novembre seguente; Gacy ricorse in appello contro la decisione, riuscendo a far spostare la data dell'esecuzione. Dopo un ultimo appello respinto nell'ottobre 1993, la Corte Suprema fiss\u00f2 la data dell'esecuzione definitiva per il 10 maggio 1994. Secondo rapporti medici, John Wayne Gacy era uno psicopatico che non mostrava rimorso per i crimini commessi.\nDopo i funerali, il suo corpo venne cremato.\nMorte.\nJohn Wayne Gacy fu giustiziato il 10 maggio 1994 per mezzo di un'iniezione letale endovenosa, pochi minuti dopo la mezzanotte. La sentenza venne eseguita nella Stateville Prison di Joliet, Illinois. \nL'ultima dichiarazione al suo avvocato prima dell'esecuzione fu : \"\u00abPrendervi la mia vita non compenser\u00e0 la perdita di quelle altre\u00bb\"; inoltre, accus\u00f2 lo Stato di assassinarlo. Le ultime parole del condannato prima della morte furono semplicemente: \u00abBaciatemi il culo!\u00bb (\"Kiss my ass!\").\nDipinti.\nNei mesi seguenti al decesso di Gacy, molti dei quadri (per la maggior parte raffiguranti clown tristi e malinconici) che egli aveva dipinto nel corso della lunga permanenza in carcere furono messi all'asta. Diciannove dipinti furono messi in vendita dal solo Steve Koschal, che li aveva commissionati di persona a Gacy mentre questi era in carcere. Alcuni quadri furono acquistati con il solo scopo di essere distrutti dall'acquirente stesso: 25 opere furono bruciate nel giugno 1994 a Naperville, Illinois, nel corso di un fal\u00f2 pubblico a cui presero parte circa 300 persone, inclusi alcuni dei famigliari delle vittime di Gacy.\nMostre delle opere di Gacy si sono succedute fin dagli anni ottanta attirando curiosi attratti dal fascino sinistro dell'autore. Gacy reag\u00ec alle critiche adducendo il fatto che egli non traeva profitto alcuno dal ricavato delle mostre, e che le sue opere venivano mostrate al pubblico con l'unico scopo di \"portare gioia nella vita delle persone\".\nNel 2011 la Arts Factory Gallery di Las Vegas vendette l'autoritratto di Gacy intitolato \"Goodbye Pogo\" per 4.500 dollari, e altre 73 opere del serial killer, tra disegni, schizzi, dipinti e registrazioni audio furono tutte vendute per beneficenza. Il ricavato fu donato a diverse organizzazioni. Il National Center for Victims of Crime, una delle associazioni beneficiarie, chiese per\u00f2 che la galleria d'arte non citasse il nome dell'organizzazione."}
{"id": "1506330", "revid": "1543377", "url": "https://it.wikipedia.org/wiki?curid=1506330", "title": "Trasformata di Mellin", "text": "La trasformata di Mellin, il cui nome deriva dal matematico finlandese Hjalmar Mellin, \u00e8 una trasformata integrale che pu\u00f2 essere considerata la versione moltiplicativa della trasformata di Laplace bilatera.\nDefinizione.\nLa trasformata di Mellin di una funzione formula_1 \u00e8 data da:\nSe le condizioni poste dal teorema di inversione di Mellin sono soddisfatte si pu\u00f2 definire la trasformata inversa di Mellin:\ndove l'integrale di linea \u00e8 valutato lungo una linea verticale nel piano complesso. \nRelazione con le altre trasformate.\nLa trasformata di Mellin pu\u00f2 essere definita attraverso la trasformata di Laplace bilatera come:\ne viceversa, la trasformata di Laplace bilatera pu\u00f2 essere definita a partire dalla trasformata di Mellin nel seguente modo:\nLa trasformata di Laplace bilatera integra rispetto alla misura di Haar additiva formula_6, che \u00e8 invariante sotto traslazione:\nmentre la trasformata di Mellin pu\u00f2 essere vista come un'integrazione che utilizza il nucleo integrale formula_8 rispetto alla misura di Haar moltiplicativa formula_9, che \u00e8 invariante rispetto ad una dilatazione del tipo formula_10, e dunque:\nLa trasformata di Mellin si pu\u00f2 anche definire in termini della trasformata di Fourier:\ne viceversa:"}
{"id": "1506339", "revid": "767487", "url": "https://it.wikipedia.org/wiki?curid=1506339", "title": "Nikita Konstantinovi\u010d Dobrynin", "text": "Pope di Suzdal, partecip\u00f2 alla stampa e all'edizione di opere liturgiche durante il patriarcato di Giuseppe.\nBiografia.\nGiunto a Mosca nel 1659, Nikita invi\u00f2 ai vertici ecclesiastici una lamentela contro Stefan, Arcivescovo di Suzdal, da lui accusato di essersi allontanato dall'ortodossia. Quando Stefan fu assolto, Nikita denunci\u00f2 l'operato di quest'ultimo direttamente allo Zar Alessio I.\nDopo le Riforme ecclesiastiche volute dal patriarca Nikon ader\u00ec al movimento religioso dei Vecchi Credenti diventandone uno dei punti di riferimento durante il Raskol.\nArrestato nel 1665 fu colpito da anatema, insieme alle opere che aveva contribuito a stampare, dal Concilio svoltosi quello stesso anno. Abiur\u00f2 la Vecchia Fede nel 1667, riappacificandosi con le gerarchie della Chiesa ortodossa russa. Nel 1682, durante la Rivolta di Mosca appoggi\u00f2 come altri Vecchi Credenti gli Strel'cy, che, tra i loro obiettivi, avevano incluso l'annullamento delle riforme nikoniane. Il 5 luglio di quello stesso anno difese e promulg\u00f2 le proprie posizioni religiose davanti allo zar, senza sortire tuttavia gli effetti sperati. Tradito dagli Strel'cy fu catturato e decapitato."}
{"id": "1506342", "revid": "767487", "url": "https://it.wikipedia.org/wiki?curid=1506342", "title": "Heinz Ditgens", "text": "Carriera.\nSuo padre Hermann Ditgens fu uno dei fondatori del Borussia e suo zio Stephan Ditgens fu centrocampista e capitano nei primi anni di vita della squadra. A soli sedici anni anche Heinz divent\u00f2 giocatore del Borussia.\nA ventun'anni, in vista dei Giochi olimpici di Berlino, l'allenatore della Nazionale tedesca Otto Nerz organizz\u00f2 nel maggio 1936 cinque incontri amichevoli contro l', squadra professionistica inglese, per testare la sua formazione tipo e valutare eventuali alternative all'undici titolare. In occasione della terza e della quarta partita Nerz convoc\u00f2 anche Ditgens, giocatore del Borussia, squadra che allora militava nelle serie regionali. Pi\u00f9 tardi Ditgens venne inserito anche nella rosa dei convocati per i Giochi olimpici.\nIl 5 agosto 1936, nella prima partita del torneo, la Germania batt\u00e9 il Lussemburgo per 9-0. Ditgens venne schierato tra i titolari dell'incontro Scese in campo anche tre giorni pi\u00f9 tardi, quando i tedeschi vennero sconfitti dalla Norvegia per 0-2 e subirono l'eliminazione.\nIl 20 marzo 1938 fu ancora contro il Lussemburgo che Ditgens gioc\u00f2 la sua terza e ultima partita in Nazionale nell'incontro vinto dalla Germania per 2-1. A causa dello scoppio della seconda guerra mondiale venne arruolato nell'esercito tedesco e impiegato sul fronte nord-orientale.\nAl termine del conflitto mondiale, nel 1945, fece ritorno alla sua citt\u00e0 natale, Collezion\u00f2 altre sporadiche presenze col Borussia fino al 1950, anno in cui decise di concludere la carriera come giocatore.\nLa stagione seguente fu allenatore della squadra assieme a Paul Pohl, successivamente lasci\u00f2 il calcio e lavor\u00f2 nell'amministrazione comunale e come collaboratore dell'assessorato allo sport della citt\u00e0 di M\u00f6nchengladbach.\nIl 20 giugno 1998 mor\u00ec nella sua citt\u00e0, quattro anni dopo le grandi celebrazioni tenutesi al \"Kaiser-Friedrich-Halle\" per festeggiare il suo ottantesimo compleanno."}
{"id": "1506343", "revid": "125362539", "url": "https://it.wikipedia.org/wiki?curid=1506343", "title": "Federico Palazzoli", "text": "Biografia.\nLaureato in ingegneria fu il fondatore, nel 1904, della pi\u00f9 antica industria elettrotecnica bresciana, la \"Palazzoli\", di cui fu presidente, amministratore delegato e direttore generale.\nNel novembre del 1920 veniva eletto consigliere nel Consiglio Comunale di Brescia. Fu presidente dell'Istituto Professionale Moretto di Brescia e consigliere dell'Istituto Tecnico Industriale di Stato (I.T.I.S.) Benedetto Castelli. Membro del Consiglio del Rotary Club di Brescia e della giunta esecutiva della Associazione Industriale Bresciana.\nDal 1931 al 1933 divenne anche presidente della squadra calcistica cittadina, il Brescia.\nVenne nominato Cavaliere del Lavoro il 1\u00ba giugno 1964. Gli fu dedicato il Centro spastici di Mompiano, fondato nel 1964, dovuto alla sua munificenza e di cui aveva egli stesso posto la prima pietra.\nAll'inizio del 1967 decise di ritirarsi cedendo l'azienda, grazie all'intermediazione del sindaco di Brescia, Bruno Boni, ad un gruppo di industriali bresciani.\nEra sposato con Elvira Zappa, nata a Chiari il 17 agosto 1881, morta a Brescia il 13 gennaio 1966. Entrambi particolarmente sensibili ai problemi sociali e assistenziali, fin dal 1949 Elvira e Federico Palazzoli avevano destinato annualmente significative offerte in denaro agli Spedali Civili di Brescia per l\u2019acquisto di attrezzature mediche, per i reparti di Ostetricia, Otorinolaringoiatria e Urologia. Ad Elvira Palazzoli \u00e8 intitolato il pensionato per insegnanti situato sui Ronchi di Brescia, palazzo in cui hanno vissuto per anni lei e suo marito.\nL\u2019 Amministrazione\u00a0 Ospedaliera, allora guidata da Giovanni Savoldi, commission\u00f2 a Pietro Annigoni il ritratto della benefattrice, ricordando in una lettera al marito come fosse stata \u00a0\u201cnella sua serena bont\u00e0, nella sua cortesia, l\u2019espressione viva e continua di una comunione di intenti\u00a0 di opere di bene\u201d. Il ritratto \u00e8 di propriet\u00e0 di A.S.S.T. degli Spedali Civili di Brescia "}
{"id": "1506351", "revid": "180972", "url": "https://it.wikipedia.org/wiki?curid=1506351", "title": "Giulio Antonio Santorio", "text": ""}
{"id": "1506353", "revid": "120442618", "url": "https://it.wikipedia.org/wiki?curid=1506353", "title": "Gianni Sedioli", "text": "Debutta come disegnatore di fumetti nel 1992 con il settimanale per bambini Tiramolla. Nel 1994-'95 realizza \"Cronache di mondi fantasy\" per la Luca's Edizioni. Per la Hobby&amp;Work disegna due dei tre volumi della miniserie \"Steampunk\". Nel 1996 fonda la Seagull Comics e produce \"The Witch\" e \"Sunglasses\".\nL'anno successivo inizia a collaborare con la Sergio Bonelli Editore lavorando per diverse testate e precisamente: \"Jonathan Steele\", \"Legs Weaver\" e \"Zagor\". Produce inoltre due episodi di \"Agenzia Incantesimi\" editi da Star Comics. \nPubblicazioni \n1992 Tiramolla -\u201dBombarda e l'assalto alla diligenza\u201d ed.Vallardi\n1993 Tiramolla -\u201dTesori nascosti\u201d\n1993 Tiramolla -\u201dTiramolla e l'abominevole uomo delle nevi\u201d ed.Vallardi\n1993 Tiramolla\u201dI racconti di Bombarda: Il prototipo XYZ\u201d ed.Vallardi\n1993Tiramolla \u201cI racconti di Bombarda:Il Robot semi-automatico\u201d ed.Vallardi\n1993 Tiramolla \u201cTrappola mortale\u201d ed.Vallardi\n1994 Cronache di mondi fantasy\u201d ed.Luca's edizioni\n1994 Gli imbattibili \u201cMetamorfosi\u201d ed.Fenix\n1995 Steampunk \u201cL'ordine della pietra nera\u201d ed. Hobby&amp;Work\n1995 Steampunk nr 3 \u201cOmbre nella notte\u201d ed. Hobby&amp;Work\n1996 The Witch nr1 \u201cLa notte della strega\u201d ed.Seagull Comics\n1997 Sunglasses \u201cSupporters!\u201d ed. Seagull Comics\n1997 The Witch nr 2 \u201cRisposte\u201d ed. Seagull Comics\n1997 Jonathan Steele \u201cGrosso Guaio a Milano\u201d ed.Club del Fumetto Milano\n1998 Zona X nr.32 \u201cLa guardiana della Fonte\u201d ed. SergioBonelli Editore\n2000 JonathanSteele nr10 \u201cIl laboratorio segreto\u201d ed.Sergio Bonelli Editore\n2000 Jonathan Steele nr11 \u201cIl grande inganno\u201d ed.SergioBonelli Editore\n2000 Jonathan Steele nr16\u201d L'isola fuori dal tempo\u201d ed. Sergio Bonelli Editore\n2000 JonathanSteele nr 17 \u201cUomini Serpente\u201d ed.SergioBonelli Editore\n2001 LegsWeaver nr69 \u201cSpectrum\u201d ed.SergioBonelliEditore\n2002 Jonathan Steele nr34 \u201cVincitorio e Vinti\u201d ed.SergioBonelli Editore\n2002 Jonathan Steele nr40 \u201cGrosso guaio a Hong Kong\u201d ed.SergioBonelli Editore\n2004 Zagor nr 514 \u201cNeve rossa\u201d ed.SergioBonelli Editore\n2004 Zagor nr.515 \u201cLa valanga\u201d ed.SergioBonelliEditore\n2005 MaxiZagor nr.6 \u201cAgenti Segreti\u201d ed.SergioBonelli Editore\n2005 AgenziaIncantesimi nr.1\u201dl'uomo di ghiaccio\u201d ed.StarComics\n2006 Agenzia incantesimi nr.2 \u201cPerdute\u201d ed.Star Comics\n2006 Zagor nr.545 \u201cIl vagone blindato\u201d ed.SergioBonelli Editore\n2006 Zagor nr.546 \u201cI rapinatori\u201d ed.SergioBonelli Editore\n2008 Zagor nr.563 \u201cL'orda infernale\u201d ed.SergioBonelli editore\n2008 MaxiZagor nr.10 \u201cCorsa mortale\u201d ed.SergioBonelli Editore\n2009 Zagor nr.564 \u201cSull'orlo del vulcano\u201d ed.Sergio Bonelli Editore\n2009 I misteri dei Musei \u201cL'Ultimo custode\u201d ed.Fernandel\n2010 MaxiZagor nr.14 \u201cl'uomo nel mirino\u201d ed. SergioBonelliEditore\n2013 Zagor nr.578 \u201cLa profezia\u201d ed.SergioBonelli Editore\n2013 Zagor nr.579 \u201cil giorno del giuidizio\u201d Ed.SergioBonelli editore\n2013 Zagor nr.580 \u201cSotto i cieli del sud\u201d Ed. SergioBonelliEditore\n2013 Zagor nr.581 \u201cLa foresta di pietra\u201d ed.SergioBonelliEditore\n2014 MaxiZagor nr.21 \u201cSpedizione di soccorso\u201d ed.Sergio Bonelli editore\n2014 ColorZagor nr.2 \u201cil ritorno di Guthrum\u201d ed.SergioBonelli Editore\n2014 Zagor nr.582 \u201cl'ora del destino\u201d ed.Sergio Bonelli Editore\n2015 Zagor nr.602 \u201cResurrezione\u201d ed.Sergio BonelliEditore\n2015 Zagor nr.603 \u201cNei sotterranei di altrove\u201d ed.SergioBonelli Editore\n2015 Zagor nr.604 \u201cMad Doctor\u201d ed.SergioBonelli editore\n2015 Zagor nr.605 \u201cFinale di partita\u201d ed.SergioBonelli Editore\n2017 Magik Packaging System \u201cMagic corner adventure\u201d Graziani packaging-Keru\n2017 ColorZagor nr5\u201dL'antica maledizione\u201d ed.Sergio Bonelli Editore\n2017 MaxiZagor nr.31 \u201cVoci sepolte\u201d ed.SergioBonelli Editore\n2017 SpecialeZagor nr.29 \u201cLa nave del mistero\u201d SergioBonelli Editore\n2018 Zagor collana Darkwood nr.1 \u201cIl battello dei misteri\u201d ed.SergioBonelli editore\n2018 Zagor collana Darkwood nr.2 \u201cFulton River\u201d ed.SergioBonelli Editore\n2018 Zagor collana Darkwood nr.3 \u201cl'agguato degli Huron\u201d SergioBonelli Editore\n2018 Zagor collana Darkwood nr.4 \u201cWendat, lo spietato\u201d Sergio Bonelli Editore\n2018Zagor collana Darkwood nr.5 \u201cIl segreto del Riover Glory\u201d ed.Swergi Bonelli Editore\n2018 Zagor Collana Darkwood nr.6 \u201cAtto finale\u201d ed.Sergio Bonelli editore\n2018 Maxi Zagor nr.34 \u201cAquila nera\u201d ed.Sergiobonelli Editore\n2018 Zagor nr.638 \u201cOmbre sulla GoldenBaby\u201d ed.SergioBonelli Editore\n2018 Zagor nr.639 \u201cGli uomini serpente\u201d ed.SergioBonelli Editore\n2018 Zagor nr.640 \u201cIl tempio delle mille morti\u201d ed. Sergio Bonelli editore\n2019 Zagor nr.648 \"Mistero sul monte Naatani\"\n2019 Zagor nr.649 \"I discepoli\"\n2019 Zagor nr.650 \"Il destino di Hellingen\"\n2020 Zagor nr.662 \"Creatura d'acqua\"\n2020 MaxiZagor nr.40 \"Sezione Omega\"\n2021 Zagor nr.668 \"I sette vikinghi\"\n2021 Zagor nr.669 \"I demoni delle nebbie\"\n2021 Zagor nr. 670 \"Le scogliere del male\""}
{"id": "1506354", "revid": "599013", "url": "https://it.wikipedia.org/wiki?curid=1506354", "title": "Ivan Rakiti\u0107", "text": "Soprannominato \"Raketa\" (in italiano \"Razzo\"\"),\" nel 2007 risultava l'unico croato inserito nella lista dei 50 migliori giovani stilata dal mensile inglese \"World Soccer\".\nCresciuto nelle giovanili del Basilea, nel 2006 esordisce in prima squadra. Vince la Coppa Svizzera 2006-2007 e nello stesso anno passa ai tedeschi dello Schalke 04, nelle cui file si mette in luce a livello internazionale anche grazie alle numerose presenze in UEFA Champions League. Dopo quattro stagioni, nel gennaio 2011 lo preleva il Siviglia, con cui vince l'edizione 2013-2014 dell'Europa League. Passato al Barcellona nel 2014, in \"blaugrana\" si aggiudica quattro campionati, quattro Coppe del Re, due Supercoppe di Spagna, una UEFA Champions League, una Supercoppa UEFA e una Coppa del mondo per club.\nDopo aver giocato per la nazionale Under-21 svizzera nel periodo 2006-2007, Rakiti\u0107 sceglie di rappresentare definitivamente la Croazia, nazionale per la quale scende in campo dal 2007. Nel 2009 gioca anche qualche match con l'Under-21 croata. Con la Croazia partecipa a tre campionati europei (2008, 2012 e 2016) e a due campionati mondiali (2014 e 2018).\nBiografia.\nRakiti\u0107 \u00e8 nato in una famiglia croata: il padre Luka e la sua famiglia sono originari di Sikirevci mentre il ramo materno della famiglia \u00e8 croato della Bosnia Erzegovina, originario di \u017dep\u010de.\nPoco prima della guerra d'indipendenza croata, i suoi genitori si trasferiscono in Svizzera, dove Rakiti\u0107 trascorre l'infanzia e i suoi primi anni nel mondo del calcio. Interessatosi a tale disciplina (sia suo padre sia suo fratello erano stati calciatori) e appoggiato dalla famiglia, Rakiti\u0107 comincia a dedicarsi all'attivit\u00e0 sportiva: gi\u00e0 a 16 anni viene notato da diversi scout europei, ma firma con il Basilea. Due anni pi\u00f9 tardi, nonostante le numerose offerte che continua a ricevere (tra le altre anche dal Chelsea), la sua famiglia decide di tesserarlo con lo Schalke 04 per farlo giocare con maggiore regolarit\u00e0 e permettergli un pi\u00f9 veloce adattamento frutto della conoscenza della lingua tedesca.\n\u00c8 sposato dall'aprile 2013 con Raquel Mauri, ragazza andalusa originaria di Siviglia, da cui ha avuto due figlie. Inoltre \u00e8 proprietario dell'NK Pajde, una squadra locale dove giocano diversi suoi amici e con la quale organizza spesso degli incontri coi suoi compagni professionisti. A Siviglia, un giorno, decise di aprire un bar vicino allo stadio dei rivali del , provocando le reazioni minacciose degli ultr\u00e0 rivali, che lo costrinsero presto a chiudere il locale.\nCaratteristiche tecniche.\nTalentuoso centrocampista, considerato tra i migliori della sua generazione, secondo il britannico \"The Independent\" \u00e8 uno dei \u00abpi\u00f9 sottovalutati al mondo\u00bb, mentre per gli spagnoli di Marca \u00e8 un \"todocampista\", bravo a impostare il gioco grazie alla sua notevole tecnica di base per poi inserirsi in area. Centrocampista completo, pu\u00f2 ricoprire tutti i ruoli della mediana. Di piede destro, sa destreggiarsi anche con il mancino, oltre a saper intercettare palloni e muoversi senza palla. Si distingue anche per la professionalit\u00e0 con cui si approccia al suo lavoro.\nCarriera.\nClub.\nBasilea.\nEsordisce nella prima squadra del il 29 settembre 2005, in occasione della partita di Coppa UEFA in casa della squadra bosniaca del \u0160iroki Brijeg, mentre il suo esordio nella Super League svizzera arriva il 15 aprile 2006 contro il Neuchatel Xamax. Queste furono le sue uniche presenze nel corso della stagione 2005-2006, mentre durante la stagione 2006-2007 diventa titolare, collezionando 33 presenze e 11 gol in campionato e 9 presenze in Coppa UEFA. Viene anche nominato come miglior giovane del campionato 2006-2007.\nSchalke 04.\nIl 22 giugno 2007 lo Schalke 04 rileva il suo cartellino dal Basilea; il costo dell'operazione \u00e8 di circa 5 milioni di euro. Il giocatore era stato notato dall'allenatore Mirko Slomka, il quale lo riteneva perfetto sostituto di Lincoln, partente verso il Galatasaray. Esordisce con la sua nuova squadra il 21 luglio 2007 nella Coppa di Lega tedesca contro il Karlsruhe e gioca le altre due partite della competizione, contro Norimberga e , terminata al secondo posto. Il suo primo gol arriva il 5 agosto 2007, nel match del primo turno di DFB-Pokal contro l'Eintracht Trier, terminato 9-0 per lo Schalke.\nNella prima partita della Bundesliga 2007-2008, disputata tra Schalke 04 e , entra in campo per gli ultimi 20 minuti di gioco e, dopo 5 minuti dall'ingresso, segna il gol del definitivo 2-2. Il 15 settembre 2007 segna l'unico goal dello Schalke nel pareggio 1-1 contro il ; tre giorni dopo, esordisce in UEFA Champions League nella sconfitta interna per 1-0 contro il Valencia. Nonostante la giovane et\u00e0, a neanche 20 anni \u00e8 considerato l'uomo chiave dello Schalke 04.\nNell'edizione 2007-08 della Champions League, gioca 7 partite, inclusa una in cui d\u00e0 una gran prova di s\u00e9 nel centrocampo tedesco contro il Chelsea, durante la fase a gironi. Agli ottavi di finale, contro il , aiuta lo Schalke 04 ad arrivare per la prima volta nella sua storia ai quarti di finale di Champions League. Deve saltare le due partite dei quarti contro il Barcellona a causa di un infortunio alla caviglia, del quale inizi\u00f2 a soffrire dopo un contrasto in allenamento a met\u00e0 marzo: rimane fermo per un mese. Nella sua terza partita dopo l'infortunio, realizza 1 gol e 2 assist nel 3-0 sul , che rese certa la partecipazione della squadra alla UEFA Champions League 2008-2009. La sua ritrovata forma continua a permettergli di raggranellare buone \"performance\", come quella offerta all'ultimo match a Gelsenkirchen del club, durante il quale serve l'assist a Mladen Krstaji\u0107 per l'1-0 contro l'Eintracht Francoforte. Termina la sua prima stagione in Bundesliga con 29 presenze, 3 gol e 10 assist.\nSiviglia.\nIl 27 gennaio 2011 il Siviglia annuncia ufficialmente il suo acquisto dallo Schalke 04, siglando un contratto triennale fino al giugno 2014 per una cifra di 1,5 milioni di euro. Dopo una sfortunata autorete contro il Racing de Santander, va a segno contro l'Hercules decidendo il match (1\u20130), contro l'Atl\u00e9tico Madrid (2\u20132) e contro il Valencia, segnando nuovamente la rete decisiva (0\u20131).\nL'annata 2013-2014 \u00e8 quella della consacrazione: il Siviglia conquista l'Europa League, anche grazie al contributo del suo capitano, che viene inserito nella lista dei migliori 18 giocatori del torneo dalla commissione tecnica della UEFA, oltre a essere eletto miglior giocatore della finale. Anche il rendimento in campionato gli permette di attirare l'interesse dei maggiori club spagnoli: gioca una stagione ad altissimi livelli segnando 12 reti e fornendo 12 assist in 34 incontri di Liga.\nBarcellona.\nIl 16 giugno 2014 il Barcellona annuncia di aver concluso un accordo con il centrocampista croato per 20 milioni di euro, che ha firmato un contratto quinquennale. Il 24 agosto ha esordito in campionato nella partita vinta 3-0 sull'Elche. Con le sue prestazioni si rivela importante sin da subito per i catalani, rimpiazzando una loro bandiera come Xavi. Il 17 maggio 2015, grazie alla vittoria esterna contro l'Atl\u00e9tico Madrid, conquista con i colori blaugrana il suo primo campionato spagnolo. Il 30 maggio vince la sua prima Coppa del Re, grazie al 3-1 contro l'Athletic Bilbao. Il 6 giugno 2015 conquista la finale di Champions, segnando il gol di apertura nella vittoria 3-1 sulla .\nNella stagione 2015-2016 gioca un totale di 57 partite con 9 gol, vincendo la Liga e la Coppa del Re in finale contro il Siviglia. L'11 agosto inizia la stagione con un trionfo, la Supercoppa UEFA contro la sua ex squadra il Siviglia per 5-4. Il 17 dicembre fa il suo esordio nel Mondiale per club contro il Guangzhou Evergrande. Torneo che vincer\u00e0 il 20 dicembre in finale contro il River Plate per 3-0.\nNella stagione 2016-2017 gioca un totale di 51 partite con 8 gol. Il 17 agosto vince il primo trofeo della stagione, la Supercoppa di Spagna contro il Siviglia con due vittorie nette per 2-0 al Sanchez Pizjuan e 3-0 al Camp Nou. Chiude la stagione vincendo la Coppa del Re in finale contro l'Alav\u00e9s per 3-1.\nNella stagione 2017-2018 gioca un totale di 55 partite con 4 gol, vincendo Liga e Coppa del Re in finale contro il Siviglia con un netto 5-0. Nell'annata 2018-2019 vince Liga e Supercoppa di Spagna, collezionando 54 presenze e 5 reti complessive.\nNella stagione 2019-2020, l'ultima a Barcellona, arriva secondo in Liga e subisce una pesante eliminazione in Champions League ai quarti di finale. Termina l'annata con un gol in 41 presenze.\nRitorno al Siviglia.\nIl 1\u00ba settembre 2020 fa ritorno, dopo sei anni, al Siviglia per 1,5 milioni di euro pi\u00f9 9 eventuali legati ai bonus.\nNazionale.\nGioca con la nazionale svizzera a tutti i livelli giovanili, dall'Under-17 all'Under-21; ciononostante, avendo il doppio passaporto, accetta la convocazione in Nazionale croata, allenata da Slaven Bili\u0107. In questo periodo, all'epoca ancora con la casacca dello Schalke 04, decidendo di giocare con la Croazia scatena una serie di polemiche che sfociano in minacce alla famiglia e in una campagna contro di lui da parte di alcuni partiti xenofobi.\nHa esordito con la nazionale croata l'8 settembre 2007 in occasione della gara valida per le qualificazioni a Euro 2008 contro l' a Zagabria, entrando a gara in corso. Nell'incontro seguente, contro l', realizza il suo primo gol nella vittoria 6-0. Termina l'anno 2007 con 5 presenze in nazionale, delle quali 4 valide per le qualificazioni europee.\nRiceve la convocazione al , competizione cui partecipa come uno fra i giocatori pi\u00f9 giovani. Esordisce in questa competizione nella gara contro la , sconfitta 2-1: serve l'assist decisivo a Ivica Oli\u0107 permettendo al compagno di realizzare il 2-0. La Croazia esce ai quarti di finale contro la Turchia ai rigori, con Rakiti\u0107 che sbaglia il suo tiro dal dischetto.\nGioca i Mondiali brasiliani 2014, giocando in un 4-2-3-1 dove \u00e8 uno dei due interni di centrocampo assieme a Luka Modri\u0107. La selezione croata esce nella fase a gironi, e Rakiti\u0107 scende in campo in tutte e tre le gare disputate.\nConvocato anche per l\u2019Europeo del 2016 in Francia, fa il suo esordio il 12 giugno contro la , partita vinta 1-0. Il 17 giugno contro la Repubblica Ceca segna il gol del momentaneo 0-2, partita poi terminata sul punteggio di 2-2. La Croazia viene eliminata dal torneo negli ottavi di finale dal Portogallo che vince con un gol di Quaresma al 117\u00ba minuto.\nViene convocato dal ct Zlatko Dali\u0107 per il Mondiale di Russia 2018, dove fa il suo esordio al Mondiale il 16 giugno contro la Nigeria, partita vinta 2-0. Il 21 giugno contro l'Argentina segna il gol del definitivo 3-0. Il 1\u00ba luglio 2018 trasforma in gol il tiro di rigore della vittoria nella serie finale contro la Danimarca (1-1), che permette ai croati di vincere la partita per 3-2 e di qualificarsi ai quarti di finale. Anche in questo caso, il 7 luglio, segna il rigore decisivo della serie conclusiva, questa volta contro la Russia (2-2), nella partita vinta con il risultato di 4-3, divenendo cos\u00ec il primo calciatore a segnare 2 rigori nella fase a eliminazione diretta. Scende in campo anche nella vittoriosa semifinale contro l\u2019 e nella finale persa contro la .\nL'11 settembre 2018, in occasione della prima partita da lui giocata dopo i Mondiali, Rakiti\u0107 raggiunge quota 100 presenze con la nazionale croata in occasione della sconfitta per 6-0 contro la .\nIl 27 dicembre 2019 rivela in un'intervista al quotidiano croato Sportske Novosti la sua intenzione di lasciare la nazionale croata dopo Euro 2020. A seguito della mancata disputa dell'Europeo a causa della pandemia da COVID-19, il 21 settembre 2020 tramite la federcalcio croata annuncia ufficialmente il suo ritiro dalla nazionale. Complessivamente vanta 106 presenze e 15 reti con la selezione croata.\nStatistiche.\nPresenze e reti nei club.\n\"Statistiche aggiornate al 31 maggio 2021.\""}
{"id": "1506363", "revid": "1573940", "url": "https://it.wikipedia.org/wiki?curid=1506363", "title": "Chiesa di San Giovanni (Cagliari)", "text": "La chiesa di San Giovanni Battista si trova a Cagliari, in via San Giovanni, nel cuore del quartiere Villanova. Il piccolo tempio \u00e8 sede dell'\"Arciconfraternita della Solitudine\", attiva nell'organizzazione di alcuni tra i pi\u00f9 suggestivi riti della Settimana Santa cittadina.\nStoria e descrizione.\nLa prima menzione della chiesa si trova in un documento risalente al 1550. Il fatto per\u00f2 che la via San Giovanni esistesse gi\u00e0 nel 1415, rende presumibile che quest'ultima data rappresenti il termine \"ante quem\" di costruzione del tempio (da cui probabilmente prese nome l'omonima via). L'edificio venne restaurato tra il XVII e il XVIII secolo.\nNel 1679 divenne oratorio dell'\"Arciconfraternita della Vergine Santissima della Solitudine\", fondata nel 1608 da papa Paolo V. La prima sede dell'arciconfraternita fu la chiesa di San Bardilio, propriet\u00e0 dei Trinitari, alla cui opera (principalmente la liberazione degli schiavi) si univa quella dei membri dell'arciconfraternita (a ricordo di questo legame resta lo stemma dei Trinitari che ancora oggi caratterizza l'abito dei confratelli). Dal 1878 nella confraternita sono ammesse anche le donne.\nLa facciata risale al XX secolo, \u00e8 in stile neoromanico, con portale strombato, ad arco a tutto sesto, e la lunetta decorata con un affresco raffigurante Giovanni Battista bambino mentre gioca con un agnello (simbolo di Cristo). Il prospetto termina a capanna, con gli spioventi ornati da archetti pensili.\nL'interno, in stile barocco, \u00e8 a pianta rettangolare mononavata, con tre cappelle per lato e presbiterio rialzato e chiuso da balaustra marmorea. Sopra l'ingresso, addossata alla controfacciata, si trova la cantoria, che ospita il pregevole organo costruito dal lombardo Giuseppe Lazzari nel 1757 recentemente restaurato. Le cappelle laterali ospitano diverse opere d'arte, tra cui i simulacri del \"Cristo crocefisso\" e della \"Madonna Addolorata\". Il \"Crocefisso\", chiamato dai cagliaritani \"Su Monumentu\" (il monumento) per la sua imponenza, \u00e8 una bella scultura lignea seicentesca di fattura spagnola, che i confratelli e le consorelle portano in processione fino alla Cattedrale nel primo pomeriggio del Venerd\u00ec Santo. L'Arciconfraternita ebbe l'incarico di compiere questa processione dal governo spagnolo nel seicento."}
{"id": "1506367", "revid": "697352", "url": "https://it.wikipedia.org/wiki?curid=1506367", "title": "Azione diretta (diritto)", "text": "L'azione diretta \u00e8 l'azione che spetta al portatore del titolo di credito nei confronti dell'emittente il titolo.E si prescrive in 3 anni.\nTipi di azione.\nNel caso in cui un titolo di credito non venga pagato al momento della restituzione, il portatore ha a disposizione due tipi di azioni in giudizio: \nPoich\u00e9 l'azione diretta non pregiudica i diritti dei giratari, in quanto \u00e8 rivolta al primo debitore, per il suo esercizio non \u00e8 necessario che venga levato il protesto.\nQuanto detto trova piena applicazione con riferimento alla cambiale.\nNel caso di assegno bancario, per contro, l'unica azione disponibile \u00e8 quella in via di regresso."}
{"id": "1506368", "revid": "465169", "url": "https://it.wikipedia.org/wiki?curid=1506368", "title": "Heartbreaker (Led Zeppelin)", "text": "Heartbreaker \u00e8 una famosa canzone del gruppo Led Zeppelin del Regno Unito contenuta nell'album \"Led Zeppelin II\" uscito nel 1969.\n\u00c8 annoverata al 320\u00ba posto nella classifica delle 500 migliori canzoni secondo Rolling Stone.\nLa canzone.\nIl brano \u00e8 uno dei pi\u00f9 famosi dei Led Zeppelin e consiste in un riff ripetuto per tutta la durata della canzone che si interrompe solo quando Jimmy Page esegue l'assolo. La canzone \u00e8 anche presente nel film \"The Song Remains the Same\" ed introduce un altro famoso brano dei Led Zeppelin: \"Whole Lotta Love\".\nL'assolo contenuto nella canzone \u00e8 uno dei pi\u00f9 belli mai realizzati da Page ed \u00e8 stato votato dai lettori della rivista \"Guitar World\" come 16\u00b0 assolo pi\u00f9 bello tra i \"100 Best Solos of All Time\".\nL'assolo non si adatta al tempo della canzone in quanto quest'ultima si interrompe bruscamente per dargli spazio e quando Robert Plant ricomincia a cantare l'assolo termina per far ripartire il famoso riff."}
{"id": "1506369", "revid": "97126", "url": "https://it.wikipedia.org/wiki?curid=1506369", "title": "Chiesa di San Giovanni Battista (Cagliari)", "text": ""}
{"id": "1506370", "revid": "120806963", "url": "https://it.wikipedia.org/wiki?curid=1506370", "title": "Maap\u00e4ev", "text": "Il Maap\u00e4ev (in italiano: \"Consiglio della Terra\", in estone letteralmente significa \"Giorno della Terra\") o Assemblea Provinciale Estone, fu creato nel 1917 come dieta nazionale del Governatorato Autonomo Russo dell'Estonia.\nL'autonomia del governatorato estone.\nIl 12 aprile 1917 il Governo Provvisorio Russo emise un'ordinanza sull'autonomia provvisoria dell'Estonia. Il Governatorato dell'Estonia, comprendente l'attuale Estonia settentrionale, fu unito con la parte settentrionale estonofona del Governatorato di Livonia per formare un governatorato autonomo.\nLe elezioni dei 62 deputati della dieta si tennero a diverse riprese; gli ultimi deputati furono eletti nell'autunno del 1917. Il processo di elezione vide la creazione e la riorganizzazione dei partiti nazionali estoni.\nAlla dieta furono rappresentati sei partiti, con tre deputati indipendenti e due deputati rappresentanti delle minoranze tedesche e svedesi.\nIndipendenza.\nIl 28 novembre (15 novembre) 1917 il \"Maap\u00e4ev\" rifiut\u00f2 di riconoscere il nuovo potere bolscevico e si autoproclam\u00f2 \"autorit\u00e0 legale suprema in Estonia\". La Repubblica di Estonia dichiar\u00f2 formalmente l'indipendenza il 23 febbraio 1918, per essere poi occupata e annessa all'Impero tedesco, per sei mesi.\nStoria.\nI bolscevichi tentarono di sciogliere il Consiglio il 26 novembre 1917 per prendere il potere nel paese. Nella sua ultima riunione del 28 novembre, il Maap\u00e4ev si autoproclam\u00f2 autorit\u00e0 legale suprema fino alla convocazione dell'Assemblea Costituente. Il \"Comitato degli Anziani\" fu autorizzato a legiferare; il consiglio fu poi sciolto con la forza dai bolscevichi, che obbligarono i capi politici alle dimissioni. Alle elezioni organizzate dai bolscevichi per l'Assemblea Costituente all'inizio del 1918, due terzi dei voti sostennero i partiti che erano per l'indipendenza nazionale.\nI bolscevichi allora proclamarono nulle le elezioni; il 19 febbraio il Comitato degli Anziani del Consiglio della Terra decise di proclamare l'indipendenza dell'Estonia. Fu fondato un Comitato di Salvezza (composto da tre membri formati dal Maap\u00e4ev come corpo esecutivo per il tempo in cui le attivit\u00e0 dell'assemblea furono sospese) con poteri speciali. Il 24 febbraio 1918, dopo che i bolscevichi ebbero abbandonato Tallinn e un giorno prima che le forze tedesche occupassero la capitale della nazione, il Comitato di Salvezza emise una dichiarazione formale di indipendenza della Repubblica di Estonia.\nDopo che l'occupazione tedesca dell'Estonia fu terminata, il Maap\u00e4ev continu\u00f2 a svolgere la sua funzione di assemblea legislativa estone fino al 1919.\nLa guerra per l'indipendenza.\nLa Guerra di indipendenza estone (in estone: Vabaduss\u00f5da, guerra di libert\u00e0) ebbe inizio allorquando i tedeschi, in seguito alla loro resa nella prima guerra mondiale, si ritirarono dai territori da essi occupati. L'Estonia era uno di questi, parte del Ducato Baltico Unito, Stato filo-tedesco. Nel vuoto di potere lasciato dallo sgombero tedesco, i russi bolscevichi ritennero di poter riprendere possesso dei territori ceduti col Trattato di Brest-Litovsk, ed instaurarvi il bolscevismo come avevano fatto in Russia.\nL'Estonia indipendente dopo due anni di guerra riusc\u00ec a liberarsi definitivamente dai russi, che dovettero riconoscere l'indipendenza dello stato estone con il Trattato di Tartu del 1920, in cui i bolscevichi si impegnavano a riconoscere e rispettare per sempre, la sovranit\u00e0 della Repubblica Estone."}
{"id": "1506371", "revid": "287204", "url": "https://it.wikipedia.org/wiki?curid=1506371", "title": "Maapaev", "text": ""}
{"id": "1506372", "revid": "599013", "url": "https://it.wikipedia.org/wiki?curid=1506372", "title": "Stephan Pa\u00dflack", "text": "Carriera.\nClub.\nCrebbe nelle giovanili del TV Asberg prima di trasferirsi al VfB Homberg, club in cui rimase fino al 1989. Successivamente gioc\u00f2 per Colonia, Eintracht Francoforte e Krefelder Fu\u00dfball-Club Uerdingen 05 prima di trasferirsi al Borussia M\u00f6nchengladbach, dove visse l'apice della sua carriera. Dopo aver militato per tre stagioni nel Borussia, Pa\u00dflack gioc\u00f2 per Monaco 1860, e termin\u00f2 la carriera nel KFC Uerdingen.\nNazionale.\nCon la debutt\u00f2 nel 1996 contro l' e segn\u00f2 in tutto una rete in 4 partite, in amichevole contro . L'ultima delle sue 4 presenze in Nazionale risale al 1998 contro la ."}
{"id": "1506378", "revid": "23390", "url": "https://it.wikipedia.org/wiki?curid=1506378", "title": "Confuoco", "text": "Il confuoco (\"O confeugo\" in ligure) \u00e8 un'antica manifestazione culturale della Liguria, celebrata tradizionalmente il sabato che precede il Natale o ancora verso la fine dell'anno. Evento storico legato alla Repubblica di Genova, viene ancora oggi commemorato principalmente a Genova e Savona, ma anche in altri Comuni liguri anticamente sede di podesterie e capitaneati.\nStoria.\nLa tradizione nacque a Genova, come attestano alcune fonti storiche, nei primi anni del XIV secolo anche se molto probabilmente tale usanza storica risale a tempi pi\u00f9 antichi. Nata per omaggiare la massima carica del Libero Comune - il podest\u00e0 - e in seguito della Repubblica di Genova (i Capitani del popolo) e dal 1339 il doge stesso - la cerimonia popolare consiste nel donare all'autorit\u00e0 pubblica un grosso tronco d'alloro coperto da rami e adornato di nastri bianchi-rossi, i colori del vessillo di Genova, e nella relazione dei diversi problemi cittadini ai quali l'amministrazione locale deve porre rimedio.\nLa commemorazione storica vuole che sia l'abate del popolo - per Genova il rappresentante delle tre podesterie del Bisagno, del Polcevera e di Voltri - o il governatore/rappresentante di una zona della citt\u00e0 ad officiare tale manifestazione.\nIl confuoco fu celebrato annualmente fino al 1499 quando fu abolito durante la dominazione francese del re Luigi XII; ripristinato nel 1530 fu nuovamente soppresso dal Senato della Repubblica di Genova il 30 dicembre del 1637 poich\u00e9, secondo il testo del senato, causava gran confusione e una grave spesa per la popolazione della val Bisagno.\nLa cerimonia - celebrata in seguito con toni minori e pi\u00f9 in forma \"privata\" - fu comunque eseguita fino al 24 dicembre 1796, quando l'ultimo abate di San Martino di Struppa, Antonio Bazzorao, consegn\u00f2 l'augurio di inizio d'anno al doge Giacomo Maria Brignole. Storicamente fu l'ultimo omaggio alla massima carica repubblicana poich\u00e9 dal 22 maggio 1797 la nuova dominazione francese di Napoleone Bonaparte decret\u00f2 la soppressione della Repubblica di Genova e, di conseguenza, della manifestazione popolare.\nDopo una lunga sospensione di tempo, durata ben 127 anni, l'associazione A Compagna deliber\u00f2 nel 1923 di ripristinare questa importante cerimonia. Ispirandosi all'antico Confeugo, il 24 dicembre 1923 venne solennemente consegnata al sindaco senatore Federico Ricci una pianta d'alloro adorna dei colori rosso e bianco. Ultima cerimonia prima della II guerra mondiale fu quella del dicembre 1937; ripresa nel 1951, la cerimonia si svolge dal 1998 a \u00abPaxo\u00bb, ossia nella sede storica di Palazzo Ducale dove era nato nel medioevo. Oltre all'offerta dell'alloro si \u00e8 aggiunto nel 1974 \u00abo tondo de Natale\u00bb: un piatto di ceramica decorato a mano nell'ambito della tradizione artistica ligure.\nOggi la festivit\u00e0 viene rinnovata in diversi Comuni e borghi della Liguria con uguale rito ufficiale - il fal\u00f2 del ceppo d'alloro - ma con varie modalit\u00e0 celebrative a seconda del Comune. Nel ponente ligure viene officiata ad Albenga (nella frazione di Lusignano), Imperia, Pietra Ligure, Noli, Savona, Varazze, Arenzano e Genova; nel levante nei Comuni di Uscio, Recco, Santa Margherita Ligure, Rapallo, Chiavari, Lavagna e Sestri Levante (quest'ultima nella frazione di Riva Trigoso).\nLa cerimonia.\nA Genova l'allora manifestazione prevedeva lo scambio di auguri tra l'abate del popolo e il doge a palazzo Ducale lasciando nel cortile il ceppo di alloro e rami, chiamato \"confeugo\" da cui deriva la denominazione della cerimonia storica. L'abate, giunto al cospetto della massima carica repubblicana, proferiva le seguenti parole di saluto in lingua genovese \"Ben trov\u00f2u, Mess\u00ea ro Duxe\" (Tradotto in lingua italiana: \"Ben trovato, signor Doge\") il quale rispondeva a quest'ultimo con l'affermazione \"Ben vegnuo Mess\u00ea l'Abb\u00f2u\", \"Ben venuto, signor Abate\".\nDopo lo scambio dei doni, un mazzo di fiori finti per il doge e un biglietto cartulario da cento lire del Banco di San Giorgio per l'autorit\u00e0 religiosa, l'abate elencava i problemi della popolazione cui il doge avrebbe dovuto porre rimedio nell'anno successivo. Il ceppo d'alloro veniva acceso nella notte della vigilia di Natale dal doge alla presenza di personalit\u00e0 dei collegi comunali e dell'arcivescovo di Genova; la cerimonia si concludeva con lo spegnimento del fal\u00f2 gettandogli sopra del vino, zucchero e confetti e con un banchetto gratuito presso il palazzo ducale.\nNella cerimonia del 22 dicembre 2007 si \u00e8 verificato nel confuoco del Comune di Genova un evento storico poich\u00e9, per la prima volta nella storia della kermesse popolare, si \u00e8 dovuto cambiare la classica formula di saluto del XV secolo. Nel saluto tradizionale l'abate si \u00e8 rivolto alla sindaco genovese Marta Vincenzi - prima donna a diventare primo cittadino del capoluogo ligure - con la denominazione \"Madamma Duxe\" (\"signora Doge\") anzich\u00e9 il classico \"Mess\u00e9 ro Duxe\"."}
{"id": "1506381", "revid": "713168", "url": "https://it.wikipedia.org/wiki?curid=1506381", "title": "Linea di successione al trono del Portogallo", "text": "La linea di successione al trono del Portogallo (Linha de sucess\u00e3o ao trono portugu\u00eas) segue un criterio di preferenza degli eredi maschi.\nLa monarchia portoghese venne abolita il 5 ottobre 1910 quando il re Manuele II fu deposto a seguito di un colpo di stato ed esiliato. Il titolo di pretendente al trono portoghese \u00e8 disputato tra il sesto duca di Loul\u00e8 Pedro Jos\u00e9 Folque de Mendo\u00e7a Rolim de Moura Barreto, pretendente dal 2003 per successione di suo padre D. Alberto Nuno, quinto duca di Loul\u00e8 (morto nel 2003) e rappresentante della linea louleiana e l'attuale capo del ramo michelista, Duarte Pio di Braganza, posizione ereditata alla morte del padre Duarte Nuno nel 1976. La legge di successione portoghese segue la cosiddetta successione mista o narbonese , ossia al trono succedono i maschi in linea ed ordine di primogenitura, da maschio primogenito a maschio primogenito (legge salica): tuttavia se il re, o il capo della Casa, non ha figli maschi, oppure in mancanza di figli maschi in possesso dei diritti dinastici di successione, la successione passer\u00e0 alla figlia femmina pi\u00f9 vecchia del re, o del capo della casa reale portoghese, in possesso dei diritti dinastici e poi ai suoi discendenti, purch\u00e9 questi siano in possesso dei diritti dinastici: la figlia femmina pi\u00f9 vecchia tra i figli del re ne diventa quindi colei che succede al trono paterno, salendo al trono come regina.\nCi\u00f2 accadde nel caso della regina Maria II nel 1826, figlia del re Pietro IV. \nDalla regina Maria II il trono del Portogallo, unitamente al titolo di capo della Casa portoghese, passer\u00e0 alla sua discendenza in linea e per ordine di primogenitura maschile, ossia a suo figlio Pietro V. Questo tipo di successione \u00e8 simile, per certi aspetti, a quella in uso nella monarchia britannica. Per continuare la pretensione e la facolt\u00e0 a succedere \u00e8 necessario che la discendenza resti in possesso dei diritti dinastici tra i quali, fondamentale, \u00e8 il possesso della cittadinanza portoghese originaria. \nAltro requisito fondamentale, previsto dalle leggi dinastiche, \u00e8 la discendenza legittima e naturale da matrimonio, matrimonio che deve essere autorizzato dal capo della Casa almeno fra i portatori della qualifica di infante del Portogallo, ossia fra i parenti pi\u00f9 prossimi del sovrano. Le leggi dinastiche portoghesi non prevedono l'istituto del matrimonio morganatico.\nQuesto \u00e8 l'ordine di successione per il trono per la linea louleiana:\nQuesto \u00e8 l'ordine di successione per il trono per la linea michelista:\nI diritti del duca di Loul\u00e8 sono supportati dal Partito Popolare Monarchico, rappresentato nel parlamento portoghese. Esistono anche dei sostenitori della linea costituzionale della casa reale di Braganza-Sassonia-Coburgo-Gotha, rappresentata prima da Maria Pia di Sassonia-Coburgo-Gotha Braganza, che a sua volta sosteneva di essere figlia naturale del re Carlo I del Portogallo, e oggi da Rosario Poidimani e dai loro discendenti.\nLinea di successione nel 1910.\nAlla caduta della monarchia, gli incontestabili eredi di Manuele II erano:\nTuttavia i sostenitori del ramo michelista contestano tale prescrizione della cittadinanza portoghese originaria. In questo caso, il diritto di successione sarebbe spettato a:\nLeggi di successione.\nLe Costituzioni del 1822, 1826 e 1838, cos\u00ec come il ripristino nel 1842 di quella del 1826, hanno confermato una successione per discendenti legittimi secondo primogenitura, favorendo la linea principale rispetto alla secondaria, e i maschi rispetto alle femmine e, nel caso di estinzione, fra i discendenti collaterali della dinastia dei Braganza. (\"A sucess\u00e3o da Coroa segue a ordem regular de primogenitura, e representa\u00e7\u00e3o entre os leg\u00edtimos descendentes; preferindo sempre a linha anterior \u00e0s posteriores; na mesma linha, o grau mais pr\u00f3ximo ao mais remoto; no mesmo grau, o sexo masculino ao feminino; e no mesmo sexo, a pessoa mais velha \u00e0 mais nova.\") Questa era stata la regola anche tra i primi sovrani portoghesi.\nDopo la rivolta del 1640 contro la Spagna e l'ascesa al trono dei Braganza, la legge consuetudinaria del Portogallo (che si considera come componente fondamentale della monarchia portoghese) escluse i sovrani di altri paesi dalla successione, ma non persone nate fuori dal Portogallo o che hanno importanti posizioni in altri stati. Questo \u00e8 attestato dal fatto che durante il regno di Pietro II del Portogallo, il figlio di un suo secondo cugino, il marchese di Flexilla e di Xarandilla Manuel Joaquim Garcia di Braganza (1642-1707), allora Primo Ministro della confinante Spagna, fu riconosciuto come il Primo Principe del Sangue in Portogallo ed erede al trono portoghese subito dopo i diritti (allora incerti) del re Pietro. Si trattava per\u00f2 di disposizioni che vennero superate dall'ascesa al Trono di Pietro IV re del Portogallo e l'imperatore del Brasile e con l'entrata in vigore delle nuove costituzioni nel corso del XIX secolo che sempre ribadirono la necessit\u00e0 che il successore al Trono godesse della cittadinanza portoghese originaria. \nInfatti, il desiderio di evitare l'unione con un Paese pi\u00f9 forte, si tradusse in alcune disposizioni costituzionali, quale l'articolo 100 della Costituzione del 1838 (\"Nenhum Estrangeiro pode suceder na Coroa de Portugal\"). Questa costituzione fu sostituita nel 1842 con quella del 1826, che sanciva: \"Extintas as linhas dos Descendentes leg\u00edtimos da SENHORA DONA MARIA II, passar\u00e1 a Coroa \u00e0 colateral\".\nSin dall'esilio della famiglia reale, ci sono state molte dispute su chi fosse straniero e chi no. La legge consuetudinaria portoghese, cos\u00ec come tutte le costituzioni scritte, ha sempre richiesto la nascita legittima come condizione necessaria per essere erede al trono e il decreto del 1834, ratificato dalle Cortes, dal monarca e dalla costituzione del 1838 specificamente esclude dalla successione l'ex sovrano Michele I e i suoi discendenti (di cui Duarte Pio di Braganza \u00e8 l'attuale pretendente) dalla successione dinastica, ma secondo alcuni questa disposizione \u00e8 caduta nel 1842 con la nuova costituzione.\nBibliografia.\nPereira, Nuno da C\u00e2mara: O Usurpador-o poder sem pudor, Lisboa : Livros d'Hoje, 2008"}
{"id": "1506386", "revid": "287204", "url": "https://it.wikipedia.org/wiki?curid=1506386", "title": "Stephan Passlack", "text": ""}
{"id": "1506393", "revid": "287204", "url": "https://it.wikipedia.org/wiki?curid=1506393", "title": "Bjarkarimur", "text": ""}
{"id": "1506397", "revid": "287204", "url": "https://it.wikipedia.org/wiki?curid=1506397", "title": "Saga di Hrolfr Kraki", "text": ""}
{"id": "1506401", "revid": "278830", "url": "https://it.wikipedia.org/wiki?curid=1506401", "title": "Halloween (film)", "text": ""}
{"id": "1506405", "revid": "1431409", "url": "https://it.wikipedia.org/wiki?curid=1506405", "title": "Ron Livingston", "text": "Biografia.\nNato nell'Iowa, figlio di Linda e Kurt Livingston, il padre \u00e8 un ingegnere aerospaziale, ha un fratello, John, e una sorella, Jennifer. Diplomatosi alla Marion High School, in seguito frequenta l'Universit\u00e0 Yale, dove studia teatro ed inglese. Terminati gli studi si trasferisce a Chicago, dove inizia a lavorare in teatro. Il suo debutto cinematografico risale al 1992 nel film con Dolly Parton \"Linea diretta - Un'occasione unica\", ma il primo ruolo importante arriva nel 1996 al fianco di Vince Vaughn e Jon Favreau in \"Swingers\". Nel 1999 recita al fianco di Jennifer Aniston nel film \"Impiegati... male!\".\nMolto attivo anche in campo televisivo, recita nella miniserie \"Band of Brothers - Fratelli al fronte\" e nella serie televisiva \"The Practice\", interpretando inoltre lo scrittore Jack Berger in \"Sex and the City\". Inoltre ha recitato nei film \"Il ladro di orchidee\", \"The Cooler\", \"Tutte le ex del mio ragazzo\", \"Relative Strangers - Aiuto! sono arrivati i miei\" e \"Music Within\". Ha lavorato nelle serie televisive \"JAG - Avvocati in divisa\", \"Standoff\" e \"Defying Gravity - Le galassie del cuore\", ed ha partecipato al film \"Un amore all'improvviso\" con Eric Bana e Rachel McAdams. Dal 2017 \u00e8 il protagonista della serie \"Loudermilk\" e dal 2018 \u00e8 membro del cast della serie \"A Million Little Things\".\nDoppiatori italiani.\nNelle versioni in italiano dei suoi film, Ron Livingston \u00e8 stato doppiato da:"}
{"id": "1506407", "revid": "767487", "url": "https://it.wikipedia.org/wiki?curid=1506407", "title": "Ortensio Abbaticchio", "text": "Si hanno di lui poche notizie: incarcerato a Napoli con l'accusa di calvinismo, accus\u00f2 i suoi inquisitori, l'arcivescovo Alfonso Carafa, il vescovo di Montepeloso Luigi Campagna, e il vicario di Caserta Giulio Antonio Santori di aver complottato contro il papa Pio IV \u2013 nemico della potente famiglia Carafa \u2013 incaricandolo di preparare il veleno necessario al suo avvelenamento. \nProcessato a Roma nel 1565 per calunnia, fu condannato all'impiccagione. "}
{"id": "1506408", "revid": "125603482", "url": "https://it.wikipedia.org/wiki?curid=1506408", "title": "Fr\u00e9d\u00e9ric Bastiat", "text": "Biografia.\nBastiat nacque a Bayonne, in Aquitania, nel 1801. All'et\u00e0 di 9 anni perse i genitori, e a 16 anni lasci\u00f2 la scuola per continuare l'attivit\u00e0 della sua famiglia come esportatore. L'economista Thomas Di Lorenzo sostiene che questa attivit\u00e0 ha influito enormemente sulle future teorie economiche di Bastiat.\nI suoi interessi culturali cominciarono ad orientarsi verso l'economia in generale, e le questioni doganali in particolare. La sua visione in favore della libert\u00e0 nel commercio internazionale sar\u00e0 fortemente influenzata dalla battaglia condotta in Inghilterra dalla \"anti-corn law league\" di Richard Cobden e John Bright.\nNegli anni 1820 \u00e8 iniziato in Massoneria nella Loggia \"La Z\u00e9l\u00e9e\", della quale \u00e8 guardasigilli nel 1822 e oratore nel 1823.\nIl 1844 segner\u00e0 il debutto di Bastiat nel dibattito economico nazionale, non a caso su temi di dazi e del protezionismo. Nel 1845 pubblica la prima serie dei \"Sophismes \u00e9conomiques\" (sofismi economici), una raccolta di brevi scritti in cui, anche in forma satirica, smanteller\u00e0 alcuni dei luoghi comuni pi\u00f9 diffusi in economia. Nel 1846 partecipa a Bordeaux alla creazione della \"Association pour la libert\u00e9 des \u00e9changes\" e pubblica numerosi articoli su diverse riviste, tra cui il \"Journal des \u00e9conomistes\". Nello stesso anno inizia le pubblicazioni del settimanale \"Le libre \u00e9change\", di cui Bastiat sar\u00e0 direttore fino al febbraio 1848. Nel 1848 \u00e8 stato eletto deputato delle Landes all'assemblea costituente della Seconda Repubblica francese. Il lavoro in sostegno delle idee di libert\u00e0 continua anche al di fuori del parlamento; in ottobre inizia una polemica sul credito gratuito, con Pierre-Joseph Proudhon, destinata a durare fino al marzo del 1850.\nUomo politico e scrittore di successo, Bastiat tenta di sistematizzare il suo pensiero di economista con la pubblicazione di una monografia che racchiuda tutte le sue idee: escono le \"Armonie economiche\" (\"Harmonies \u00e9conomiques\"), l'unico vero trattato scritto da Bastiat, che gli attirer\u00e0 non poche critiche e giudizi negativi. Ma il suo stato di salute peggiora, e, come si usava allora, gli viene consigliato di trascorrere l'inverno in Italia. In settembre Bastiat parte verso l'Italia e soggiorna a Pisa e a Roma, dove muore la vigilia di Natale. Frederic Bastiat \u00e8 seppellito a Roma, nella Chiesa di San Luigi dei Francesi; la sua pietra tombale \u00e8 collocata nella navata sinistra.\nPensiero.\nSi pu\u00f2 certamente considerare Bastiat come uno dei pi\u00f9 importanti pensatori liberali del XIX secolo, se non di tutta la storia, e in lui si possono trovare le basi per il pensiero economico della futura scuola austriaca. Fu un discepolo della scuola liberale francese, ispirata da Jean-Baptiste Say, Charles Comte e Charles Dunoyer.\nCertamente Bastiat non pu\u00f2 essere inserito nella diatriba anarchici-miniarchici, tipica del mondo \"libertarian\", data la sua morte avvenuta ben prima della nascita di queste distinzioni, ma sicuramente pu\u00f2 essere inserito nel filone del \"classical liberalism\".\nConvinto sostenitore del giusnaturalismo, e quindi dei diritti naturali individuali, difese fino allo stremo, la vita, la libert\u00e0 e la propriet\u00e0, ovvero, i cardini della giustizia umana.\nIl Liberalismo di Bastiat era orientato a riconsegnare l'individuo a se stesso, alla sua libert\u00e0 e Responsabilit\u00e0, libero di scegliere i suoi obbiettivi e i suoi fini, senza la coercizione dello stato e delle sue leggi positive, protetto all'interno della cornice dei diritti naturali individuali, libero di esprimere e realizzare tutto s\u00e9 stesso.\nConsiderava lo Stato inevitabile nella pratica, anche se concentr\u00f2 tutti i suoi sforzi nel tentativo di dimostrare come qualsiasi intervento statale nella vita dei singoli privati sia inefficiente, economicamente svantaggioso e fortemente immorale. Sosteneva che l'unico compito del governo fosse quello di proteggere i diritti di ogni individuo, ossia \"vita\", \"libert\u00e0\", \"propriet\u00e0\".\nIn sintesi, tutto il suo pensiero e la sua filosofia sono incentrate sulla libert\u00e0 e sulla responsabilit\u00e0 individuale. Anche i maggiori filosofi liberali del XX secolo come Ludwig von Mises, Murray Rothbard e Friedrich von Hayek, riconobbero il proprio debito scientifico, citandolo nei propri lavori, considerandolo un punto di riferimento nelle innovazioni teoriche delle scienze economiche e nelle idee liberali e libertarie, che avrebbero poi influenzato tutto il secondo novecento nella futura scuola austriaca.\nIl suo pensiero da legittimit\u00e0 morale alla realizzazione individuale di ogni essere umano, tagliando le catene a tutti quelli che si sentano oppressi da sensi di colpa o coercizioni di tipo politico, religioso, o psicologico. Il suo liberalismo in sintesi ha come fine l'uomo, come individuo libero e responsabile.\nDate le sue teorie fortemente liberali, viene considerato da molti il precursore della Scuola austriaca. \nIl \"patrimonio preda\".\nIl \"patrimonio preda\" o \"fondo preda\", nel pensiero del Bastiat che aveva individuato e svelato la tecnica della spoliazione legale, \u00e8 la raccolta di denaro effettuata dallo Stato o da enti pubblici in forza di normative di spoliazione legale imposte ad una collettivit\u00e0 di saccheggiati e destinato alle \u00e9lite attraverso specifiche norme.\nSi distingue da un qualsiasi fondo o patrimonio pubblico per la funzione specifica del patrimonio preda, o fondo preda, ossia quello di fornire un vantaggio economico alle \u00e9lite che gestiscono la spoliazione legale.\nAd esempio, il patrimonio dell'ente carceri, costituito dalle strutture, \u00e8 funzionale al servizio, ma il patrimonio accantonato per costruire nuove carceri sulla base di una normativa che prevede l'assegnazione di lavori con prezzi enormemente superiori ai prezzi di mercato, senza controlli o con controlli inefficaci, non ha lo scopo principale nella realizzazione di nuove infrastrutture carcerarie, bens\u00ec nel creare una riserva da trasferire a delle \u00e9lite che gestiscono il meccanismo di spoliazione legale.\nOpere.\nLe opere di Bastiat spaziano dalla teoria economica alla filosofia politica e sono caratterizzate da una forte argomentazione e da un intuito molto acuto.\nLa sua opera pi\u00f9 importante e pi\u00f9 conosciuta \u00e8 probabilmente \"Sofismi economici\", dove si possono trovare una serie di attacchi alle varie politiche tenute dai governi. Sempre in \"Sofismi economici\" possiamo trovare un pezzo satirico molto tagliente, conosciuto anche come \"Petizione dei produttori di candele\", dove ironicamente chiede al governo di bloccare il sole attraverso un decreto in modo da evitare l'ingiusta concorrenza delle altre fabbriche, sottolineando l'allergia governativa alla concorrenza.\nUn'altra opera importante di Bastiat \u00e8 \"La legge\", pubblicata nel 1850, in cui esprime tutta la sua incondizionata e completa adesione al giusnaturalismo e ai diritti individuali, dove espone un giusto sistema di legge, e dove dimostra come una societ\u00e0 libera agevoli la creazione del diritto.\nSempre nel 1850 pubblica per l'editore Guillaumin le \"Harmonies \u00e9conomiques\" che secondo le intenzioni di Bastiat dovr\u00e0 riunificare tutto il suo pensiero, economico, sociale, morale ed etico sulla sua visione della vita.\nIn un suo saggio del 1850, \"Quello che si vede e quello che non si vede\", si pu\u00f2 trovare un importante racconto, il \"Racconto della finestra rotta\", dove Bastiat cerca di spiegare la nozione di costi occulti (o incidentali)."}
{"id": "1506411", "revid": "1305772", "url": "https://it.wikipedia.org/wiki?curid=1506411", "title": "Stand Up and Fight (Quartz)", "text": "Stand Up and Fight \u00e8 il secondo album del gruppo heavy metal britannico Quartz, pubblicato il 19 settembre 1980 per l'etichetta discografica MCA Records.\nIl disco.\n\"Stand Up and Fight\" \u00e8 stato prodotto dall'ex produttore dei Deep Purple Derek Lawrence. L'album \u00e8 stato rimasterizzato in CD e ripubblicato nel 2004 sotto l'etichetta discografica Majestic Rock Records. La ripubblicazione contiene una bonus track, il brano \"Circles\" presente anche nella ripubblicazione della registrazione in studio precedente."}
{"id": "1506412", "revid": "1543377", "url": "https://it.wikipedia.org/wiki?curid=1506412", "title": "Geografia del Cile", "text": "Il Cile, stato che si definisce \"tricontinentale\" comprende territori appartenenti al continente americano, all'Oceania e territori antartici.\nLa parte continentale del Cile occupa la parte sud-occidentale del Sudamerica dove si estende da nord a sud per circa 4.270 km dal limite settentrionale posto a 17\u00b0 30' S fino alle Isole Diego Ram\u00edrez situate alla latitudine di 56\u00b0 30 S. La larghezza massima del suo territorio \u00e8 pari a 445\u00a0km in corrispondenza dei 52\u00b0 21' S (Stretto di Magellano), quella minima \u00e8 di 90\u00a0km nella regione di Coquimbo tra Punta Amolanas e il Paso de la Casa de Piedra a 31\u00b0 37' S.\nFanno parte del territorio nazionale l'arcipelago di Juan Fern\u00e1ndez, le isole San F\u00e9lix e San Ambrosio, l'isola Sala y G\u00f3mez nonch\u00e9 l'isola di Pasqua.\nIl Cile inoltre rivendica la sovranit\u00e0 su una porzione dell'Antartide pari ad una superficie di 1.250.257,6\u00a0km\u00b2 e chiamata \"Territorio Chileno Ant\u00e1rtico\" compresa fra le latitudini 90\u00b0 e 53\u00b0 ovest fino al limite meridionale del Polo Sud.\nDati generali.\nConfini.\nIl Cile confina a nord con il Per\u00f9 (171\u00a0km), a nord-est con la Bolivia (860\u00a0km) e a est con l'Argentina (5.308\u00a0km), a ovest si affaccia sull'Oceano Pacifico per uno sviluppo costiero complessivo pari a 6.435\u00a0km\nSuperficie.\nLa superficie complessiva del paese \u00e8 pari a 756.950\u00a0km\u00b2 (il cosiddetto Cile continentale ha una superficie di 756.786,4 ai quali si aggiungono i 163,6\u00a0km\u00b2 delle isole di Pasqua e Sala y Gomez)\nDella superficie complessiva 8.150\u00a0km\u00b2 sono acque interne.\nIl Cile antartico ha una superficie di circa 1.250.000\u00a0km\u00b2.\nMorfologia.\nA causa della sua estensione il Cile continentale, da un punto di vista geografico, viene solitamente suddiviso in cinque regioni geografiche:\nIl \"Norte Grande\".\nL'estremo settentrione del paese, chiamato in spagnolo \"Norte Grande\" si estende dal confine con il Per\u00f9 fino ai 27\u00b0 di latitudine, all'altezza circa del corso del fiume Copiap\u00f3. Questa parte del paese \u00e8 caratterizzata dall'estrema aridit\u00e0, qui si trova il deserto di Atacama, una delle zone pi\u00f9 aride del pianeta, gli scenari naturali sono estremamente vari e spettacolari, ricchi di colline e rilievi dai colori vari e cangianti a causa della loro diversa composizione minerale. \nL'estremo settentrionale si eleva a picco dalla costa raggiungendo altitudini oltre i 1000 m s.l.n., parallela alla costa e alle Ande si eleva la cordigliera Domeyko. La topografia varia della costa genera delle aree con microclimi particolari, i rilievi intrappolano le nebbie che si sollevano dalle acque fredde dell'oceano e l'umidit\u00e0 si condensa sulle foglie della vegetazione. Oltre i rilievi costieri si trova un vasto altopiano con colline ondulate che comprende le aride aree desertiche limitate ad est dalla cordigliera delle Ande. Al limitare dei deserti vi sono talvolta falde acquifere sotterranee che hanno permesso la crescita di foreste composte da prosopis tamarugo, una pianta spinosa tipica dell'area che raggiunge i 25 m di altezza. Gran parte delle foreste sono state abbattute per ricavare combustibile per le numerose fonderie costruite fin dall'epoca coloniale per sfruttare gli abbondanti giacimenti di rame, argento e nitrato trovati in quest'area, l'abbattimento delle foreste ha reso la zona ancora pi\u00f9 arida.\nLe abbondanti precipitazioni dei mesi estivi provocano la formazioni di laghi salmastri che ospitano numerose specie di uccelli, compreso il fenicottero cileno. I corsi d'acqua sono per lo pi\u00f9 brevi, nel loro corso discendente dalle Ande formano talvolta delle oasi, sprofondano in banchi di sabbia o acquitrini, spesso hanno un regime endoreico. Alcuni fiumi raggiungono l'Oceano Pacifico, fra questi il fiume Loa che presenta un caratteristico percorso a U ed \u00e8 il principale fiume del paese. I fiumi formano strette vallate nelle quali abbonda la vegetazione creando un forte contrasto con le aride colline circostanti. Le strade, solitamente, sono costruite nelle parti pi\u00f9 aride per permettere un maggior sfruttamento agricolo delle aree irrigate. La ricchezza principale della regione tuttavia sono le risorse minerarie. In questa parte del paese si trova la miniera di Chuquicamata, la pi\u00f9 grande miniera di rame a cielo aperto del mondo. A partire dagli anni settanta si \u00e8 avuto, nei porti principali della regione come quello di Iquique e Antofagasta, uno sviluppo dell'industria legata alla pesca.\nIl Norte Grande \u00e8 delimitato a est da una porzione della cordigliera delle Ande geologicamente relativamente recente che presenta diversi stratovulcani e che si eleva dal confine settentrionale fino a raggiungere i 6.880 m s.l.m. con il vulcano Ojos del Salado situato appena a sud del 27\u00ba parallelo all'altezza della citt\u00e0 di Copiap\u00f3 (e quindi compreso nella regione del \"Norte Chico\").\nLe temperature medie nell'area costiera, dove vive la maggioranza della popolazione di questa regione, sono tra i 20,5\u00a0\u00b0C nei mesi estivi e 14\u00a0\u00b0C in inverno.\nIl \"Norte Chico\".\nL'area chiamata \"Norte Chico\" si estende dal fiume Copiap\u00f3 fino ai 32\u00b0 di latitudine, appena a nord di Santiago del Cile. La regione \u00e8 semiarida, le precipitazioni mensili dei soli quattro mesi invernali sono di circa 25\u00a0mm e sono scarsissime nei mesi rimanenti. La temperatura media estiva a livello del mare \u00e8 di 18,5\u00a0\u00b0C, quella invernale \u00e8 pari a 12\u00a0\u00b0C. Le piogge invernali e lo scioglimento delle nevi andine danno origine a fiumi con portata molto variabile durante l'anno, le profonde vallate trasversali scavate dai loro corsi offrono spazi per l'allevamento del bestiame e per le coltivazioni di frutta, attivit\u00e0 in grande sviluppo a partire dalla met\u00e0 degli anni Settanta. Questa \u00e8 inoltre l'area di produzione della quasi totalit\u00e0 del pisco cileno.\nCos\u00ec come nel \"Norte Grande\" anche le aree costiere di questa regione hanno un microclima particolare, anche qui l'umidit\u00e0 proveniente dall'oceano viene intrappolata nelle scarpate della costa originando tratti di foresta pluviale. Le vallate trasversali permettono all'umidit\u00e0 della costa di penetrare nell'interno mitigando il clima arido della regione. I rilievi dell'interno sono ricoperti di arbusti e cactus.\nIl territorio della regione \u00e8 prevalentemente montuoso e solcato da profonde valli trasversali che si estendono dalle Ande all'oceano, alcune aree della regione hanno un clima molto secco, l'assenza di umidit\u00e0 e di nuvole rende queste zone ideali per la costruzione di osservatori astronomici, in questa regione si trovano il Cerro Tololo Inter-American Observatory e l'osservatorio di La Silla.\nNelle Ande del \"Norte Chico\" si trovano alcune fra le principali vette del paese, l'Ojos del Salado, il Nevado Tres Cruces e il Nevado de Incahuasi.\nIl Cile centrale.\nLa parte centrale del Cile (chiamata \"Zona central\") ospita la maggior parte della popolazione del paese e comprende tre delle principali aree urbane, Santiago, Valpara\u00edso e Concepci\u00f3n. Si estende dal 32\u00b0 S fino ai 37\u00b0 S di latitudine, il territorio \u00e8 caratterizzato dalla presenza di due catene montuose, la \"Cordillera de la Costa\" parallela alla costa e la cordigliera delle Ande, fra le due catene si trova un'ampia vallata chiamata \"Depresi\u00f3n Intermedia\" oppure \"Valle Longitudinal\". Il clima \u00e8 di tipo mediterraneo, le precipitazioni aumentano spostandosi verso sud. Nella zona di Santiago le temperature medie sono pari a 19,5\u00a0\u00b0C nei mesi estivi di gennaio e febbraio e scendono a 7,5\u00a0\u00b0C nei mesi di giugno e luglio. Le precipitazioni medie mensili sono di circa 69,7\u00a0mm nei mesi invernali mentre sono inconsistenti in estate.\nNella zona di Concepci\u00f3n le temperature medie estive sono lievemente inferiori (17,6\u00a0\u00b0C), sono per\u00f2 superiori quelle invernali (9,3\u00a0\u00b0C), le precipitazioni sono pi\u00f9 abbondanti, in estate la media mensile \u00e8 di 20\u00a0mm e in giugno e luglio raggiunge i 253\u00a0mm al mese. I numerosi corsi d'acqua aumentano notevolmente la loro portata in seguito alle piogge invernali e allo scioglimento delle nevi. Le abbondanti precipitazioni nevose sulle Ande e le temperature relativamente miti dell'inverno creano delle eccellenti condizioni per lo sci alpino.\nFra le due catene montuose si trova la cosiddetta valle centrale, una regione adatta allo sfruttamento agricolo soprattutto nella parte pi\u00f9 settentrionale. Nelle zone a nord e a sud di Santiago viene coltivata la frutta e la vite dalla quale vengono ricavati i sempre pi\u00f9 diffusi vini cileni. L'esportazione di frutta \u00e8 drasticamente aumentata dalla seconda met\u00e0 degli anni 70, quando i coltivatori cileni hanno iniziato esportare frutta nell'emisfero settentrionale, sfruttando il fatto di essere nella stagione opposta la frutta viene esportata come primizia, i trasporti di mele, pesche e uva vengono effettuati tramite navi frigorifero mentre i frutti di bosco vengono trasportati per via aerea.\nIl Cile meridionale.\nBench\u00e9 vi siano diversi laghi anche nella zona costiera e nella regione andina del Cile centrale, il Cile meridionale pu\u00f2 essere definita la zona lacustre del paese. Si estende da sotto il corso del fiume B\u00edo-B\u00edo a circa 37\u00b0 fino a sud dell'isola di Chilo\u00e9 alla latitudine di circa 43.4\u00b0 S. In questa regione la vallata tra la cordigliera delle Ande e la cordigliera della costa ha un'altitudine inferiore rispetto alla \"Zona central\", e i numerosi fiumi che discendono dai rilievi andini tendono ad avere una portata maggiore, alcuni, soprattutto il fiume Calle-Calle che scorre nei pressi della citt\u00e0 di Valdivia sono, per brevi tratti, navigabili. L'estremo meridionale della depressione centrale finisce nell'Oceano formando il golfo di Ancud delimitato ad ovest dall'isola di Chilo\u00e9, ultima propaggine della Cordillera de la Costa.\nQuesta regione \u00e8 una delle pi\u00f9 piovose del pianeta, in particolare la citt\u00e0 di Valdivia ha precipitazioni annue pari a 2.535,4\u00a0mm. I mesi estivi (gennaio e febbraio) sono i meno piovosi con una media mensile di 60/70\u00a0mm, i mesi invernali (giugno e luglio) hanno una media mensile di 410,6\u00a0mm. Le temperature sono relativamente miti, a Valdivia la media estiva e pari a 16,7\u00b0 e quella invernale \u00e8 di 7,9\u00b0.\nI laghi della regione, dalle limpide acque blu e turchesi, si presentano davanti allo sfondo delle vette innevate delle Ande creando un contrasto estremamente piacevole, i fiumi che scendono dalle Ande scorrono sulle rocce vulcaniche e formano numerose cascate, la vegetazione, ricca di felci \u00e8 lussureggiante, vi sono diverse foreste originarie e in primavera abbondano le fioriture di fiori selvatici. I pascoli nella parte settentrionale, intorno al vulcano Osorno, sono sfruttati per l'allevamento di bovini, vi si producono latte, formaggi e burro. Nella zona cresce ogni tipo di bacca, i frutti di bosco vengono esportati e nelle acque dei fiumi vengono allevati trote e salmoni. Rilevante anche lo sfruttamento del legname. Nei mesi estivi la regione \u00e8 visitata da molti turisti soprattutto cileni e argentini.\nNumerose specie endemiche sono state decimate o delimitate nelle poche aree di \"wilderness\" scampate all'invasione dell'uomo. \u00c8 il caso dello huemul, una specie di cervo e del condor cileno, il pi\u00f9 grande degli uccelli di questa famiglia, entrambi gli animali sono rappresentati sullo stemma del paese. Gli ultimi puma cileni, pi\u00f9 grandi dei loro cugini californiani e decimati dagli allevatori di pecore e capre, vivono nei parchi nazionali di questa regione.\nLa \"Zona austral\".\nLa \"Zona austral\" corrispondente all'estremo meridione del paese si estende dai 43\u00b0-44\u00b0 di latitudine sud fino a Capo Horn. La costa \u00e8 molto frastagliata con numerosissime isole e fiordi scavati fra montagne elevate che sembrano ergersi dal mare come ad esempio il Cerro Mac\u00e1 (2.300 m s.l.m.) nei pressi di Puerto Ais\u00e9n. Nella regione vi sono migliaia di isole che formano numerosi arcipelaghi fra i quali si snodano le rotte di navigazione.\nLa parte settentrionale della regione presenta abbondanti precipitazioni, a Puerto Ais\u00e9n, (45\u00b0 24' S) le precipitazioni annue sono pari a 2.973,3\u00a0mm distribuite in maniera equilibrata lungo tutto, nei mesi estivi le temperature medie sono di circa 13,6\u00a0\u00b0C mentre nei mesi invernali sono di 4,7\u00a0\u00b0C. Nonostante il clima dell'area sia prevalentemente freddo e umido la presenza di fiordi, montagne innevate e isole di ogni forma e foggia offre panorami spettacolari, la vegetazione \u00e8 abbondante con numerose foreste.\nLa parte a sud della regione comprende Punta Arenas, la citt\u00e0 pi\u00f9 meridionale del pianeta e la pi\u00f9 vicina, dal lato cileno, al passo di frontiera denominato Paso Integraci\u00f3n Austral. Le precipitazioni sono inferiori rispetto alle latitudini superiori, il totale annuo \u00e8 di 438.5\u00a0mm distribuiti lungo l'anno, le precipitazioni nei mesi invernali sono a carattere nevoso. Le temperature sono pi\u00f9 rigide che nel resto del paese, in estate la media \u00e8 pari a 11,1\u00a0\u00b0C per scendere a 2,5\u00b0 in inverno il clima \u00e8 ulteriormente irrigidito dal vento pressoch\u00e9 costante proveniente dall'Oceano Pacifico meridionale.\nLa regione australe abbonda di pascoli utilizzati per l'allevamento delle pecore, le altre attivit\u00e0 economiche sono l'estrazione del petrolio e di gas naturale nell'area dello Stretto di Magellano che rappresenta uno dei corridoi di navigazione pi\u00f9 importanti del pianeta in quanto permette di evitare le acque insidiose del Capo Horn. La navigazione nello stretto di Magellano richiede comunque la presenza a bordo di piloti cileni.\nIl Cile insulare.\nRientrano nella sovranit\u00e0 cilena diverse isole che costituiscono quello che localmente viene chiamato Cile insulare in contrapposizione al Cile continentale: \nIdrografia.\nIl Cile \u00e8 attraversato da diversi corsi d'acqua che, generalmente, discendono dalla Cordigliera delle Ande dirigendosi verso l'Oceano Pacifico, a causa della caratteristica conformazione del territorio la maggior parte dei corsi d'acqua sono piuttosto corti e con una portata scarsa. Da un punto di vista economico, pur essendo inadatti per la navigazione presentano un elevato potenziale di sfruttamento idroelettrico.\nNella regione del \"Norte Grande\", ad eccezione di alcuni torrenti con regime endoreico e del fiume Loa non esistono fiumi rilevanti, il Loa \u00e8 il pi\u00f9 lungo fiume cileno (443\u00a0km) e ha il pi\u00f9 ampio bacino idrografico del paese, circa 34.000\u00a0km\u00b2. Nella zona dell'altopiano vi sono alcuni brevi corsi d'acqua che confluiscono nel lago Chungar\u00e1, situato ad un'altitudine di 4.500 m s.l.m., in quest'area si incontrano anche i fiumi Lauca e Lluta, entrambi attraversano anche la Bolivia e non superano i 100\u00a0km di lunghezza.\nIl numero di corsi d'acqua aumenta nel \"Norte Chico\" dove i fiumi scorrono in vallate densamente coltivate, tra di essi spicca il fiume Elqui (170\u00a0km) e l'Aconcagua (142\u00a0km), il Maipo (250\u00a0km) e il suo affluente Maule (240\u00a0km). I fiumi sono alimentati dallo scioglimento delle nevi delle Ande e dalle piogge nei mesi invernali. Nella zona non vi sono laghi di grandi dimensioni ad eccezione del bacino artificiale del lago Rapel, del lago Colb\u00fan, la Laguna del Maule e la Laguna de La Laja.\nPi\u00f9 a sud il fiume B\u00edo B\u00edo nel suo corso dalle Ande all'Oceano attraversa l'omonima regione, alimentando, lungo i 380\u00a0km del suo percorso, numerose centrali idroelettriche. Altri fiumi importanti dell'area sono l'Imperial e il fiume Tolt\u00e9n, che nasce dal lago Villarrica. Quest'ultimo \u00e8 il principale degli svariati laghi situati nella regione dell'Araucan\u00eda e nella regione di Los Lagos. Fra i laghi pi\u00f9 importanti vi sono quelli compresi nel cosiddetto sistema \"de los Siete Lagos\" ovvero il lago Ranco, il lago Puyehue, il lago Rupanco, il lago Todos Los Santos e il lago Llanquihue, il secondo lago pi\u00f9 grande del paese.\nNell'estremo meridione del Cile i corsi d'acqua sono brevi ma con una portata maggiore che nel resto del paese, tra di essi vi sono il fiume Futaleuf\u00fa, il Palena, il Baker e il Pascua. Quasi tutti i laghi, ad eccezione del lago Presidente R\u00edos nella penisola di Taitao e della Laguna de San Rafael, sono situati al confine tra Cile e Argentina. Fra questi vi \u00e8 il lago General Carrera, che con i suoi 970\u00a0km\u00b2 compresi nel territorio cileno \u00e8 il pi\u00f9 grande lago del paese. Altri laghi rilevanti sono il lago Cochrane, il lago O'Higgins e il lago Fagnano nella Terra del Fuoco.\nGhiacciai.\nNelle Ande cilene ci sono molti ghiacciai, soprattutto nella parte meridionale, pi\u00f9 fredda e piovosa del centro o del nord. Il ghiacciaio pi\u00f9 grande \u00e8 il Ghiacciaio Pio XI, che fa parte del Campo de Hielo Patag\u00f2nico Sur, un gigantesco ghiacciaio formato da tanti ghiacciai, che per il 90% si trova in territorio del Cile.\nClima.\nLa grande lunghezza del Cile determina notevoli differenze climatiche tra le varie regioni del nord, del centro e del sud del paese.\nLe regioni del nord del Cile, quasi interamente desertiche, sono tra le pi\u00f9 aride del mondo. Nelle regioni centrali invece le temperature sono di tipo mediterraneo, con estati fresche e inverni miti. Infine le regioni del sud sono caratterizzate dalla grande piovosit\u00e0, dal freddo intenso e dai forti venti, in particolar modo nelle zone della Patagonia cilena.\nFonti e bibliografia.\nTutti i dati numerici sono tratti da "}
{"id": "1506415", "revid": "62748", "url": "https://it.wikipedia.org/wiki?curid=1506415", "title": "Ustad Ahmad Lahauri", "text": "Il sovrano moghul Sh\u0101h Jah\u0101n (\"reg.\" 1628-58) era un amante della scienza e della cultura e nella sua corte aveva innumerevoli artisti e scienziati che elaboravano opere soddisfacendo le sue richieste. Lahauri - noto anche come A\u1e25mad Mi\u02bfmar, \"A\u1e25mad l'architetto - fu il principale architetto durante il regno del sovrano e costru\u00ec molte delle opere da lui commissionate. Tra queste il noto Taj Mahal di Agra, edificato tra il 1632 e il 1648 grazie all'apporto di circa 20.000 operai. A questa identificazione si \u00e8 giunti tramite lo studio dei documenti lasciati dal figlio. "}
{"id": "1506431", "revid": "767487", "url": "https://it.wikipedia.org/wiki?curid=1506431", "title": "Anatoli Todorov", "text": "Carriera.\nHa esordito giovanissimo nel Spetemvri Sofia, per trasferirsi dal 2002 al Litex Love\u010d. Nella stagione 2005-2006 ha invece vestito la maglia del Vidima-Rakovski Sevlievo mentre l'anno successivo \u00e8 passato al Rodopa Smolyan. Dal 2008 gioca nel Lokomotiv Plovdiv.\nHa giocato nella Nazionale bulgara Under-21."}
{"id": "1506432", "revid": "767487", "url": "https://it.wikipedia.org/wiki?curid=1506432", "title": "Un amore all'improvviso", "text": "Un amore all'improvviso (\"The Time Traveler's Wife\") \u00e8 un film del 2009 diretto dal regista tedesco Robert Schwentke, adattamento cinematografico del romanzo \"La moglie dell'uomo che viaggiava nel tempo\" di Audrey Niffenegger.\nIl film \u00e8 stato distribuito nelle sale cinematografiche statunitensi il 14 agosto 2009, mentre in Italia il 2 ottobre 2009.\nTrama.\nHenry De Tamble \u00e8 un bibliotecario che, a causa di una malattia genetica, quando si trova sotto stress viaggia nel tempo. I suoi viaggi nel tempo, totalmente al di fuori del suo controllo, possono durare anche lunghi periodi, mettendo a rischio la sua relazione romantica con la moglie, l'artista Clare Abshire, che l'uomo aveva avuto modo di conoscere durante i suoi viaggi temporali quando la donna era solo una bambina.\nProduzione.\nAncora prima della pubblicazione del romanzo nel 2003, la New Line Cinema ne acquist\u00f2 i diritti per poterne fare un film, cos\u00ec commission\u00f2 allo sceneggiatore Jeremy Leven la stesura dello script. Al progetto furono interessati i registi Steven Spielberg e David Fincher, ma nel marzo del 2005 si avvi\u00f2 una trattativa con Gus Van Sant quando, ad un passo dalla firma, la trattativa non and\u00f2 a buon fine e la regia fu infine assegnata a Robert Schwentke. Ad inizio 2007 la New Line contatt\u00f2 lo sceneggiatore Bruce Joel Rubin per riscrivere in parte la sceneggiatura di Leven. Le riprese iniziarono il 10 settembre 2007 a Toronto."}
{"id": "1506442", "revid": "97701", "url": "https://it.wikipedia.org/wiki?curid=1506442", "title": "Tachypnea", "text": ""}
{"id": "1506446", "revid": "21880", "url": "https://it.wikipedia.org/wiki?curid=1506446", "title": "Axis axis ceylonensis", "text": ""}
{"id": "1506447", "revid": "92719", "url": "https://it.wikipedia.org/wiki?curid=1506447", "title": "Cervo axis", "text": ""}
{"id": "1506449", "revid": "21880", "url": "https://it.wikipedia.org/wiki?curid=1506449", "title": "Cervo axis singalese", "text": ""}
{"id": "1506452", "revid": "144796", "url": "https://it.wikipedia.org/wiki?curid=1506452", "title": "Gioacchino II Ettore di Brandeburgo", "text": ""}
{"id": "1506459", "revid": "287204", "url": "https://it.wikipedia.org/wiki?curid=1506459", "title": "Isole Diego Ramirez", "text": ""}
{"id": "1506467", "revid": "2077074", "url": "https://it.wikipedia.org/wiki?curid=1506467", "title": "La Source", "text": "La Source \u00e8 un balletto in tre atti/quattro scene su musica di L\u00e9o Delibes e Aloisius Ludwig Minkus. Minkus ha scritto il primo atto e la seconda scena del terzo atto mentre Delibes ha scritto il secondo atto e la prima scena del terzo atto.\nLa coreografia \u00e8 di Arthur Saint-L\u00e9on, che collabor\u00f2 con Charles Nuitter per il libretto.\nLa scenografia originale era di \u00c9douard Desplechin, Jean-Baptiste Lavastre, Auguste Rub\u00e9, Chaperon (scenario), Paul Lormier (costumi).\nLa prima produzione ebbe luogo al Teatro Imperiale dell'Op\u00e9ra a Parigi il 12 novembre 1866 con Guglielmina Salvioni (Na\u00efla), Eug\u00e9nie Fiocre (Nouredda) e Louis M\u00e9rante (Dj\u00e9mil), L. Marquet (Morgab).\nIl balletto in origine era stato creato per la danzatrice austriaca Ad\u00e8le Grantzowa che per\u00f2 si ruppe un piede e fu trattenuta a San Pietroburgo. Venne scelta quindi la Salvioni anche se era una ballerina limitata. Difatti non ottenne un gran successo, a differenza della Fiocre nel ruolo di Nouredda. Saint-L\u00e9on fu molto contento quando la parte di Naila pot\u00e9 essere ballata dalla Grantzowa.\nTrama.\nPrimo atto.\nSiamo in Persia. Naila, uno spirito della sorgente, gode della protezione del cacciatore Djemil. Egli deve impedire che la zingara Morgab inquini le acque della sorgente.\nDjemil si innamora di Nouredda ma commette il terribile errore di alzarle il velo per vederne il volto. Viene punito dal fratello di lei e condannato a morire di sete a fianco della sorgente. Naila per\u00f2 lo salver\u00e0 bagnandolo con le acque della sorgente.\nSecondo atto.\nNouredda si reca con Morgab al palazzo di Khan, il suo promesso sposo. Arriva Djemil che con l'aiuto di un fiore fatato fa nascere una sorgente dalla quale esce Naila. Appena Khan la vede se ne innamora e ripudia Nouredda che gli giura vendetta.\nTerzo atto.\nNaila aiuta Djemil a fuggire con Nouredda dicendogli per\u00f2 che lei non lo ama. Naila in realt\u00e0 \u00e8 innamorata di Djemil ma egli non lo sa e le chiede un aiuto per conquistare Nouredda. Naila ricorre allora al fiore fatato ben sapendo che usandolo morir\u00e0. Lo pone sul cuore di Nouredda che arde immediatamente per Djemil mentre la sorgente lentamente smette di sgorgare.\n\"La Source\" oggi.\nUscito dal repertorio dell'Op\u00e8ra di Parigi nel 1876, venne ripreso due anni dopo alla corte di Vienna, per poi essere dimenticato fino al 1925, quando Agrippina Jakovlevna Vaganova lo rimise in scena per il Teatro Mariinskij di San Pietroburgo, con il debutto della sua allieva Marina Semenova.. Nel 1968 sar\u00e0 George Balanchine a riproporlo per il New York City Ballet. L'ultima ripresa \u00e8 quella della stagione 2014-2015 dell'Op\u00e9ra di Parigi, con le coreografie di Jean-Guillaume Bart."}
{"id": "1506468", "revid": "1305772", "url": "https://it.wikipedia.org/wiki?curid=1506468", "title": "Phillips Exeter Academy", "text": "La Phillips Exeter Academy \u00e8 una scuola secondaria statunitense privata con studenti interni ed esterni, che si trova ad Exeter, nel New Hampshire, vicino a Boston. \nIl corpo docente \u00e8 costituito da pi\u00f9 di duecento professori e ha come mascotte un leone rampante. I suoi studenti sono detti \"Exonians\".\n\u00c8 una delle scuole pi\u00f9 prestigiose degli Stati Uniti e la terza per ordine cronologico di fondazione: prima fu la Governor's Academy, poi la Phillips Academy (o Andover).\nLa \"Phillips Exeter Academy\" ha formato generazioni di membri dell'\"establishment\" del New England; pi\u00f9 di recente ha tuttavia introdotto delle politiche di ammissione che permettessero di diversificare la popolazione studentesca, comprese le borse di studio per famiglie meno abbienti. Nel 2015\u20132016 pi\u00f9 del 45% degli studenti riceveva un sussidio economico. La scuola \u00e8 tradizionalmente molto selettiva, con un tasso di ammissioni pari al 17% delle richieste nell'anno scolastico 2017\u20132018.\nLa gestione delle risorse finanziarie e patrimoniali della scuola \u00e8 svolta da fiduciari che sono ex-alunni. La gestione quotidiana \u00e8 affidata ad un preside nominato dai fiduciari. Il corpo docente \u00e8 responsabile della vita studentesca, dentro e fuori dalle aule.\nIl patrimonio della scuola \u00e8 il pi\u00f9 grande fra i collegi del New England ed ammontava nel 2017 a 1,25 miliardi di dollari.\nNel primo anno scolastico gli allievi erano cinquantasei; nel 1970, quando furono ammesse le ragazze, gli studenti erano diventati circa settecento. Gli studenti sono circa in egual misura maschi e femmine e sono alloggiati in venticinque dormitori separati per sesso, pi\u00f9 due dormitori misti. Ogni residenza \u00e8 controllata da un capo-dormitorio nominato dai professori.\nStoria.\nFondazione.\nLa \"Phillips Exeter Academy\" fu fondata ad Exeter nel 1781 da Elizabeth e John Phillips. John Phillips aveva fatto fortuna come commerciante e banchiere prima di occuparsi della pubblica amministrazione, e tre anni prima aveva aiutato economicamente il nipote Samuel Phillips, Jr. a fondare la sua scuola, la Phillips Academy di Andover. Conseguentemente \u00e8 sorta una competizione fra le due scuole. La scuola di Exeter doveva educare gli studenti in una visione calvinista, tuttavia, come ad Andover, nell'atto di fondazione \u00e8 stabilito che la scuola deve essere aperta indifferentemente ai giovani che abbiano i requisiti di ammissione \"from every quarter\".\nLa prima sede del collegio fu costruita nel 1783 in Tan Lane, non lontano dal \"campus\" attuale.\nDonazione Harkness.\nNel 1930 il magnate del petrolio Edward Harkness fece un'importante donazione al collegio, chiedendo che fosse utilizzata per finanziare un nuovo metodo di insegnamento nel quale gli studenti sedessero in classe intorno a uno stesso tavolo insieme all'insegnante e questi parlasse con loro e spiegasse con l'atteggiamento di un \"tutor\" universitario o come in una conferenza, e in cui gli studenti fossero incoraggiati ad intervenire.\nIl risultato di questa rivoluzione fu il metodo Harkness, nel quale l'insegnante e un gruppo di studenti lavorano insieme, scambiandosi idee e informazioni, analogamente al metodo socratico. Da allora il metodo base di insegnamento nella scuola \u00e8 quello della discussione di tipo seminariale attorno ad un tavolo ovale, chiamato \"Harkness table\".\nDopoguerra.\nLa scuola ammise le ragazze nel 1970 quando entrarono 39 allieve.\nOggi gli studenti sono circa met\u00e0 maschi e met\u00e0 femmine. Per sottolineare la parit\u00e0 dei sessi nel 1996 fu aggiunta sull'ingresso principale l'iscrizione latina \"Hic Quaerite Pueri Puellaeque Virtutem et Scientiam\" (\"Qui, ragazzi e ragazze, cercate virt\u00f9 e conoscenza\") accanto a quella gi\u00e0 esistente \"Huc Venite, Pueri, ut Viri Sitis\" (\"Venite qui, ragazzi, per diventare uomini\").\nProgramma scolastico.\nAd Exeter il rapporto fra insegnanti e studenti \u00e8 di cinque a uno. La maggioranza dei professori ha un titolo accademico \"postgraduate\". Gli studenti che seguono il programma quadriennale devono seguire corsi di arti, lingue classiche o moderne, informatica, inglese, salute e sviluppo umano, storia, matematica, religione e scienze. la maggior parte degli studenti ottiene il diploma in inglese, ma gli allievi che frequentano la serie completa dei corsi di latino e greco ottengono il diploma di maturit\u00e0 classica.\nMetodo Harkness.\nLa maggior parte delle lezioni a Exeter si tengono intorno alle \"Harkness tables\"; non ci sono aule con file di banchi e le spiegazioni dalla cattedra sono rare. Il completamento del Phelps Science Center nel 2001 ha permesso che anche le lezioni delle materie scientifiche potessero svolgeri intorno ad uno \"Harkness table\"."}
{"id": "1506469", "revid": "287204", "url": "https://it.wikipedia.org/wiki?curid=1506469", "title": "Carro solare di Trundholm", "text": "Il carro solare di Trundholm (\"Solvognen\" in lingua danese) \u00e8 un manufatto bronzeo risalente alla tarda Et\u00e0 del bronzo, realizzato col metodo della cera persa. \u00c8 conservato nel Nationalmuseet di Copenaghen.\nLa statua raffigura un cavallo ed un grande disco, entrambi collocati in una struttura a forma di carro con ruote a raggi. Il cavallo \u00e8 sostenuto da un tondino, posto sopra quattro ruote, collegato al disco, che \u00e8 sostenuto da due ruote. Tutte le ruote presentano quattro raggi.\nIl disco ha un diametro di circa 25 cm e presenta solo sul lato destro una patina dorata; il perch\u00e9 di ci\u00f2 \u00e8 stato interpretato come un'antica credenza diffusa presso le popolazioni nordiche. Esse ritenevano che il Sole venisse trasportato lungo il cielo da Est ad Ovest durante il giorno, presentando il suo lato luminoso alla Terra, mentre di notte avrebbe compiuto il viaggio in senso inverso, mostrando alla Terra il suo lato oscuro.\nLa scultura fu scoperta nel 1902 nella landa di Trundholm (Zelanda occidentale), situata nella costa nordoccidentale dell'isola della Selandia (\"Sj\u00e6lland\") in Danimarca, in una regione conosciuta come Odsherred (all'incirca a ). \u00c8 datata XV - XIV secolo a.C.\nGli studiosi ritengono che il disco rappresenti S\u00f3l, una divinit\u00e0 solare della mitologia norrena, figlia di Mundilf\u0153ri e moglie di Glenr."}
{"id": "1506472", "revid": "1629429", "url": "https://it.wikipedia.org/wiki?curid=1506472", "title": "Erriapo", "text": ""}
{"id": "1506473", "revid": "842", "url": "https://it.wikipedia.org/wiki?curid=1506473", "title": "Imperium Civitas II", "text": ""}
{"id": "1506475", "revid": "1929898", "url": "https://it.wikipedia.org/wiki?curid=1506475", "title": "Hampstead Heath", "text": "Hampstead Heath \u00e8 un grande spazio verde pubblico nella zona nord della citt\u00e0 di Londra. Copre all'incirca un'area di 3,2 km\u00b2 formata da boschi antichi, stagni e laghetti in cui \u00e8 possibile fare il bagno e pescare. Una parte del parco \u00e8 considerata sito di interesse scientifico e naturalistico.\nIl nome del parco deriva dal termine \"hampstead\", che nel dialetto Cockney significa \"denti\". \nStoria.\nUna piccola porzione di terra era propriet\u00e0 del feudo di Hampstead, mentre il resto faceva parte del terreno coltivato intorno a Kenwood House.\nDal 1808 al 1814 il luogo ha ospitato un centro telegrafico che metteva in collegamento la sede dell'ammiragliato di Londra con il porto di Great Yarmouth.\nNel periodo in cui visse con la famiglia a Londra, Karl Marx venne regolarmente la domenica a pranzare in mezzo alla natura di Hampstead Heath.\nPochissimi sanno che \u00e8 qui ipotizzata la collocazione del sepolcro della regina Budicca, principessa che condusse il suo popolo nella lotta contro l'invasione dell'Inghilterra da parte delle legioni di Roma. L'ipotesi \u00e8 tuttavia di scarso valore storico, dal momento che recenti scavi hanno dimostrato che sottoterra non si trovano resti di et\u00e0 romana."}
{"id": "1506477", "revid": "298055", "url": "https://it.wikipedia.org/wiki?curid=1506477", "title": "Buried Fire", "text": "Buried Fire, letteralmente \"Fuoco Sepolto\", \u00e8 il primo romanzo dell'autore britannico Jonathan Stroud, scrittore della celebre tetralogia di Bartimeus. Il romanzo \u00e8 stato mandato alle stampe nel 1999 e inizialmente doveva essere il primo di una serie chiamata \"Cronache del \nfuoco\" (in inglese \"Fire Chronicles\"), successivamente sospese. \u00c8 un fantasy mitologico."}
{"id": "1506478", "revid": "1652635", "url": "https://it.wikipedia.org/wiki?curid=1506478", "title": "Mausoleo di Lenin", "text": "Il mausoleo di Lenin (- \"Mavzolej Lenina\") \u00e8 un monumento funerario situato sulla Piazza Rossa a Mosca. Esso accoglie le spoglie mortali di Vladimir Il'i\u010d Ul'janov (Lenin).\nDopo la morte di Lenin, avvenuta il 21 gennaio 1924, la salma del padre della Rivoluzione russa fu imbalsamata per poter restare esposta al pubblico in permanenza. Il procedimento fu attuato dal patologo Aleksej Abrikosov, mentre il sarcofago veniva disegnato da Konstantin Mel'nikov, e una prima struttura lignea, destinata ad accogliere i resti del leader sovietico, era stata commissionata all'architetto Aleksej \u0160\u010dusev.\nDescrizione.\nLa costruzione fu ampliata a causa dell'enorme afflusso di visitatori nelle immediatezze del decesso. In seguito, nel 1929, apparendo possibile una lunga conservazione della salma, si decise di erigere una struttura permanente marmoreo-granitica. L'edificio venne realizzato da un'\u00e9quipe di architetti guidata dallo stesso \u0160\u010dusev. Dal 1953 al fianco di Lenin fu esposta la salma di Stalin, finch\u00e9 il successore di questi Nikita Chru\u0161\u010d\u00ebv la fece rimuovere nell'ambito del processo di destalinizzazione.\nLa struttura si presenta come una piramide a gradoni alta 12 metri e presenta una facciata di 24 metri di lunghezza. L'edificio \u00e8 in cemento armato e mattoni. Le pareti sono ricoperte da lastre di marmo nero, labradorite nera, e porfido e granito rossi. L'ingresso al mausoleo \u00e8 chiuso da una porta a doppio battente ricoperta di rame patinato. Sopra questa porta \u00e8 presente la scritta in caratteri cirillici che indica il nome di \"Lenin\" (\u041b\u0435\u043d\u0438\u043d).\nIl numero di visitatori della tomba \u00e8 stimato dell'ordine dei dieci milioni fra il 1924 e il 1972, e le visite si protraggono fino ai nostri giorni, anche se il loro senso \u00e8 generalmente mutato: da omaggio al capo della Rivoluzione a semplice finalit\u00e0 di turismo. Ci\u00f2 nonostante, la conservazione della mummia, giudicata eccezionalmente lunga in rapporto al suo ottimo stato, ha ingenerato a pi\u00f9 riprese il sospetto della sua sostituzione con una statua di cera. Dopo la dissoluzione dell'Unione Sovietica il presidente russo El'cin propose inutilmente la chiusura della struttura e la contestuale sepoltura di Lenin. Dal 1993 non \u00e8 pi\u00f9 prevista una guardia d'onore all'ingresso del mausoleo.\nIl mausoleo di Lenin ispir\u00f2 la costruzione di opere analoghe per altri leader socialisti, come il Mausoleo di Mao Zedong, quello di Ho Chi Minh in Vietnam, e di Georgi Dimitrov in Bulgaria.\nPreservazione del corpo di Lenin.\nUno dei problemi maggiori che dovettero affrontare gli imbalsamatori fu la comparsa di chiazze nere sulla pelle, specialmente sul viso e sulle mani, della mummia di Lenin. Decisero di risolvere il problema ricorrendo all'uso di vari reagenti chimici. Per esempio, alla comparsa di una nuova macchia o di scolorimento di una porzione di pelle, veniva utilizzata una soluzione di acido acetico e alcol etilico diluita con acqua. Del perossido di idrogeno potrebbe essere stato utilizzato per restaurare il colorito originario. Le macchie di umidit\u00e0 venivano rimosse con l'ausilio di disinfettanti quali chinino o fenolo.\nFino al crollo dell'Unione Sovietica nel 1991, la continua preservazione del corpo era finanziata dal governo russo. La conservazione della mummia \u00e8 finanziata da donazioni private. Tuttavia nel 2016, il governo russo ha stanziato dal bilancio federale 13 milioni di rubli per la preservazione del corpo di Lenin.\nIl mausoleo oggi.\nIl mausoleo di Lenin \u00e8 aperto ogni marted\u00ec, mercoled\u00ec, gioved\u00ec, sabato e domenica dalle 10:00 alle 13:00. I visitatori attendono all'esterno il proprio turno in fila per poter vedere il corpo di Lenin, anche se le file non sono pi\u00f9 lunghe come un tempo. L'ingresso \u00e8 gratuito. Prima dell'entrata nel mausoleo, i visitatori vengono controllati da poliziotti armati o militari di guardia. Ai visitatori \u00e8 richiesto il rispetto di alcune regole: tenere un contegno rispettoso mentre si \u00e8 all'interno del sepolcro, non scattare fotografie o effettuare videoriprese del corpo di Lenin, non parlare, fumare, tenere le mani in tasca, indossare cappelli o guanti.\nAll'interno del mausoleo non \u00e8 consentito fermarsi ma si \u00e8 obbligati a procedere in fila indiana procedendo per piccoli passi.\nLa salma \u00e8 stata imbalsamata con la mano destra socchiusa a pugno e quella sinistra distesa ed aperta\nSin dal 1991, si \u00e8 discusso sull'ipotesi di rimuovere la salma di Lenin dal mausoleo per seppellirla. Il Presidente Boris El'cin, con il supporto della Chiesa ortodossa russa, aveva intenzione di chiudere il mausoleo e di far seppellire Lenin accanto a sua madre, Marija Aleksandrovna Blank, nel cimitero Volkov di San Pietroburgo. Il suo successore, Vladimir Putin, si oppose, facendo notare come l'esumazione di Lenin avrebbe implicato il fatto che generazioni di cittadini sovietici avessero osservato falsi valori nel corso di 70 anni di regime sovietico."}
{"id": "1506480", "revid": "22475", "url": "https://it.wikipedia.org/wiki?curid=1506480", "title": "Semnopithecus entellus", "text": "L'entello delle pianure settentrionali (Semnopithecus entellus ) \u00e8 un primate della famiglia dei Cercopitecidi.\nDescrizione.\n\u00c8 un primate di media taglia, ricoperto da una pelliccia di colore grigio chiaro, con il muso e le zampe glabri e di colore nero.\nI maschi sono alti in media 75 cm e le femmine 65 cm. Hanno una coda lunga sino a 100 cm.\nBiologia.\nGli entelli sono animali diurni, che trascorrono il loro tempo in egual misura sia sugli alberi che al suolo. Sebbene il loro habitat sia la foresta alcune colonie di entelli vivono in prossimit\u00e0 dei centri abitati, in stretto contatto con l'uomo.\nFormano gruppi sociali da 10 a 60 esemplari, in cui i rapporti tra i maschi adulti sono governati da una struttura gerarchica all'apice della quale c'\u00e8 un maschio \"alfa\" dominante. Il ricambio al vertice della gerarchia \u00e8 abbastanza frequente ed \u00e8 raro che un maschio alfa mantenga il suo status per pi\u00f9 di due anni.\nTrascorrono la notte sugli alberi, al sicuro da predatori come tigri e leopardi, mentre durante il giorno scendono frequentemente al suolo, spostandosi in gruppo alla ricerca di cibo e acqua anche per parecchi chilometri. Durante le ore pi\u00f9 calde del giorno riposano al suolo, dedicandosi al \"grooming\".\nNon amano l'acqua e non sono capaci di nuotare. Sono degli abili arrampicatori e, in caso di pericolo sono in grado di compiere salti di decine di metri da un albero all'altro.\nAlimentazione.\nLa dieta degli entelli \u00e8 prevalentemente frugivora e viene integrata con fiori e foglie nelle stagioni in cui la frutta scarseggia.\nLo stomaco dell'entello ha un volume 3 volte superiore a quello delle altre scimmie, \u00e8 ripartito in pi\u00f9 parti e ricorda quello dei ruminanti. Le prime 2 sezioni sono camere di fermentazione, in cui il contenuto alimentare viene attaccato da batteri che trasformano la cellulosa delle foglie ingerite - una sostanza di per s\u00e9 non assorbibile - in una sostanza assimilabile. I batteri che permettono questa predigestione hanno anche la propriet\u00e0 di far diventare innocue le piante velenose e di assicurare il riciclaggio dell'urea, consentendo cos\u00ec la sopravvivenza in ambienti dove scarseggiano cibo e acqua. Il tratto posteriore dello stomaco secerne infine gli acidi che facilitano la digestione.\nRiproduzione.\nLa gestazione dura da 168 a 200 giorni. Ogni femmina d\u00e0 alla luce un solo piccolo che continua ad accudire, insieme alle altre femmine del gruppo, sino al compimento del primo anno di vita.\nDistribuzione e habitat.\nVive in Pakistan e India, nelle pianure a nord dei fiumi Godavari e Krishna, a sud del Gange. I suoi habitat naturali sono le foreste secche subtropicali o tropicali e le boscaglie secche subtropicali o tropicali.\nConservazione.\nPresso gli Ind\u00f9 l'entello \u00e8 un animale sacro e pertanto rispettato e protetto.\nNonostante la minaccia rappresentata dalla progressiva riduzione del suo habitat naturale, la specie \u00e8 classificata nella \"IUCN red list\" come a basso rischio di estinzione (\"Least Concern\").\n\u00c8 inserita nella Appendice I della CITES (specie di cui \u00e8 vietato il commercio)."}
{"id": "1506482", "revid": "92719", "url": "https://it.wikipedia.org/wiki?curid=1506482", "title": "Langur grigio delle pianure settentrionali", "text": ""}
{"id": "1506486", "revid": "37056", "url": "https://it.wikipedia.org/wiki?curid=1506486", "title": "Piemonte d'istria", "text": ""}
{"id": "1506492", "revid": "1363832", "url": "https://it.wikipedia.org/wiki?curid=1506492", "title": "Johann Christian Polycarp Erxleben", "text": "Erxleben fu professore di zoologia all'universit\u00e0 Georg-August di Gottinga. Si laure\u00f2 in scienze biologiche nel 1766 all'universit\u00e0 di Gottinga, specializzandosi in zoologia e antropologia. Scrisse \"Anfangsgr\u00fcnde der Naturlehre\" e \"Systema regni animalis\" (1777). Nel 1771 fu il fondatore della prima scuola veterinaria accademica della Germania (l'Istituto di Medicina Veterinaria).\nEra il figlio di Dorothea Erxleben, che fu la prima donna in Germania a praticare la professione di medico."}
{"id": "1506494", "revid": "2110845", "url": "https://it.wikipedia.org/wiki?curid=1506494", "title": "Emilio Violanti", "text": "Giornalista sportivo, fu una delle grandi firme del quotidiano \"La Gazzetta dello Sport\" su cui scrisse prima di ciclismo e poi come esperto di calcio negli anni cinquanta e sessanta, prima di mancare improvvisamente nel maggio 1968, venendo poi tumulato in un colombaro al cimitero di Lambrate. Fu autore di diversi libri di cronaca e tecnica sportiva (ciclismo e calcio).\nSu di lui, il collega giornalista Italo Cucci, su \"L'Indipendente\" del 25 febbraio 2007 scrisse:"}
{"id": "1506497", "revid": "287204", "url": "https://it.wikipedia.org/wiki?curid=1506497", "title": "Mario Gomez", "text": ""}
{"id": "1506500", "revid": "729019", "url": "https://it.wikipedia.org/wiki?curid=1506500", "title": "Sindrome da risposta infiammatoria sistemica", "text": "In medicina per sindrome da risposta infiammatoria sistemica (\"systemic inflammatory response syndrome\" o SIRS), si intendeva uno stato infiammatorio frutto della risposta dell'organismo (il sistema) a una presunta \"noxa\".\nNel 2003, la validit\u00e0 clinica dei criteri diagnostici per la SIRS \u00e8 stata fortemente ridimensionata, il nome SIRS non compare nelle stesure successive delle linee guida della campagna \"surviving sepsis\" e la originaria definizione \u00e8 stata ampliata; tuttavia molti autori continuarono ad utilizzare tale termine per inerzia o perch\u00e9 dal punto di vista didattico sembrava apparire ancora utile.\nDefinizione di SIRS.\nI vecchi criteri per definire la SIRS furono concordati nel 1992. La SIRS poteva essere diagnosticata quando erano presenti almeno due delle seguenti condizioni:\nQuando esiste una causa sospetta o provata di infezione la SIRS viene chiamata sepsi. La misura del valore della procalcitonina pu\u00f2 aiutare a differenziare l'origine batterica dell'infezione dalle cause di SIRS non infettiva."}
{"id": "1506501", "revid": "174925", "url": "https://it.wikipedia.org/wiki?curid=1506501", "title": "Sindrome reattiva infiammatoria sistemica", "text": ""}
{"id": "1506502", "revid": "320578", "url": "https://it.wikipedia.org/wiki?curid=1506502", "title": "SIRS", "text": ""}
{"id": "1506503", "revid": "287204", "url": "https://it.wikipedia.org/wiki?curid=1506503", "title": "Fabio Lombardi", "text": "Biografia.\nNegli anni ottanta del XX secolo ha svolto una ricerca sul campo etno-musicale in Emilia-Romagna, vicino a Forl\u00ec e lungo la val Bidente (Meldola, Cusercoli, Bertinoro, Predappio, Forlimpopoli, Civitella, Galeata, Santa Sofia, Bagno di Romagna) che ha contribuito alla riscoperta della musica etnica italiana; in particolare per quanto riguarda gli strumenti musicali, scoprendone alcuni precedentemente ignoti.\nTra gli strumenti documentati a livello etno organologico (in tutto 28, presentati in schede che forniscono dati puntuali su vari aspetti degli oggetti sonori, compresa la descrizione della tecnica costruttiva adoperata dagli informatori), ricordiamo il tamburo a frizione rotante che in Romagna \u00e8 chiamato \u201cRaganella\u201d; simile ad altri in Italia \u2013 come ad esempio il \u201cMumusu\u201d sardo o la \u201cR\u00f9occiula\u201d calabra \u2013 per questo tipo di strumenti a Lombardi si devono le osservazioni sull'accentuazione della resa sonora per l'effetto Doppler.\nQuando il piccolo tamburo rotea, infatti, l'ascoltatore percepisce due picchi di frequenza modulati progressivamente ed alternativamente verso l'alto e verso il basso, per l'effetto Doppler e questo porta ad un suono simile al gracidare di rana da cui il nome dello strumento giocattolo.\nAltri strumenti sono la cetra pluricorde a zattera con fusti di saggina, il \u201cViul\u00e9n\u201d, cio\u00e8 la cetra tubolare idiocorde con fusto di granturco, che in Calabria \u00e8 realizzata con fusti di canna; il flauto diritto con zeppa ricavata da una scheggia di canna; lo Zufolo di Romagna, cio\u00e8 un flauto a tre fori in legno tornito, probabilmente un tempo accoppiato ad un tamburo.\nTra i clarinetti di canna ancora verde \u2013 con funzioni di strumento giocattolo effimero \u2013 ricordiamo quello a segmenti telescopici, sul modello di altri conosciuti in Italia, e un clarinetto traverso coi fori spostati di un quarto di giro rispetto al piano dell'ancia, per consentire la diteggiatura, attestato anche in Lazio sui Monti Lepini.\nAlmeno tre strumenti indagati e raccolti da Fabio Lombardi, costruiti dall'informatore Adelmo Crociani di Montevecchio di Civitella (FC), sono conservati nel Fondo Roberto Leydi Strumenti musicali, Centro di dialettologia e di etnografia di Bellinzona, Svizzera.\nSi tratta di:\nAltri lavori di Lombardi riguardano un'opera divulgativa sui briganti in Romagna oltre ad argommenti relativi alla storia locale di Meldola, Riccione, Forl\u00ec, alla descrizione di alcune Pievi romagnole e all'indagine conoscitiva su quanto di musicale \u00e8 contenuto nell'Archivio Piancastelli di Forl\u00ec."}
{"id": "1506510", "revid": "6923", "url": "https://it.wikipedia.org/wiki?curid=1506510", "title": "Luisa Maria di Borbone-Francia (1819-1864)", "text": "Biografia.\nInfanzia.\nNata al Palazzo dell'Eliseo, Luisa era la prima figlia sopravvissuta di Carlo Ferdinando d'Artois, duca di Berry, e della sua giovane sposa Maria Carolina di Napoli e di Sicilia. Al momento della sua nascita, suo zio Luigi XVIII, era il re regnante di Francia, ma era senza figli e gi\u00e0 in cattive condizioni di salute. Il nonno di Luisa era l'erede della corona francese. Aveva solo due figli. Il maggiore, Luigi Antonio, duca di Angoul\u00eame, non aveva figli dal suo matrimonio con Madame Royal. Pertanto la continuit\u00e0 della dinastia riposava unicamente sul figlio pi\u00f9 giovane, il duca di Berry, padre di Luisa.\nConosciuta fin dalla nascita come Mademoiselle d'Artois, Luisa non ebbe la possibilit\u00e0 di conoscere suo padre. Aveva solo cinque mesi quando il duca di Berry fu assassinato mentre lasciava l'antica op\u00e9ra da Louis Pierre Louvel, il cui obiettivo era \"l'estinzione della casata dei Borbone\". Luisa era allora l'unica figlia del ramo principale della dinastia reale discendenti di Luigi XV. La mancanza di eredi maschi ha sollevato la prospettiva del passaggio del trono al duca d'Orl\u00e9ans e ai suoi eredi, cosa che inorrid\u00ec i sostenitori pi\u00f9 conservatori. Il Parlamento discusse l'abolizione della legge salica, che escludeva le femmine dalla successione e fu a lungo ritenuto inviolabile. Tuttavia, la duchessa vedova di Berry rimase incinta e il 29 settembre 1820 diede alla luce un figlio, Enrico, che ricevette poi il titolo di duca di Bordeaux.\nLuisa crebbe sotto le cure di sua madre al Palazzo dell'Eliseo e al castello di Rosny-sur-Seine, la residenza principale di sua madre. L'educazione di Luisa fu affidata a Marie-Jos\u00e9phine Louise de Montaut-Navailles (1773-1857), marchesa de Gontaut Saint-Blacard, ex dama di compagnia della duchessa di Berry. La marchesa fu nominata governante della bambina e di suo fratello. Fino alla fine della sua vita, Luisa sarebbe rimasta molto vicina a suo fratello, descrivendo in seguito la loro relazione come un'anima in due corpi.\nDurante il regno di Carlo X, come nipote del re, Luisa aveva il titolo di petit-fils de France. Il regno di suo nonno (1824-1830) termin\u00f2 bruscamente quando le sue politiche impopolari diedero inizio alla Rivoluzione di luglio. Il 2 agosto 1830, Carlo X e suo figlio il Delfino abdicarono ai loro diritti al trono. Sebbene Carlo avesse voluto che suo nipote, il duca di Bordeaux, salirebbe al trono come Enrico V, i politici che componevano il governo provvisorio misero invece sul trono un lontano cugino, Luigi Filippo della Casata d'Orl\u00e9ans, che accett\u00f2 di governare come monarca. I sostenitori della linea pi\u00f9 anziana esiliata della dinastia borbonica divennero noti come legittimisti. Il 16 agosto 1830 la famiglia reale and\u00f2 in esilio in Inghilterra.\nQuando suo nonno abdic\u00f2, Luisa si un\u00ec al resto della sua famiglia in esilio, rifugiandosi nel Regno Unito. Per un periodo la duchessa di Berry e i suoi figli vissero a Bath, ma in seguito si trasferirono per essere pi\u00f9 vicini a Carlo X che si era stabilito in Scozia, presso il Palazzo di Holyrood. La duchessa di Berry si stabil\u00ec con i suoi due figli a Regent Terrace ma non trov\u00f2 le condizioni a Edimburgo piacevoli, n\u00e9 accett\u00f2 l'esclusione del figlio dal trono da parte del \"Re dei francesi\" orleanista. Dichiar\u00f2 che suo figlio era il legittimo re e lei stessa reggente. Nel 1831 lasci\u00f2 Edimburgo e torn\u00f2 dalla sua famiglia a Napoli. Nell'aprile 1832 sbarc\u00f2 nei pressi di Marsiglia. Ricevendo scarso sostegno, si diresse verso la Vandea e la Bretagna, dove riusc\u00ec a fomentare una breve ma fallita insurrezione nel giugno 1832 Tuttavia, i suoi seguaci furono sconfitti. La duchessa di Berry fu arrestata a Nantes, poi imprigionata nel castello di Blaye dove diede alla luce un bambino nato da un matrimonio morganatico segreto. Il successivo scandalo fece perdere alla duchessa tutto il suo prestigio. La dodicenne Luisa e suo fratello furono poi affidati alla zia, la duchessa di Angouleme, unica figlia sopravvissuta di Luigi XVI e Maria Antonietta.\nLa famiglia lasci\u00f2 la Scozia nel 1832 per Praga, dove l'imperatore Francesco I d'Austria offr\u00ec loro il Castello di Praga. Nel 1836 si trasferirono nel palazzo di Grafenberg a Gorizia. L\u00ec, l'ex re Carlo X mor\u00ec di colera poco dopo. Risposata e residente nel castello di Brunnsee, a Eichfeld (200\u00a0km da Vienna), la duchessa di Berry non recuper\u00f2 mai la custodia dei suoi figli, malgrado l'intervento del visconte di Chateaubriand. Luisa e suo fratello furono allevati dalla zia in un'atmosfera austera e formale secondo l'usanza del vecchio regime.\nMatrimonio.\nNel 1832 re Ferdinando II delle Due Sicilie propose un possibile matrimonio tra Luisa e Antonio Pasquale, conte di Lecce. Il progetto non and\u00f2 a buon fine. La duchessa di Angoul\u00eame, tutrice della principessa, rifiut\u00f2 questa proposta. Oltre alla giovane et\u00e0 della principessa, il principe delle Due Sicilie era suo zio e solo un fratello minore in una famiglia numerosa con poche prospettive, e nonostante la sua giovinezza, il conte di Lecce aveva gi\u00e0 una meritata fama di donnaiolo. La duchessa di Angoul\u00eame scart\u00f2 anche l'idea di far sposare sua nipote con un qualsiasi arciduca austriaco. Era fermamente convinta che Luisa avrebbe dovuto sposare un Borbone. Poich\u00e9 c'erano pochissimi principi tra cui scegliere, Luisa raggiunse i venticinque anni ancora nubile e in et\u00e0 avanzata per una principessa del suo tempo. Infine nel 1845, la duchessa di Angouleme organizz\u00f2 il suo matrimonio con il principe ereditario Ferdinando Carlo di Lucca. Di pochi anni pi\u00f9 giovane di lei, Ferdinando era l'unico figlio del regnante duca di Lucca. Passando alcune estati vicino a Froshdorf, i due si conoscevano fin da bambini.\nIl 10 novembre 1845, a Schloss Frohsdorf in Austria, venne celebrato il matrimonio. Il 17 dicembre 1847 l'imperatrice Maria Luisa mor\u00ec e suo suocero gli successe come duca Carlo II di Parma. Il Ducato di Lucca fu incorporato nel Granducato di Toscana, e lei e suo marito divennero noti come principe e principessa ereditari di Parma.\nSuo suocero fu per alcuni mesi Duca di Parma. Nel marzo 1848 scoppi\u00f2 a Parma la rivoluzione sostenuta dal re Carlo Alberto di Sardegna. Ferdinando Carlo fugg\u00ec da Parma, ma fu fatto prigioniero a Cremona. Rimase prigioniero a Milano per diversi mesi finch\u00e9 il governo britannico non negozi\u00f2 la sua liberazione. Dopo un breve soggiorno nell'isola di Malta, si rec\u00f2 a Napoli e poi a Livorno dove fu raggiunto da Luisa che aveva appena dato alla luce il loro primo figlio. Poi la famiglia cerc\u00f2 rifugio in Inghilterra e in Scozia.\nNell'agosto 1848 l'esercito austriaco entr\u00f2 a Parma e ristabil\u00ec ufficialmente Carlo II. Ferdinando Carlo e la sua famiglia rimasero per\u00f2 in Inghilterra, poich\u00e9 continuavano le ostilit\u00e0 tra gli eserciti austriaco e piemontese. Per diversi anni Carlo II aveva preso in considerazione l'abdicazione in favore di Ferdinando Carlo, ma ritard\u00f2 nella speranza che quando lo avesse fatto le cose sarebbero state pi\u00f9 sicure per suo figlio.\nDuchessa di Parma.\nIl 24 marzo 1849 fu annunciata l'abdicazione di Carlo II. Ferdinando Carlo, ancora residente in Inghilterra, gli succedette con il nome di Carlo III. Il 18 maggio 1849 il marito di Luisa rientr\u00f2 a Parma, ma ripart\u00ec due giorni dopo. Non ha assunto l'amministrazione del ducato fino al 25 agosto.\nLa sua politica particolarmente autoritaria e la sua alleanza con l'Austria, le cui truppe occuparono il paese, gli alienarono parte della popolazione e cinque anni dopo fu assassinato. Il 27 marzo 1854, la vedova del duca, annunci\u00f2 la morte del marito e proclam\u00f2 suo figlio Roberto I nuovo sovrano, garantendosi a sua volta la reggenza. Tutti i ministri vengono sostituiti per allentare le tensioni.\nSuccedendo al governo militare di Carlo III, il nuovo governo dovette cercare la neutralit\u00e0 e l'indipendenza nei confronti dell'Austria, ma il 22 luglio 1854, i soggetti preoccupati cercano di ribellarsi. Tutto inizi\u00f2 con l'occupazione di due caff\u00e8, le truppe arrivate sul posto spararono, provocando un'insurrezione che l'esercito austriaco represse violentemente. Luisa mostra la sua ostilit\u00e0 all'eccessiva repressione giudiziaria e chiese la fine dei processi e il ritorno in Austria degli ufficiali pi\u00f9 violenti. Le truppe austriache lasciano definitivamente il ducato il 5 febbraio 1857.\nNel 1859 scoppi\u00f2 la Seconda guerra d'indipendenza italiana, che port\u00f2 alla partenza della famiglia regnante per Mantova. I Mazziniani costituiscono un governo provvisorio contrastato dai militari. La duchessa torn\u00f2 quindi a Parma. Il 9 giugno 1859, dopo la vittoria di Magenta, Luisa lasci\u00f2 definitivamente Parma, non senza aver esposto la sua disapprovazione in una lettera di protesta scritta da San Gallo il 28 giugno.\nMorte.\nVari progetti dopo la guerra, sia per la restaurazione di lei e di suo figlio a Parma, sia per scambi territoriali, fallirono, poich\u00e9 l'intera Italia centrale fu annessa al Piemonte nel marzo 1860. Luisa trascorse il resto della sua vita in esilio.\nSecondo The Month, Luisa prese un raffreddore mentre si trovava a Venezia nel gennaio 1864 , che questo raffreddore fu presto seguito dal tifo, che a sua volta provoc\u00f2 la morte di Luisa il 1 febbraio dello stesso anno, nel Palazzo Giustinian a Venezia. Fu sepolta nella cripta di suo nonno Carlo X presso il monastero francescano Kostanjevica a G\u00f6rz.\nDiscendenza.\nLa principessa Luisa e il duca Carlo III di Parma ebbero quattro figli:"}
{"id": "1506524", "revid": "122891984", "url": "https://it.wikipedia.org/wiki?curid=1506524", "title": "Bicchiere della staffa", "text": "Il bicchiere della staffa \u00e8 l'ultimo bicchiere che si beve prima di congedarsi dagli amici, in genere per recarsi a casa propria per riposare; ad esempio un bicchierino di bevanda alcolica o il latte prima di andare a dormire.\nSi ritiene che l'espressione sia nata nell'Ottocento, quando i signori che si recavano nelle locande bevevano l'ultimo bicchiere quando gi\u00e0 avevano un piede nella staffa, pronti per montare a cavallo. L'espressione ha un corrispondente in inglese (\"stirrup-cup\") e in francese (\"coup de l'\u00e9trier\").\nCitazioni.\n\"Il bicchiere della staffa\" (\"One for the road\") \u00e8 anche il titolo di:"}
{"id": "1506525", "revid": "1318658", "url": "https://it.wikipedia.org/wiki?curid=1506525", "title": "Trauma team", "text": "Il trauma team \u00e8 un gruppo di operatori sanitari che si occupano delle prime cure e della stabilizzazione di pazienti critici che hanno subito un trauma che giungono in un Dipartimento d'emergenza e accettazione ospedaliero. \nStruttura.\nIl trauma team consiste di una equipe medica ed una infermieristica e pu\u00f2 essere composto da diverse figure con specifici ruoli.\nIl trauma team pu\u00f2 essere ampliato in base alle condizioni e alle ferite del paziente da ulteriori specialisti (neurochirurgo, ortopedico, ecc.).\nTutto lo staff che compone il trauma team dovrebbe essere preparato sulla base delle tecniche dell'Advanced Trauma Life Support (ATLS).\nLo staff medico consiste di un \"trauma leader\", di una componente dedicata alla gestione vie aeree (\"airways doctor\") ed una alla gestione cardiovascolare (\"circulation doctor\"); lo staff infermieristico consiste di un \"team leader\", di una componente dedicata alla gestione vie aeree, una alla gestione cardiovascolare e di una dedicata ai report e rapporti con i famigliari.\nCompetenze.\nIl trauma team entra in azione in caso di alterazioni dei parametri vitali (a volte definiti come codice rosso di \"triage\") quali GCS &lt; 14, pressione sistolica &lt; 90 mmHg, frequenza respiratoria inferiore a 10 atti al minuto o maggiore di 30.\nAltre situazioni che necessitano di un trauma team possono essere alterazioni quali ostruzione delle vie aeree (in atto o potenziale); ferita penetrante di testa, collo, tronco; combinazione di trauma e ustione di 2\u00ba o 3\u00ba grado; ustione di 2\u00ba o 3\u00ba grado con Superficie Corporea Ustionata (SCU) &gt; 20%; sospetto clinico di frattura instabile del bacino; sospetto clinico di frattura di due o pi\u00f9 ossa lunghe prossimali (femore od omero); presenza di segni suggestivi per lesione vertebrale mielica (alterazioni motorie o sensitive ai quattro arti o agli arti inferiori); amputazione prossimale, completa od incompleta, al polso o alla caviglia.\nAltri fattori di rischio possono essere l'et\u00e0 (&lt;12 anni o &gt; 70 anni), la gravidanza (nota o presunta), malattie croniche gravi.\nObiettivi.\nGli obiettivi del trauma team sono:\nNella sala emergenza deve essere presente un tecnico di radiologia per eseguire Rx torace e/o Rx bacino su richiesta del \"trauma leader\". Deve poter essere eseguibile una ecografia, per poter valutare la presenza di liquido in cavo peritoneale, versamento pericardico, pneumo-emotorace."}
{"id": "1506526", "revid": "13261", "url": "https://it.wikipedia.org/wiki?curid=1506526", "title": "Centro satellitare dell'Unione Europea", "text": ""}
{"id": "1506527", "revid": "1149807", "url": "https://it.wikipedia.org/wiki?curid=1506527", "title": "Syrus Truesdale", "text": ""}
{"id": "1506528", "revid": "110157", "url": "https://it.wikipedia.org/wiki?curid=1506528", "title": "Microsoft Forefront", "text": "Microsoft Forefront \u00e8 una linea di prodotti per la sicurezza sia per i client Windows sia per la parte server. Microsoft acquis\u00ec la tecnologia di sicurezza Forefront nel 2005, quando acquist\u00f2 la \"Sybari Software Inc\".\nLa linea include i seguenti prodotti:"}
{"id": "1506529", "revid": "2146488", "url": "https://it.wikipedia.org/wiki?curid=1506529", "title": "Stuff Pack per The Sims 2", "text": "Gli Stuff Packs o \"Bonus Packs\" sono delle mini-espansioni che aggiungono solo dei nuovi oggetti e nuovi abiti al gioco base di The Sims 2 a partire dall'anno 2006. Il primo ad essere stato pubblicato \u00e8 The Sims 2 Christmas Party Pack. Successivamente ne sono stati distribuiti altri nove: \"Family Fun\", \"Glamour Life\", \"2006 Christmas\", \"Celebration!\", \"H&amp;M Fashion\", \"Teen Style\", \"Kitchen &amp; Bath Interior Design\", \"IKEA Home\" e \"Mansion &amp; Garden\".\nStuff Packs.\nChristmas Party Pack.\n\"The Sims 2: Christmas Party Pack\" (In America noto come \"The Sims 2: Holiday Party Pack\") \u00e8 una nuova collezione di oggetti uscito in Europa nel 2005.\nComprende addobbi di Natale per porte e infissi, oggetti come l'albero di Natale, nuovi cibi come i biscotti di Babbo Natale e la possibilit\u00e0 di vedere Babbo natale grazie a questi. \u00c8 prevista anche la possibilit\u00e0 di festeggiare il Capodanno. In totale sono presenti 40 nuovi oggetti. In seguito, nel novembre del 2006, \u00e8 stato replicato con l'aggiunta di 20 nuovi oggetti e la nuova denominazione di \"2006 Christmas Stuff\".\nFamily Fun Stuff.\n\"The Sims 2: Family Fun Stuff\" \u00e8 il primo stuff pack uscito in Europa, il 13 aprile 2006.\nEsso contiene oggetti riguardanti la famiglia inerenti al tema Fantasia, Nautico e il tema Hawaii. Include anche alcune case pre-costruite e molte canzoni nuove sotto la categoria \"Pop\". Nuovi oggetti a tema nautico approdano nella casa dei Sims: il timone e i remi da appendere al muro, abiti, quadri, mobili e altro ancora. Si possono trovare inoltre vari oggetti a tema sottomarino e cortese.\nGlamour Life Stuff.\n\"The Sims 2: Glamour Life Stuff\" \u00e8 il secondo stuff pack uscito in Europa il 31 agosto 2006.\nEsso contiene nuovi arredi lussuosi, in totale circa 60 nuovi oggetti e nuovi vestiti. Questo pack aggiuntivo comprende nuove componenti d'arredamento lussuose e oggetti stravaganti: dipinti pop-art, sof\u00e0 comodissimi, uno stereo super-tecnologico e altro ancora. Inoltre i tuoi Sims potrano trovare nuovi tipi di vestiti tutti rigorosamente alla moda e saranno i pi\u00f9 in del quartiere.\n2006 Christmas Stuff.\n\"The Sims 2: 2006 Christmas Stuff\" (In America noto come \"The Sims 2: Happy Holiday Stuff\") \u00e8 il terzo stuff pack uscito in Europa l'8 novembre 2006.\nEsso contiene una nuova collezione di oggetti. Include tutti gli oggetti gi\u00e0 presenti in \"The Sims 2 Christmas Party Pack\" pi\u00f9 altri 20 nuovi oggetti a tema natalizio.\nCelebration! Stuff.\n\"The Sims 2: Celebration! Stuff\" \u00e8 il quarto stuff pack uscito in Europa il 5 aprile 2007.\nEsso contiene una nuova collezione di 60 oggetti relativi alle feste, come vestiti adatti per ogni occasione. Questo stuff pack rappresenta una nuova raccolta di mobilia e corredi per matrimoni e altre aggiunte sociali.\nH&amp;M Fashion Stuff.\n\"The Sims 2: H&amp;M Fashion Stuff\" \u00e8 il quinto stuff pack uscito in Europa il 7 giugno 2007.\nEsso contiene l'ultima linea di abbigliamento per uomo e donna, firmata H&amp;M, marca di abiti reale; vengono aggiunti molti vestiti alla moda, c'\u00e8 la possibilit\u00e0 di creare un \"look\" estivo per i tuoi Sims e anche oggetti per migliorare i negozi.\nTeenagers (Teen) Style Stuff.\n\"The Sims 2: Teenagers (Teen) Style Stuff\" \u00e8 il sesto stuff pack uscito in Europa il 7 novembre 2007.\nEsso contiene una nuova collezione di oggetti e vestiti in tre stili diversi: gotico, sportivo e chic, dedicati agli adolescenti. Fra gli oggetti ci sono nuovi stereo, letti, ornamenti e mobili in stili gotici e minimalisti e una nuova TV con mobiletto.\nKitchen &amp; Bath Interior Design Stuff.\n\"The Sims 2: Kitchen &amp; Bath Interior Design Stuff\" \u00e8 il settimo stuff pack uscito in Europa il 18 aprile 2008.\nEsso \u00e8 uscito il 16 aprile 2008 e riguarda un'aggiunta di nuovi arredi per i bagni e per le cucine con maggiori accessori e kit attinenti come elettrodomestici moderni, nuovi abiti, accappatoi, e molto altro.\nIKEA Home Stuff.\n\"The Sims 2: IKEA Home Stuff\" \u00e8 l'ottavo stuff pack uscito in Europa il 26 giugno 2008.\nComprende 60 nuovi oggetti per le case dei nostri Sims, e tutti firmati IKEA.\nMansion &amp; Garden Stuff.\n\"The Sims 2: Mansion &amp; Garden Stuff\" \u00e8 il nono e ultimo stuff pack, \u00e8 uscito in America il 17 novembre, e in Europa il 21 novembre 2008.\nIl Pack include nuovi 60 oggetti decorativi per il giardino, come fiori, cespugli, statue, e funghi giganti. Ci saranno nuove tegole per i tetti e comprender\u00e0 tre stili di decorazione; arabo, secondo impero e coloniale. Inoltre sar\u00e0 possibile aggiungere delle serre nel giardino."}
{"id": "1506532", "revid": "697352", "url": "https://it.wikipedia.org/wiki?curid=1506532", "title": "Renzo Castagneto", "text": "Biografia.\nCorridore automobilistico specialista nelle prove di fondo, fu assieme al conte Aymo Maggi, al conte Franco Mazzotti e al giornalista Giovanni Canestrini l'ideatore e poi organizzatore di tutte le corse automobilistiche, della affascinante Mille Miglia che diresse per 27 anni e della maggior parte delle corse svoltesi all'epoca in Italia, tutti i Gran Premi dell'Autodromo di Monza dal 1928 al 1940, la Bologna-Firenze-Bologna, la 12 ore di Messina, la Brescia-Pontedilegno, la cronoscalata Malegno-Ossimo-Borno gi\u00e0 denominata \"Trofeo Vallecamonica\" (BS) e in Libia, la Bengasi Tripoli e la Tobruck-Tripoli.\nFu soprattutto instancabile organizzatore sportivo. in tema ciclistico, per due anni fu il direttore del Giro d'Italia, della Milano-Sanremo e del Giro di Lombardia, organizz\u00f2 la Brescia-Roma a tappe, per parecchi anni e molte corse locali.\nIn campo calcistico nel 1933-34 divenne commissario straordinario nel Comitato di reggenza della squadra calcistica cittadina, il Brescia. Dopo l'esperienza con il Brescia fu commissario straordinario del Foot Ball Club Casalini, seconda squadra bresciana che militava in terza serie.\nSecondo la storia dello sport, fu uno dei personaggi pi\u00f9 influenti nell'ambiente motoristico. Anche quando la \"Mille Miglia\" fu definitivamente sospesa in seguito al tragico incidente nell'edizione 1957 presso Guidizzolo (MN), Castagneto si rimbocc\u00f2 le maniche, facendo di tutto per ripristinare la gloriosa competizione riuscendo solo in parte -e solo per poche edizioni- nel rinnovamento della stessa, con l'adozione di una \"formula mista\" (velocit\u00e0 + regolarit\u00e0). Ma la nuova \"Mille Miglia\" rimaneva schiacciata dal confronto con quella antica e che faceva ormai parte di un ciclo irripetibile. Negli anni '60, ormai fiaccato da precarie condizioni fisiche, lo storico \"patron\" spese le sue ultime energie nel coadiuvare e dirigere altre competizioni automobilistiche bresciane, come il \"Circuito del Garda\" e gare in salita quali il \"Trofeo Vallecamonica\", la \"Nave - Colle S.Eusebio\" e la \"Sarezzo - Lumezzane\" ove contribu\u00ec tra l'altro portando nomi molto prestigiosi della specialit\u00e0 come Edoardo Lualdi, Tonino Ascari, Franco Pilone, Noris, Marsilio Pasotti e tanti altri. \nStoicamente si trascin\u00f2 sino alla fine del decennio, tra un attacco di cuore e l'altro e contro ogni prescrizione dei medici, sempre in prima linea in modo quasi eroico e commovente a dirigere le sue amate gare sfidando talvolta -sempre con la bandiera a scacchi tra le mani- condizioni meteorologiche estreme, tant'\u00e8 che si diffuse la convinzione generale, tra gli addetti ai lavori, che volesse quasi morire sul campo.\nCastagneto si spense a Sanremo, nella sua residenza invernale, alle 4 di mattina del 16 febbraio 1971 all'et\u00e0 di 77 anni. I funerali si svolsero nella \"sua\" Brescia e venne poi tumulato nel Cimitero Vantiniano.\nIl 18 maggio 1974 in viale Rebuffone, all'altezza di quella che fu la linea di partenza della Mille Miglia, veniva inaugurato un busto di Renzo Castagneto, opera dello scultore salodiano Angelo Aime."}
{"id": "1506539", "revid": "125605647", "url": "https://it.wikipedia.org/wiki?curid=1506539", "title": "Advanced Trauma Life Support", "text": "L'Advanced Trauma Life Support (ATLS) \u00e8 un programma per la preparazione dei medici e infermieri nel trattamento del paziente traumatizzato nella fase iniziale del ricovero, sviluppato dall'American College of Surgeons.\nStoria.\nOriginariamente l'ATLS fu progettato per le situazioni di emergenza in centri dotati di risorse limitate ed in cui non fossero disponibili team esperti nel trattamento del politraumatizzato. Oggi l'ATLS \u00e8 ampiamente accettato ed utilizzato come lo per la valutazione ed il trattamento iniziale del paziente traumatizzato in centri traumatologici di ogni livello.\nAd oggi \u00e8 stato adottato in oltre 51 paesi nel mondo, ed ha lo scopo di fornire un approccio standardizzato e basato sull'evidenza clinica ai pazienti politraumatizzati..\nValutazione primaria.\nLa premessa del programma ATLS \u00e8 quello di trattare per primo la situazione pi\u00f9 minacciosa per la vita. In base all'algoritmo di trattamento la mancanza di una diagnosi definitiva ed una storia dettagliata non dovrebbero rallentare l'applicazione del trattamento pi\u00f9 indicato per la lesione che minaccia la vita. Va effettuato quanto prima il maggior numero possibile di interventi per lesioni critiche e tempo-dipendenti. \u00c8 affiancato da corsi dedicati ad altre professioni sanitarie e che condividono gli stessi principi e che sono autorizzati e validati dal Committe on Trauma dell'American College of Surgeons (in particolare il PHTLS, l'ATCN e l'ATOM).\nLa chiave per la valutazione dei pazienti con trauma si chiama valutazione primaria. Durante la valutazione primaria il soccorritore deve identificare le possibili lesioni mortali e, contemporaneamente, iniziare le manovre rianimatorie o salva-vita. La sigla, ABCDE, \u00e8 usata a scopo mnemonico per ricordare l'ordine in cui i problemi debbono essere affrontati.\nA - Mantenimento delle vie aeree e protezione della colonna cervicale.\nLa prima fase della valutazione primaria comporta la valutazione delle vie respiratorie. Se il paziente \u00e8 in grado di parlare, con ogni probabilit\u00e0 le vie aeree sono libere. Se invece il paziente non \u00e8 cosciente, potrebbe non essere in grado di mantenere le vie aeree libere. In questo caso le vie respiratorie possono essere aperte con la manovra di sollevamento del mento e sublussazione della mandibola. Ulteriori manovre possono rendersi necessarie. Se le vie respiratorie sono ostruite (ad esempio, da sangue o vomito), questi materiali debbono essere rimossi dalla bocca del paziente con aspiratori o simili strumenti. In caso di ostruzione \u00e8 necessario ricorrere ad un tubo endotracheale.\nIn questa fase rientra anche l'immobilizzazione del rachide cervicale con apposito collarino.\nB - Respirazione e ventilazione.\nIl torace deve essere esaminato con l'ispezione, la palpazione, la percussione e l'auscultazione. Se presenti \u00e8 necessario identificare l'enfisema sottocutaneo e la deviazione tracheale. L'obiettivo \u00e8 quello di identificare e trattare sei condizioni toraciche che mettono in pericolo di vita: l'ostruzione delle vie aeree, lo pneumotorace iperteso, l'emotorace massivo, lo pneumotorace aperto, il lembo toracico mobile (volet costale) associato a contusione polmonare ed il tamponamento cardiaco. Il lembo toracico, le ferite penetranti e le gravi contusioni possono essere riconosciute mediante la semplice ispezione.\nC - Circolazione e controllo dell'emorragia.\nL'emorragia \u00e8 la causa predominante di morte prevenibile post-traumatica. Lo shock ipovolemico \u00e8 causato da una significativa perdita di sangue. \u00c8 necessario reperire due linee endovenose (accessi endovenosi) di grosso calibro e somministrare soluzioni cristalloidi. Se il paziente non risponde a questo trattamento, \u00e8 necessario somministrare sangue compatibile meglio se tipo-specifico. Se questo non \u00e8 disponibile si pu\u00f2 infondere sangue O-negativo.\nLa maggior parte delle emorragie esterne sono controllate attraverso la semplice compressione diretta. Una perdita di sangue occulto pu\u00f2 essere localizzata al torace, addome, pelvi od alle ossa lunghe.\nD - Disability (valutazione neurologica).\nDurante la valutazione primaria \u00e8 necessario fare una valutazione neurologica di base. In genere si ricorre al metodo mnenomico AVPU (A allerta, vigilanza; V risposta allo stimolo verbale; P risposta allo stimolo doloroso; U incoscienza, nessuna risposta). Una valutazione neurologica pi\u00f9 dettagliata e rapida viene eseguita alla fine della valutazione primaria. Con questa si stabilisce il livello di coscienza del paziente valutando le dimensioni della pupilla, la capacit\u00e0 di reazione, segni di lato ed il livello di una eventuale lesione al midollo spinale.\nLa Glasgow Coma Scale \u00e8 un metodo veloce ed efficace per determinare il livello di coscienza, ed \u00e8 anche predittivo dell'evoluzione (outcome) del paziente. Se non gi\u00e0 applicata nella valutazione primaria, dovrebbe essere eseguita come parte di un esame neurologico pi\u00f9 dettagliato nella valutazione secondaria. Una alterazione del livello di coscienza indica la necessit\u00e0 di una immediata rivalutazione della ossigenazione del paziente, della ventilazione, e dello stato di perfusione. L'ipoglicemia e l'utilizzo di droghe, incluso l'alcool, possono influenzare il livello di coscienza. Se tutte queste cause possono essere escluse, fino a prova contraria le variazioni del livello di coscienza debbono essere considerate causate da un trauma cranico.\nE - Esposizione / Controllo ambientale.\nIl paziente deve essere valutato completamente nudo. Se necessario si debbono tagliare gli indumenti. \u00c8 indispensabile coprire il paziente con coperte calde (cosiddetta copertura termica) per evitare l'ipotermia. I liquidi per via endovenosa debbono essere riscaldati ed il paziente va mantenuto in un ambiente caldo. Per quanto possibile la privacy del paziente deve essere perseguita.\nValutazione secondaria.\nQuando la valutazione primaria \u00e8 stata completata, le procedure rianimatorie sono state portate a termine e tutti i segni vitali sono in fase di normalizzazione, pu\u00f2 iniziare la valutazione secondaria. La valutazione secondaria \u00e8 definita una valutazione \"testa-piedi\" del paziente traumatizzato e deve comprendere una storia completa e un esame fisico, compreso il riesame di tutti i segni vitali. Ogni regione del corpo deve essere completamente rivalutata. Devono essere eseguite tutte le indagini radiologiche per cui vi sia indicazione dopo l'esame clinico. Se in qualsiasi momento durante la valutazione secondaria il paziente peggiora, si deve rieseguire una valutazione primaria alla ricerca di una lesione minacciosa per la vita eventualmente sfuggita. Il soggetto deve essere rimosso dalla tavola spinale e collocato su un materasso rigido appena ci\u00f2 sia ragionevolmente fattibile, dal momento che la tavola spinale pu\u00f2 causare lesioni cutanee e dolore, mentre un materasso rigido fornisce una stabilit\u00e0 equivalente per le potenziali fratture vertebrali.\nEvidenze.\nAd oggi non esiste alcuna evidenza EBM che la formazione ATLS effettivamente migliori l'outcome del paziente traumatizzato.\nStoria.\nL'ATLS ha le sue origini negli Stati Uniti nel 1976, quando James K. Styner, un chirurgo ortopedico, pilotando un aereo leggero si schiant\u00f2 in un campo in Nebraska. Sua moglie Charlene mor\u00ec sul colpo e tre dei suoi quattro figli riportarono ferite critiche. Dopo un rapido triage iniziale sul luogo dello schianto il Dr. Styner riusc\u00ec a farsi trasportare al pi\u00f9 vicino ospedale. A parere del Dr. Styner le cure di emergenza fornite dal piccolo ospedale regionale dove furono trattati furono insufficienti ed inadeguate.\nTornato al lavoro Styner elabor\u00f2 e svilupp\u00f2 un sistema che avesse per obiettivo il salvare vite umane in situazioni di trauma. Con il collega Paul 'Skip' Collicott ed il sostegno della Lincoln Medical Education Foundation diede origine al primo corso ATLS che si tenne nel 1978. Nel 1980 la commissione dell'American College of Surgeons adott\u00f2 il sistema ATLS e ne cominci\u00f2 la diffusione negli Stati Uniti e nel mondo.\nFin dalla sua nascita l'ATLS \u00e8 diventato lo standard per la cura del trauma nei pronto soccorso americani e nei servizi paramedici avanzati.\nRifacendosi alle linee guida base dell'ATLS l'associazione statunitense dei tecnici di emergenza ha sviluppato il Prehospital Trauma Life Support (PHTLS), un corso per tecnici che forniscono soccorso di emergenza di base (EMT) ed un corso analogo ma di livello pi\u00f9 avanzato per i paramedici."}
{"id": "1506540", "revid": "125236280", "url": "https://it.wikipedia.org/wiki?curid=1506540", "title": "Stazione di Ancona", "text": "La stazione di Ancona, detta anche Ancona Centrale, \u00e8 la stazione principale di Ancona. Posta sulla congiunzione delle linee Bologna-Ancona e Adriatica, \u00e8 anche il capolinea della ferrovia Roma-Ancona, che si dirama dalla linea per Bologna alla stazione di Falconara Marittima.\nLa stazione di Ancona \u00e8 raccordata con la stazione di Ancona Marittima, chiusa al traffico dal 13 dicembre 2015, assieme ad alcuni binari merci del porto.\nStoria.\nLa stazione fu inaugurata il 17 novembre 1861 con il completamento della ferrovia Bologna-Ancona da parte della Societ\u00e0 per le strade ferrate romane. Fu il re d'Italia Vittorio Emanuele II a giungere con il primo treno e a inaugurare quindi la nuova stazione. Contrariamente a molte altre stazioni centrali, non fu possibile costruirla in una zona centrale della citt\u00e0 (che allora iniziava da Porta Pia), a causa della particolare conformazione geografica di Ancona, che sorge su un promontorio.\nFu solo dopo la sua realizzazione che le zone circostanti, gradatamente, divennero semi-centrali. Originariamente aveva i binari coperti da un'ampia tettoia voltata a botte, progettata nel 1878 dall'ingegner Ottavio Moreno.\nIl 22 maggio 1906 venne attivata la tratta fino ad Ancona Marittima.\nDurante la seconda guerra mondiale, il fabbricato viaggiatori originario venne distrutto e, al termine del conflitto, sostituito da un nuovo edificio, progettato dall'architetto Paolo Perilli e inaugurato il 18 agosto 1948.\nIl 13 marzo 2012 \u00e8 entrato in funzione il raccordo ferroviario con la \"Nuova Darsena\" per il traffico merci.\nTra il 2009 e il 2016 sono stati effettuati interventi di recupero e adeguamento funzionale del fabbricato viaggiatori e degli impianti tra cui: rifacimento di alcuni marciapiedi con adeguamento allo standard europeo, rifacimento degli impianti di comunicazione, ristrutturazione del piazzale Ovest, della sala d'aspetto, di alcune pensiline e sottopassi, dei servizi igienici e, infine, l'installazione dell'Apparato Centrale Computerizzato (ACC) in sostituzione dell'Apparato Centrale Elettrico a Itinerari (ACEI) gi\u00e0 in uso dagli anni 60.\nStrutture e impianti.\nIl fabbricato viaggiatori \u00e8 costituito da un edificio in muratura su due livelli. Al piano inferiore si trovano i servizi offerti alla clientela come biglietteria, sala d'attesa, bar, mentre al piano superiore ci sono uffici di Trenitalia. La stazione \u00e8 anche dotata di una sede della polizia ferroviaria e di una cappella.\nAll'interno si contano dieci binari per il servizio viaggiatori, di cui sette passanti e tre tronchi, quest'ultimi presenti all'interno del piazzale ovest, usati soprattutto per i convogli della linea Roma-Ancona. Tutti i binari sono muniti di banchina e pensilina.\nSono in servizio anche tre binari merci e due binari passanti non abilitati al trasporto viaggiatori.\nSono presenti varie strutture tra cui l'Officina Materiale Rotabile (OMR) ed il Deposito Locomotive, inoltre lungo la linea per la stazione di Ancona Marittima \u00e8 presente un fascio di binari utilizzato per la sosta, il lavaggio e la riparazione dei convogli.\nLa stazione \u00e8 raccordata con lo scalo merci \"Nuova Darsena\" dal quale partono convogli che trasportano parte delle merci provenienti dal porto di Ancona.\nMovimento.\nLa stazione di Ancona \u00e8 servita da collegamenti a media e lunga percorrenza operati da Trenitalia, nonch\u00e9 dai servizi regionali svolti anch'essi da Trenitalia nell'ambito del contratto di servizio stipulato con la Regione Marche. Dal gennaio 2020 opera anche Trenitalia Tper che assicura i collegamenti con i Regionali Veloci tra Ancona e Piacenza. Nelle estati 2020 e 2021 sono stati attivati i collegamenti Ancona-Milano operati da Italo. il movimento passeggeri ammonta a oltre 11000 passeggeri al giorno, ovvero oltre 4 milioni all'anno .\nServizi.\nLa stazione \u00e8 classificata da RFI nella categoria \"gold\".\nLa gestione commerciale degli spazi di stazione \u00e8 affidata a Centostazioni.\nLa stazione dispone di:\nInterscambi.\nLa stazione \u00e8 servita dalle autolinee urbane e suburbane e dalla rete filoviaria di Ancona, gestite dalla societ\u00e0 Conerobus.\nPer raggiungere il centro citt\u00e0 i viaggiatori possono servirsi della linea 1/4 di Conerobus con destinazione P.zza IV Novembre. Per raggiungere gli altri principali quartieri della citt\u00e0 \u00e8 possibile utilizzare la stessa linea ma con destinazione Tavernelle. La linea 1/4 attraversa gran parte del capoluogo, partendo da un importante punto di interesse del centro storico e arrivando fino alla sede dell'Universit\u00e0 Politecnica delle Marche, durante il tragitto effettua fermate importanti quali le tre principali piazze del centro storico, il parcheggio degli Archi da cui partono le linee FlixBus, la Stazione Centrale e il centro scambiatore di piazza Ugo Bassi.\nLa stazione F.S. rientra all'interno del percorso di tutte le linee extraurbane dirette verso la periferia nord e sud della citt\u00e0.\nFra il 1881 e il 1949 di fronte alla stazione era presente una delle principali fermate della rete tranviaria di Ancona."}
{"id": "1506543", "revid": "15756", "url": "https://it.wikipedia.org/wiki?curid=1506543", "title": "Abetalipoproteinemia", "text": "Labetalipoproteinemia \u00e8 una rara malattia metabolica ereditaria, a trasmissione autosomica recessiva, causata dal deficit di una proteina, la MTP (microsomal triglyceride transfer protein) che, trasportando trigliceridi, fosfolipidi ed esteri del colesterolo nel reticolo endoplasmatico, \u00e8 essenziale nella sintesi dei chilomicroni e delle VLDL. Questo disordine interferisce con il normale assorbimento dei lipidi e delle vitamine liposolubili assunti con la dieta.\nSintomatologia.\nI sintomi che si presentano sono atassia cerebellare, retinite pigmentosa, diarrea, steatorrea, anemia.\nSintomi.\nSpesso si manifestano sintomi che indicano che il corpo non assorbe o non produce le lipoproteine di cui ha bisogno. Questi sintomi di solito compaiono in massa.\nQuesti sintomi si presentano come segue:\nCaratteristiche.\nL'abetalipoproteinemia influisce sull'assorbimento dei grassi alimentari, del colesterolo e di alcune vitamine. Le persone affette da questo disturbo non sono in grado di produrre alcune lipoproteine, che sono molecole costituite da proteine combinate con colesterolo e particolari grassi chiamati trigliceridi. Ci\u00f2 porta a una carenza vitaminica multipla, che colpisce la vitamina A liposolubile, la vitamina D, la vitamina E e la vitamina K. Tuttavia, molti degli effetti osservati sono dovuti in particolare alla carenza di vitamina E.\nAcantocitosi in un paziente con abetalipoproteinemia.\nSegni e sintomi variano e si presentano in modo diverso da persona a persona. In generale, l'80-99% degli individui mostra un malassorbimento di grassi e vitamine liposolubili. Circa il 30% -79% delle persone con la malattia mostra sintomi di anormalit\u00e0 della pigmentazione retinica, atassia, ipotonia muscolare o riflessi tendinei ridotti.\nPatogenesi.\nL'abetalipoproteinemia ha effetti su pi\u00f9 sistemi fisiologici, i due pi\u00f9 comuni sono il nervoso e lo scheletrico. L'interruzione della funzione nervosa comprende la perdita dei riflessi, disturbi del linguaggio, tremori o tic motori involontari o neuropatia periferica (danni ai nervi esterni al cervello e al midollo spinale). La neuropatia periferica causa perdita di sensibilit\u00e0, debolezza o intorpidimento e dolore alle estremit\u00e0 attraverso sensazioni lancinanti, bruciore o formicolio. Gli sviluppi del sistema scheletrico spesso includono lordosi, cifoscoliosi o piede cavo. Gli individui spesso hanno sanguinamento anormale a causa della difficolt\u00e0 di formare coaguli.\nUlteriori complicazioni delle malattie se non adeguatamente trattate includono cecit\u00e0, deterioramento mentale, atassia, perdita della funzione dei nervi periferici.\nEziologia.\nLa causa viene individuata in una mutazione genetica dell'individuo. Le mutazioni nel gene della proteina di trasferimento dei trigliceridi microsomiali (MTTP) sono state associate a questa condizione. (La carenza di apolipoproteina B, una condizione correlata, \u00e8 associata a carenze di apolipoproteina B.)\nIl gene MTTP fornisce istruzioni per produrre una proteina chiamata proteina di trasferimento dei trigliceridi microsomiali, essenziale per la creazione di beta-lipoproteine. Queste lipoproteine sono entrambe necessarie per l'assorbimento di grassi, colesterolo e vitamine liposolubili dalla dieta e necessarie per il trasporto efficiente di queste sostanze nel flusso sanguigno. La maggior parte delle mutazioni in questo gene porta alla produzione di una proteina di trasferimento dei trigliceridi microsomiali anormalmente corta, che impedisce la normale creazione di beta-lipoproteine nel corpo. Le mutazioni associate a MTTP sono ereditate con un pattern autosomico recessivo, il che significa che entrambe le copie del gene devono essere difettose per produrre la malattia.\nLa malattia \u00e8 estremamente rara con circa 100 casi segnalati in tutto il mondo da quando \u00e8 stata identificata per la prima volta dai medici Bassen e Kornzweig nel 1950.\nTerapia.\nIl trattamento con la vitamina E \u00e8 raccomandato, perch\u00e9 rallenta le manifestazioni neurologiche. Inoltre bisogna eseguire una dieta con restrizione di trigliceridi.\nIl trattamento consiste normalmente in una dieta rigorosa, che coinvolge enormi quantit\u00e0 di vitamina E. La terapia ad alte dosi di vitamina E aiuta il corpo a ripristinare e produrre lipoproteine, di cui le persone con abetalipoproteinemia di solito mancano. La vitamina E aiuta anche a mantenere la pelle e gli occhi sani; studi dimostrano che molti maschi affetti avranno problemi di vista pi\u00f9 avanti nella vita. La supplementazione aggiuntiva comune include acidi grassi a catena media e acido linoleico. I trattamenti mirano anche a rallentare la progressione delle anomalie del sistema nervoso. Il disturbo della coordinazione dello sviluppo e la debolezza muscolare sono solitamente trattati con fisioterapia o terapia occupazionale. Anche la restrizione dietetica dei trigliceridi \u00e8 stata utile. I nutrizionisti lavorano spesso con professionisti medici per progettare trattamenti dietetici appropriati per i loro pazienti."}
{"id": "1506558", "revid": "767487", "url": "https://it.wikipedia.org/wiki?curid=1506558", "title": "Kamennogorsk", "text": "Kamennogorsk, in russo \"\u041a\u0430\u043c\u0435\u043d\u043d\u043e\u0433\u043e\u0440\u0441\u043a\", in finlandese \"Antrea\", \u00e8 una cittadina della Russia, che si trova nell'Oblast' di Leningrado, a circa 250 chilometri ad ovest di San Pietroburgo, sulle rive del fiume Vuoksa. \nI primi insedianti sono antichissimi e risalgono all'Et\u00e0 della Pietra, come testimoniano alcuni reperti ritrovati in alcuni giacimenti di torba all'inizio del XX secolo."}
{"id": "1506560", "revid": "1305772", "url": "https://it.wikipedia.org/wiki?curid=1506560", "title": "Contact (videogioco)", "text": " \u00e8 un videogioco di genere action RPG sviluppato dalla software house giapponese Grasshopper Manufacture e pubblicato nel 2006 per Nintendo DS.\nTrama.\nUn professore innominato che viaggia su un'astronave con il suo animaletto viene attaccato da un gruppo misterioso chiamato \"Klaxon Army\", e il suo veicolo finisce per precipitare su un pianeta sconosciuto: l'impatto danneggia l'astronave e disperde i cristalli che servono come carburante.\nA questo punto inizia l'avventura: il professore entra in contatto con un ragazzo di nome Terry, al quale richiede di completare missioni che gli permettano di recuperare i cristalli, l'unico modo che entrambi hanno per tornare a casa.\nCaratteristiche.\nIl gioco fa un uso particolare delle possibilit\u00e0 offerte dal doppio schermo del DS: sullo schermo superiore \u00e8 sempre raffigurato il professore nell'abitacolo dell'astronave, mentre sullo schermo inferiore si sviluppa l'avventura vera e propria con Terry che si muove per le varie ambientazioni accessibili sul pianeta. La dicotomia tra le due varie situazioni \u00e8 rappresentata dai differenti stili grafici adottati: mentre il professore e la sua astronave sono disegnati in uno stile semplice e dai colori piatti che rimanda alla pixel art, gli scenari del pianeta sono costituiti da immagini pre-renderizzate e decisamente pi\u00f9 dettagliate.\nUn altro aspetto particolare di \"Contact\" \u00e8 la sua rottura della quarta parete, data dal fatto che, mentre il professore si serve di Terry per i suoi scopi, sono pi\u00f9 le volte in cui egli si rivolge direttamente al giocatore spiegandogli le meccaniche di gioco, piuttosto che a Terry. Da notare che il giocatore viene a tutti gli effetti considerato come un \"personaggio\" del gioco, che nel sito ufficiale del gioco viene incluso nell'elenco dei protagonisti.\nModalit\u00e0 di gioco.\nIl sistema di combattimento del gioco \u00e8 in tempo reale, il che permette a Terry di salire di livello anche nel corso di una battaglia. Da notare come le statistiche dei suoi attributi (es. attacco, difesa...) non crescano all'unisono all'aumentare di livello, ma si modifichino in accordo alle azioni da lui compiute: per esempio il subire danni causer\u00e0 un aumento della difesa al salire di livello, il danneggiare i nemici incrementer\u00e0 l'attributo forza e via dicendo. Questi cambiamenti nelle statistiche vengono rappresentati da icone che appaiono sopra la testa di Terry.\nIl sistema delle armi le suddivide in tre tipologie: a mani nude (guantoni), contundenti (bastoni, ...) e da taglio (coltelli, spade...). \u00c8 importante passare da una tipologia di arma a un'altra, non solo per sfruttare le debolezze dei nemici a seconda del tipo di danno prodotto, ma anche perch\u00e9 cos\u00ec facendo Terry acquisisce varie abilit\u00e0 diversificate.\nTra i vari oggetti che si possono acquisire vi sono anche dei costumi, ad esempio da pilota o pescatore, in grado di potenziare specifiche statistiche, far ottenere nuove abilit\u00e0 e persino poteri magici basati sugli elementi classici.\nPer finire, vi sono anche degli stickers (tradotto come \"sigilli\" nella versione italiana), i quali possono essere usati su di Terry una sola volta per attribuirgli nuove abilit\u00e0: ad esempio, uno di essi \u00e8 indispensabile per raccogliere i cristalli. Altri sigilli hanno effetti casuali, come ripristinare l'energia di Terry o tramutare i nemici in pecore."}
{"id": "1506575", "revid": "224636", "url": "https://it.wikipedia.org/wiki?curid=1506575", "title": "Treni", "text": ""}
{"id": "1506588", "revid": "767487", "url": "https://it.wikipedia.org/wiki?curid=1506588", "title": "La capannina (film 1957)", "text": "La capannina (\"The Little Hut\") \u00e8 un film del 1957 di Mark Robson.\n\u00c8 l'adattamento cinematografico dell'omonima commedia teatrale di Andr\u00e9 Roussin e Nancy Mitford. Con nel cast Ava Gardner e Walter Chiari, che su questo set intrecciarono una storia fra le pi\u00f9 celebri del gossip di ogni tempo, il film \u00e8 stato girato negli studi di Cinecitt\u00e0.\nTrama.\nUn trio composto da un lord inglese, la moglie e l'amico di famiglia naufraga in un'isoletta disabitata. Di impianto teatrale, il plot procede per scenette tra i tre, il cui rapporto entra ben presto in crisi. A un certo punto, l'isola rivela di avere un quarto ospite, un improbabile selvaggio che si mette pure lui a fare la corte alla bella signora."}
{"id": "1506593", "revid": "122459767", "url": "https://it.wikipedia.org/wiki?curid=1506593", "title": "Multi-touch", "text": "In elettronica il multi-touch (traducibile in italiano come multitocco) \u00e8 una tecnologia che rappresenta una evoluzione dello schermo tattile. Uno schermo tattile multitocco si differenzia dai precedenti per il fatto che \u00e8 sensibile al tocco in pi\u00f9 punti diversi della superficie contemporaneamente. Questa consapevolezza di una pluralit\u00e0 di punti \u00e8 spesso usata per implementare funzionalit\u00e0 avanzate come il \u2018pizzica per lo zoom\u2019 o per attivare alcuni sottoprogrammi assegnati a gesti predefiniti.\nI due usi del termine sono il risultato del rapido sviluppo in questo campo, che \u00e8 stato usato da molte compagnie per scopi commerciali. Ci sono diversi termini simili che tentano di distinguere se un dispositivo \u00e8 in grado di determinare approssimativamente o esattamente la posizione di diversi punti di contatto e che tentano di differenziare ulteriormente le varie capacit\u00e0 tecnologiche, ma sono spesso utilizzati come sinonimi nel marketing.\nStoria.\nLa sua storia comincia agli inizi del 1982 con prototipi di tavolette multitocco all'Universit\u00e0 di Toronto e schermi multitocco nei laboratori della Bell Labs. Pi\u00f9 tardi alla fine degli anni novanta, l'Universit\u00e0 del Delaware sviluppa un sofisticato sistema di riconoscimento gesti a due mani. Questo sistema fu la base per \"iGesture mouse pad\" e per le tastiere \"TouchStream\" commercializzate da Fingerworks nel 2001. La tastiera \"TouchStream\" fu notevole per la sua unica ergonomia: il puntatore e il trascinamento veniva creato da due o pi\u00f9 dita sopra le lettere stampate della tastiera, eliminando cos\u00ec la funzionalit\u00e0 del mouse stesso, ma implementando essa nella tastiera stessa.\nNel 2005 Fingerworks fall\u00ec, Apple Inc. allora, assunse i due ingegneri della ormai ex-Fingerworks, per realizzare diversi prototipi su base multitocco.\nIl primo display ad essere commercializzato con tecnologia multitocco fu \"Lemur Input device\", un controller multimediale professionale creato dalla compagnia francese\nJazzMutant nel 2005. Nel gennaio 2007, Apple Inc. richiede la registrazione della parola multi-touch tra i suoi brevetti con l'avvento del loro primo dispositivo multitocco, l'iPhone (invenzione dell'anno 2007), ma l'Ufficio Brevetti americano (United States patent and trademark office) ha ritenuto il termine troppo generico per poter essere registrato e appartenere in esclusiva ad una sola azienda.. Gi\u00e0 nell'annata 1987-88 la Apple Inc. con a capo John Sculley, all'epoca CEO Apple, prevedeva un futuro con questa tecnologia, immaginavano computer molto trasportabili, comunicazione senza fili, una grande rete di documenti ipertestuali, interfacce sensibili al tocco e videochat. Essa incorpor\u00f2 tutta questa fantascienza in due concetti chiamati \"Knowledge Navigator\" e l'altro \"Future Shock\" dove si poteva sognare sulle future interfacce tra uomo e macchina. Fece un progetto simile nel 1993 anche l'azienda Sun Microsystems, nota azienda di software e semiconduttori della Silicon Valley, chiamato \"Starfire - A vision of future computing\", una videoguida sul futuro delle interazioni uomo-macchina.\nUn altro importante sviluppatore del progetto multitocco \u00e8 Jefferson Y. Han, capo di Perceptive Pixel che con il suo brevetto di \"Total Internal Reflection Multi-touch screen\" ha fatto sbalordire il mondo. Il suo progetto software prevede una base totalmente priva di interfaccia, cio\u00e8 senza una base di conoscenza del dispositivo. La persona, come sostiene Han, deve avvicinarsi allo schermo interagendo con lo schermo stesso senza bottoni o interfacce che lo potrebbero distogliere dal fare quella determinata azione. L'utente deve essere in grado di ruotare una foto, ingrandirla, scrivere su una tastiera digitale, disegnare con le dita senza dispositivi aggiuntivi. Ovviamente l'interazione deve essere a pi\u00f9 mani e non solo isolata a un unico utente. Un utente pu\u00f2 aprire una cartella piena di foto, le pu\u00f2 ingrandire, ruotare nello stesso tempo con un unico movimento della sua mano; mentre un altro utente pu\u00f2 cercare su una mappa gigante quel determinato luogo. Tutto ci\u00f2 \u00e8 comandato da una semplice e dinamica interfaccia umana, a somiglianza dei gesti e della memoria visiva dell'utente che la sta utilizzando senza bisogno dell'ausilio di dispositivi esterni che devierebbero questa interazione.\nAnche Microsoft ha attinto a questo progetto, creando Surface, Tavolo Interattivo realizzato per le catene alberghiere e i ristoranti dove pi\u00f9 utenti seduti a questo tavolo possono ordinare una bibita toccando solamente il tavolo, spedire una cartolina, ma soprattutto, con l'utilizzo dei tag di identificazione su un determinato oggetto come una bottiglia di vino, possono essere informati su cosa si sta bevendo o su che cibo che si abbina meglio a quel tipo di bottiglia. La tecnologia multitocco di Microsoft Surface non \u00e8 sensibile direttamente al tocco, ma utilizza una serie di videocamere per l'individuazione degli oggetti.\nCon questa tecnologia si \u00e8 persino creato uno strumento musicale da tavolo chiamato reacTable creato dal Music Technology Group all'universit\u00e0 Pompeu Fabra di Barcellona. Esso funziona in questo modo: ogni oggetto ha sotto di s\u00e9 un bersaglio che viene captato da una web cam; essa capta quel bersaglio e crea diversi tipi di variazione del suono. Aggiungendo pi\u00f9 oggetti sul tavolo si creano pi\u00f9 variazioni del suono.\nDescrizione.\nLa tecnologia \u00e8 formata da due elementi: la parte hardware (uno schermo tattile o un pad tattile che riconosce pi\u00f9 punti simultaneamente al tocco di una mano) e la parte software che riconosce questi punti e li interpreta. Il software riconoscendo la posizione, la pressione, la distanza di ogni punto indipendente, quali i gesti e l'interazione di pi\u00f9 dita o mani contemporaneamente, fornisce un'intensa interazione (inclusa una diretta manipolazione) attraverso un'intuitiva gestualit\u00e0 per l'utente che per la prima volta vede questo dispositivo. In molti casi dipendente dalla grandezza dello schermo, il multitocco supporta pi\u00f9 di un utente alla volta sulla stessa superficie simultaneamente. Un aspetto saliente di questa tecnica \u00e8 che \u00e8 possibile allargare con due dita un oggetto o rimpicciolirlo attraverso lo \"Zooming User interface\"/\"Pinch to zoom\", molto pi\u00f9 facilmente che con un dispositivo a un punto solo come un mouse o una penna grafica.\nUtilizzo.\nA seguito dell'immissione sul mercato dell'Apple iPhone alcuni produttori di Personal Computer hanno introdotto sul mercato soluzioni PC tavoletta caratterizzate da uno schermo con funzionalit\u00e0 multi-tocco che sfrutta il digitalizzatore DuoSense della azienda israeliana N-Trig.\nIl primo modello, destinato ad un mercato professionale ed in vendita dal dicembre 2007 al maggio 2009, \u00e8 stato il Dell Latitude XT, che ha acquisito le funzionalit\u00e0 multitocco a luglio 2008 grazie ad un aggiornamento dei driver. HP ha invece presentato il primo PC multitocco commerciale, l'HP TouchSmart serie tx2, durante il mese di dicembre 2008. Questi modelli, grazie alla tecnologia DuoSense ed al sistema operativo Microsoft Windows 7 sono in grado di percepire la presenza di oltre 70 punti di contatto sullo schermo, rendendo possibile una esperienza multitocco avanzata.\nCon l'avvicinarsi della data d'uscita di Windows 7 la maggior parte delle case produttrici ha presentato PC tavoletta ed UMPC con schermi dotati di questa funzionalit\u00e0: tra i tanti modelli, degni di nota sono quelli di Fujitsu; Acer, Lenovo, TabletKiosk e Getac."}
{"id": "1506612", "revid": "33751", "url": "https://it.wikipedia.org/wiki?curid=1506612", "title": "Rovaniemen Palloseura", "text": "Il RoPS Rovaniemi, ufficialmente Rovaniemen Palloseura e noto semplicemente come RoPS, \u00e8 una societ\u00e0 calcio finlandese con sede nella citt\u00e0 di Rovaniemi. Partecipa alla Ykk\u00f6nen e disputa le partite interne nel Rovaniemen Keskuskentt\u00e4, che ha una capacit\u00e0 di spettatori. Ha vinto due Coppe di Finlandia (1986 e 2013).\nStoria.\nIl club venne fondato nel 1950 ed esord\u00ec nella massima serie del campionato finlandese, la Mestaruussarja, nel 1981 e restandovi in maniera continuativa dal 1983. Nella seconda met\u00e0 degli ottanta il RoPS era stabilmente nelle prime posizioni del campionato, conquistando la Suomen Cup nel 1986 per la prima volta nella sua storia, dopo che nel 1963 aveva raggiunto la finale. La vittoria della coppa nazionale consent\u00ec al RoPS di accedere per la prima volta a una competizione europea, la Coppa delle Coppe, nell'edizione 1987-1988. Dopo aver eliminato prima il Glentoran e poi il Vllaznia raggiunse i quarti di finale, dove fu eliminato dai francesi dell'Olympique Marsiglia. Grazie a due terzi consecutive raggiunti nelle stagioni 1988 e 1989 il RoPS si qualific\u00f2 alla Coppa UEFA, raggiungendo i sedicesimi di finale nell'edizione 1989-1990 e i trentaduesimi nell'edizione 1990-1991, venendo eliminato rispettivamente dall'Auxerre e dal Magdeburgo.\nGli anni novanta videro il RoPS raggiungere la finale della Suomen Cup nel 1993, uscendo sconfitto per 2-0 per mano dell'HJK. Nella neo-costituita Veikkausliiga non riusc\u00ec a mantenere posizioni di vertice, rimanendo a met\u00e0 classifica. Nel 2001 concluse il campionato all'ultimo posto, venendo retrocesso in Ykk\u00f6nen dopo 18 anni consecutivi in massima serie. Nei dieci anni successivi il RoPS ha alternato campionati in Veikkausliiga a campionati in Ykk\u00f6nen. Il 2011 fu l'anno pi\u00f9 buio per il RoPS perch\u00e9 fu coinvolto in uno scandalo di partite truccate: nella primavera del 2011 fu avviata una larga indagine che port\u00f2 all'arresto del singaporeano Wilson Raj Perumal e di nove calciatori del RoPS, sospettati di aver manipolato 24 partite e di esser riusciti ad ottenere il risultato voluto in 11 di esse. Al termine dell'indagine Perumal fu condannato a due anni di reclusione e a restituire euro guadagnati dagli illeciti, mentre le condanne ai calciatori implicati furono sospese.\nNella stagione 2013 riusc\u00ec a mantenere la categoria, chiudendo al penultimo posto, e conquist\u00f2 la sua seconda Suomen Cup, sconfiggendo il finale il KuPS grazie a una doppietta di Aleksandr Kokko. Grazie a questa vittoria si qualific\u00f2 alla UEFA Europa League 2014-2015, competizione dalla quale fu eliminata subito dai greci dell'Asteras Tripol\u012bs. Nella stagione 2015 il RoPS ha raggiunto il suo miglior piazzamento in campionato, terminando al secondo posto dietro al SJK di un solo punto, e anche grazie alle reti di Aleksandr Kokko, capocannoniere del campionato con 17 reti realizzate.\nStatistiche.\nStatistiche nelle competizioni UEFA.\nTabella aggiornata alla fine della stagione 2019-2020.\nOrganico.\nRosa 2019.\nRosa aggiornata all'11 settembre 2019."}
{"id": "1506615", "revid": "339392", "url": "https://it.wikipedia.org/wiki?curid=1506615", "title": "RoPS", "text": ""}
{"id": "1506617", "revid": "709565", "url": "https://it.wikipedia.org/wiki?curid=1506617", "title": "Gli Impossibili", "text": "Gli Impossibili (\"The Impossibles\") \u00e8 una serie televisiva a cartoni animati di 36 episodi prodotta dalla Hanna-Barbera nel 1966.\nCaratterizzazione.\nGli Impossibili sono un affermato trio musicale rock, che ricorda i Beatles nell'abbigliamento \"normale\", con chitarre dalle forme bizzarre; al richiamo di \"Big D\" diventa un gruppo di supereroi.\nNonostante all'epoca i giustizieri in costume della Marvel Comics e della DC Comics spopolassero nei fumetti, non erano altrettanto presenti in televisione a causa delle preoccupazioni dei network che temevano la violenza insita in tale tipo di storie. Quindi gli Impossibili colmarono una lacuna, mostrando che una raffigurazione brillante e disincantata degli eroi in calzamaglia poteva trovare consensi nel pubblico.\nProduzione e distribuzione.\nLa serie venne trasmessa insieme agli episodi di \"Frankenstein Jr.\" nel contenitore animato: \"Frankenstein Jr. e gli Impossibili\", con due episodi degli \"Impossibili\" e uno di \"Frankenstein Jr\"."}
{"id": "1506624", "revid": "2091899", "url": "https://it.wikipedia.org/wiki?curid=1506624", "title": "Polygala alpestris", "text": "Poligala alpestre (nome scientifico Polygala alpestris Rchb.) \u00e8 una pianta erbacea perenne appartenente al genere \" Polygala \" e alla famiglia delle Polygalaceae.\nSistematica.\nIl Sistema Cronquist assegna la famiglia delle Polygalaceae all'ordine Polygalales mentre la moderna classificazione APG la colloca nell'ordine Fabales. Sempre in base alla classificazione APG sono cambiati anche i livelli superiori (vedi tabella a destra).\nIl genere \"Polygala \" \u00e8 molto ampio. Alcuni autori ne assegnano fino a 500 specie, infatti questo genere include piante, arbusti perenni, erbacee e alberi.\nVariabilit\u00e0.\nLa specie \"P. alpestris \" \u00e8 poco definita come aspetto (anche se alcune sottospecie hanno degli areali ben distinti). Questo naturalmente determina una certa diversit\u00e0 di classificazione tra autori diversi.\nEtimologia.\nNell'antichit\u00e0 l'infuso di questa pianta veniva usato perch\u00e9 (cos\u00ec si credeva) favoriva la produzione del latte nelle gestanti (ma anche nelle mucche), da qui il nome del genere \u201cPolygala\u201d = molto latte.\nL'epiteto specifico invece \u00e8 indicativo delle zone nelle quali la pianta \u00e8 presente.\nMorfologia.\nLa forma biologica della pianta appartiene alle emicriptofite scapose (H scap ): ossia \u00e8 una pianta perennante per mezzo di gemme adagiate al suolo (\u201cemicriptofita\u201d); mentre il portamento \u00e8 tipico di una pianta con asse florale allungato e con poche foglie (\u201cscaposo\u201d).\nRadici.\nRadice a fittone. Da ogni radice si possono formare da 10 a 20 fusti florali.\nFusto.\nIl fusto \u00e8 erbaceo (appena legnosetto) e brevemente strisciante; i rami sono ascendenti e glabri. Dimensione della pianta: da 8 a 20\u00a0cm.\nFoglie.\nLe foglie sono alterne (non opposte) e sessili. \nInfiorescenza.\nL'infiorescenza e composta da corti racemi piramidali multifloro con 10 \u2013 50 fiori peduncolati (3 \u2013 4\u00a0mm) di colore violetto (o blu \u2013 raramente bianchi) e penduli alla base (quelli apicali, immaturi, sono eretti). Il racemo presenta delle brattee lunghe quanto i peduncoli. \nFiori.\nI fiori sono ermafroditi, pentameri, zigomorfi, gamosepali, pentaciclici.\nFrutti.\nI frutto consiste in una capsula compressa da un lato. La parte carnosa del seme (strofiolo) presenta delle appendici lunghe 1/3 del seme. \nLa dispersione dei semi avviene mediante formiche.\nDistribuzione e habitat.\n\u00c8 una specie endemica delle zone montane dell'Europa centrale e meridionale ( Orof. S-Europ.). Oltre che sulle Alpi, si pu\u00f2 trovare sui Carpazi e Balcani.\nIn Italia vegeta nei pascoli subalpini e alpini in ambiente calcareo.\nAltitudine: 1600\u00a0\u2013 2400 ."}
{"id": "1506625", "revid": "767487", "url": "https://it.wikipedia.org/wiki?curid=1506625", "title": "Peter Wynhoff", "text": "Carriera.\nCentrocampista offensivo che poteva essere utilizzato anche come attaccante, leg\u00f2 la maggior parte della sua carriera al Borussia M\u00f6nchengladbach, con cui disput\u00f2 240 partite e vinse la Coppa di Germania nel 1995. Gioc\u00f2 sempre con i \"puledri\" dieci partite in Coppe Internazionali andando a segno 2 volte. Successivamente gioc\u00f2 per Fortuna Colonia e Rheydter SV e termin\u00f2 la carriera nella squadra riserve sempre del Borussia M\u00f6nchengladbach."}
{"id": "1506630", "revid": "1494169", "url": "https://it.wikipedia.org/wiki?curid=1506630", "title": "About a Boy", "text": ""}
{"id": "1506639", "revid": "144796", "url": "https://it.wikipedia.org/wiki?curid=1506639", "title": "Santa Margherita Belice", "text": ""}
{"id": "1506646", "revid": "729019", "url": "https://it.wikipedia.org/wiki?curid=1506646", "title": "Italo Gherardini", "text": "Biografia.\nNacque a Montescudaio, provincia di Pisa, il 29 maggio 1915. Arruolatosi nella Regia Aeronautica fu assegnato, come sottotenente di complemento, al XLIV Gruppo del 41\u00ba Stormo equipaggiato con i bombardieri Savoia Marchetti S.79 Sparviero. Il piano originale prevedeva il potenziamento del corpo aereo schierato in A.O.I. comandato dal generale Pietro Pinna Parpaglia, e alle dirette dipendenze del Vicer\u00e9 d'Etiopia Amedeo di Savoia, duca d'Aosta, anch\u2019egli generale della Regia Aeronautica. I 36 S.79 dello Stormo dovevano trasferirsi in Africa, ma l'ostacolo creato dall'Egitto britannico, consent\u00ec la parziale realizzazione del piano e le operazioni di rischieramento si interruppero nel marzo 1940, dopo soli 18 velivoli trasferiti.\nL'invasione della Somalia britannica.\nSull'onda dei successi della Germania nazista, l\u2019Italia tent\u00f2 di acquisire rapidamente vantaggi territoriali. Sin dal 12 giugno iniziarono operazioni di bombardamento sui protettorati britannici nel corno d'Africa. Nell'agosto 1940 gli Italiani attaccarono la Somalia britannica partendo dai confinanti territori della Etiopia occupata. Il ruolo dell\u2019aviazione fu considerato fondamentale per il conseguimento del risultato e la 6\u00aa Squadriglia, 44\u00ba Gruppo Autonomo Bombardamento Terrestre, fu intensamente impegnata nella rapida campagna, conclusasi con successo, mentre i britannici ripiegavano e infine evacuarono le truppe verso il porto di Aden in Yemen, nella vicina penisola araba, lasciando la Somalia agli Italiani. Dopo l\u2019entrata in guerra dell\u2019Italia, avvenuta il 10 giugno 1940, solo ulteriori 40 S.79 riuscirono a raggiungere l\u2019Africa Orientale Italiana, dapprima effettuando scalo tecnico dell'Aeroporto di Cufra e di Auenat, ma tale rotta si interruppe dopo la loro conquista da parte degli inglesi, avvenuta nel dicembre 1940 e poi con partenza dall'Aeroporto di Benina di Bengasi, tramite installazione di speciali serbatoi.\nL'attacco ai convogli.\nConquistato l'accesso al Golfo di Aden, la Regia Aeronautica a partire dal settembre 1940 si concentr\u00f2 nell'opera di contrasto ai convogli che dall'India rifornivano le truppe inglesi in Egitto. Gli affondamenti ottenuti, convinsero i britannici a potenziare i reparti di aerei da caccia per fermare le azioni italiane. In questi pochi mesi dall'inizio del conflitto Gherardini esegu\u00ec pi\u00f9 di duecento missioni di ricerca e attacco ai convogli.\nIl 15 ottobre, nel corso di una di queste missioni con decollo dall'Aeroporto di Dire Dawa, il suo aereo fu attaccato da tre aerei nemici, ed abbattuto sul cielo dello Yemen con la perdita di tutto l\u2019equipaggio. \nPer onorarne il coraggio gli fu concessa la Medaglia d'oro al valor militare alla memoria."}
{"id": "1506650", "revid": "729019", "url": "https://it.wikipedia.org/wiki?curid=1506650", "title": "Afasia motoria", "text": "L'afasia motoria o di Broca, nota anche come afem\u00eca, \u00e8 un disturbo del linguaggio che consiste nella perdita o limitazione della capacit\u00e0 di espressione del linguaggio parlato o scritto. La causa pi\u00f9 frequente \u00e8 un ictus.\nTipologia.\nLa sua forma pi\u00f9 lieve viene chiamata disartria corticale, dove si mantiene la capacit\u00e0 di scrivere, mentre nelle forme pi\u00f9 gravi anche la capacit\u00e0 di comprensione attraverso attivit\u00e0 manuale viene compromessa. In casi estremi la persona riesce a pronunciare soltanto una parola, anche se le frasi imparate a memoria riescono ad essere pronunciate ancora. Un'altra anomalia tipica \u00e8 quella di scambiare soggetto e oggetto della frase.\nSintomatologia.\nI sintomi sono rappresentati da una limitazione dell'eloquio (afasia non fluente), che diventa lento e laborioso, la persona deve avere del tempo per trovare le parole che vorrebbe pronunciare e presenta disturbi fonetici (uso errato della muscolatura fonoarticolatoria) e fonemici (difficolt\u00e0 nella pianificazione dei suoni delle parole). Spesso l'eloquio si riduce ad un grugnito o una singola parola. Rimane praticamente intatta invece la capacit\u00e0 di ascoltare e comprendere, cos\u00ec come comprende la sua difficolt\u00e0 di esprimersi arrabbiandosi.\nAltri sintomi pi\u00f9 rari sono perdita di sensibilit\u00e0, l'aprassia bucco-linguale e l'emiparesi franca.\nEziologia.\nTale afasia \u00e8 causata da un danneggiamento nella regione anteriore del cervello, inclusa l'area di Broca (il centro motorio del linguaggio), anche se a volte le zone interessate sono quelle corticali e subcorticali situate fra l'insula e la scissura silvana.\nLa lesione pi\u00f9 spesso \u00e8 su base vascolare, pi\u00f9 frequentemente per un infarto embolico riguardante un ramo dell'arteria cerebrale media. Pu\u00f2, comunque, anche essere causata da emorragie, traumi, tumori o ematomi subdurali.\nTerapie.\nLa logopedia pu\u00f2 risultare utile nei casi meno gravi.\nPer quanto riguarda la terapia farmacologica, vari principi attivi sono stati studiati negli anni, tra i quali bromocriptina, piracetam, farmaci colinergici come donepezil e derivati amfetaminici, ma senza risultati univoci. Piracetam e le amfetamine sembrano avere un minimo di efficacia."}
{"id": "1506657", "revid": "144796", "url": "https://it.wikipedia.org/wiki?curid=1506657", "title": "Pipino III di Francia", "text": ""}
{"id": "1506660", "revid": "1318658", "url": "https://it.wikipedia.org/wiki?curid=1506660", "title": "Hancock", "text": ""}
{"id": "1506662", "revid": "15756", "url": "https://it.wikipedia.org/wiki?curid=1506662", "title": "Avocazione (ordinamento penale italiano)", "text": "L'avocazione \u00e8 un istituto giuridico del diritto processuale penale italiano. Consiste nel potere riconosciuto al pubblico ministero di grado superiore di far proprie le attribuzioni normalmente demandate all'ufficio del pubblico ministero di grado inferiore per il compimento di determinati atti.\nCasi di avocazione.\nDi regola le procure generali della Repubblica non hanno la titolarit\u00e0 dell'attivit\u00e0 investigativa, tuttavia possono far proprie determinate attribuzioni mediante avocazione quando:\nUlteriori casi di avocazione sono:\nFunzioni investigative sono attribuite per reati di criminalit\u00e0 organizzata all'Ufficio della Procura nazionale antimafia, che le esercita sempre mediante avocazione, nel momento in cui non sia stato possibile promuovere o rendere effettivo il coordinamento tra le procure distrettuali interessate."}
{"id": "1506664", "revid": "1787156", "url": "https://it.wikipedia.org/wiki?curid=1506664", "title": "Quoziente reti", "text": "Il quoziente reti \u00e8 stato un criterio utilizzato nello sport del calcio, per situazioni di parit\u00e0 di classifica, facente riferimento all'odierno sistema della differenza reti.\nCalcolo.\nSi basava sul quoziente, ottenuto dividendo il numero di gol segnati dalla squadra con quelli sub\u00ecti. Per esempio con 48 reti all'attivo e 12 al passivo, il quoziente \u00e8 4.\nDal punto di vista matematico, l'applicazione del quoziente-gol pu\u00f2 dar luogo a risultati interi oppure decimali; nei casi in cui, invece, una formazione non abbia sub\u00ecto alcuna rete, il valore del quoziente \u00e8 convenzionalmente considerato infinito, per via dell'impossibilit\u00e0 di dividere per 0.\nUtilizzo.\nAl pari di altri criteri (quali la classifica avulsa, o la differenza reti che ne aveva poi preso il posto definitivamente) vi si faceva ricorso per situazioni di parit\u00e0 nei gironi all'italiana, dov'era necessario premiare una squadra a scapito di un'altra. Nel campionato italiano fu applicato a livello professionistico, prima dell'abolizione dovuta a rischi e sospetti di \"combine\".\nPer quanto concerne il campionato mondiale di calcio, dopo l'edizione del 1966 venne rimpiazzato dall'attuale differenza reti.\nTrofei assegnati.\nIl quoziente reti fu applicato per molti anni nella massima serie del campionato inglese di calcio: risult\u00f2 decisivo la prima volta nel 1923-1924, quando consegn\u00f2 il primo titolo della sua storia all' ai danni del ; nel 1949-1950, dove diede il secondo titolo al ai danni del e nell'annata 1952-1953, laddove e terminarono a pari punti. A spuntarla furono i \"gunners\", conquistando cos\u00ec il loro settimo titolo. Inoltre decise il titolo greco nella stagione 1948-49, con il Panathinaikos vittorioso a spese dell'Olympiakos. Nel massimo livello del campionato scozzese di calcio, in particolare nelle edizioni 1952-1953 e 1964-1965, il detentore fu proclamato mediante il quoziente reti: nel primo caso vinsero i , a discapito dell'; il secondo caso vide il primeggiare sugli ."}
{"id": "1506665", "revid": "438678", "url": "https://it.wikipedia.org/wiki?curid=1506665", "title": "Le barzellette", "text": "Le barzellette \u00e8 un film commedia italiano del 2004 diretto da Carlo Vanzina.\nTrama.\nUna coppia in viaggio di nozze con un marito barzellettiere professionista, un signor Rossi che non vuole pi\u00f9 farsi operare a causa di chirurghi burloni ma che far\u00e0 un incubo a suon di barzellette (proprio lui che, come in un contrappasso dantesco, non le capisce mai). Il signor Rossi diventa poi un marito esibizionista con tanto di impermeabile e frequentatore assiduo di night club.\nProduzione.\nCarlo Vanzina rilegge, con questo film, le barzellette pi\u00f9 famose, affiancando un cast composto da molti comici italiani: Gigi Proietti, Enzo Salvi, Carlo Buccirosso, Simona Guarino, Max Giusti, Vito, Biagio Izzo e i Fichi d'India. Vito interpreta il vigile e il postino; Proietti interpreta un portantino ospedaliero, un cameriere, un direttore d'orchestra, un contadino, un avvocato e il suo assistito, un cantante messicano e infine il Padreterno, qui riletto in veste di capocomico. Nel film partecipa come \"guest star\" Uccio De Santis, cabarettista pugliese che interpreta un programma di barzellette che ha riscosso molto successo, \"Il Mud\u00f9\", trasmesso su Telenorba.\nCuriosit\u00e0.\nL'episodio che vede partecipe Biagio Izzo nei panni del portiere Antonio riprende la trama della prima novella dell'ottava giornata del Decameron.\nAccoglienza.\nIl film ha incassato in Italia 6.6 milioni \u20ac."}
{"id": "1506667", "revid": "1718925", "url": "https://it.wikipedia.org/wiki?curid=1506667", "title": "Iurta", "text": "La iurta, detta non correttamente anche \"yurta\" (; in mongolo: \u0413\u044d\u0440, \"Ger\") \u00e8 un'abitazione mobile adottata da molti popoli nomadi dell'Asia tra cui mongoli, kazaki e kirghisi. \nDescrizione.\nNonostante dalla seconda met\u00e0 del XX secolo la Mongolia si sia fortemente urbanizzata, pi\u00f9 della met\u00e0 dei Mongoli continua a vivere nelle proprie abitazioni tradizionali, sia che si tratti di nomadi di campagna o di abitanti di citt\u00e0 e villaggi. Sin dai tempi pi\u00f9 antichi le iurte o \"ger\" sono costituite da uno scheletro di legno e una copertura di tappeti di feltro di lana di pecora; sono di dimensioni e aspetto variabili, a seconda della cultura che le adotta. Il vantaggio di questo tipo di abitazione \u00e8 che pu\u00f2 essere smontata, spostata e assemblata in un tempo relativamente breve: si adatta quindi bene a uno stile di vita nomade.\nL'interno contiene molti letti che servono da sedili durante il giorno, un armadietto, una tavola bassa su cui si posa il cibo. L'unica apertura \u00e8 la porta d'entrata che \u00e8 sempre rivolta a sud, la zona accanto \u00e8 riservata al letto del capofamiglia, mentre i lati sono destinati ai figli. Vicino all'ingresso si trova anche la zona cucina. Una copertura apribile in cima alla iurta consente di far uscire il fumo del braciere. Gli eventuali ospiti sono alloggiati solo nella zona opposta all'ingresso, cio\u00e8 sul lato nord. Nelle iurte mongole si trova spesso un otre in pelle che contiene latte di giumenta fermentato (\"airag\").\nLa iurta ha un valore simbolico per cui entrarvi implica un rigoroso rituale protocollare secondo principi di rispetto, civilt\u00e0, ed educazione: si entra sempre con il piede destro scavalcando la soglia della porta; una volta entrati bisogna subito sedersi, non passare tra i due pilastri centrali che rappresentano il legame tra il cielo e la terra, non gettare rifiuti nel fuoco simbolo della vita e della purezza; gli uomini non devono mantenere il capo sempre coperto, gli ospiti siedono a destra e gli anziani di fronte, presso l'altare. Il cibo o l'oggetto offerto devono essere presi con la mano destra o con entrambe le mani, non si pu\u00f2 rifiutare la tazza di \"airag\".\nAssemblaggio.\nEsistono diverse soluzioni tecnologiche delle iurte, che rispecchiano le caratteristiche del clima in cui sono installate, questo specialmente nelle grandi pianure del nord, dove l'elemento pi\u00f9 sfavorevole \u00e8 il vento, piuttosto che la neve. Quindi \u00e8 comune nella costituzione del telaio la adozione di cerchiature in tensione e centinature curve in compressione, tale da dare, unito alla tensione dei teli di copertura, una notevolissima rigidezza del complesso.\nLa prima parte dell'assemblaggio viene effettuata legando in forma circolare un'intelaiatura costituita da segmenti di legni incrociati secondo un motivo a x, lunghi circa 1,50\u00a0m ciascuno. Al centro della struttura si piantano due pali, a cui verranno collegati numerosi pali di sostegno collegati al telaio inferiore. Si procede quindi alla copertura della struttura con stuoie e tappeti di feltro. Pi\u00f9 \u00e8 spesso lo strato di feltro, pi\u00f9 calda sar\u00e0 la iurta all'interno, che viene cos\u00ec isolata dagli agenti atmosferici.\nIl pavimento viene ricoperto di tappeti di lana o feltro; infine si provvede ad arredare l'interno.\nNaturalmente nelle iurte urbane pu\u00f2 esistere un minimo basamento, molto leggero, che elevi il pavimento di pochi centimetri dal suolo circostante, e forme di pavimentazione pi\u00f9 simili a quelle occidentali, sulle quali sono, se possibile, collocate stuoie e tappeti, specie in inverno."}
{"id": "1506668", "revid": "1573940", "url": "https://it.wikipedia.org/wiki?curid=1506668", "title": "Cyrtophora", "text": "Cyrtophora \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"kyrtos\", cio\u00e8 \"arcuato, piegato, rigonfio, curvo\", e dal greco ', \"phor\u00e0\", cio\u00e8 \"il portare, trasportare\", per la forma arcuata e rigonfia dell'opistosoma.\nDistribuzione.\nLe 43 specie oggi note di questo genere sono state reperite in Asia orientale e sudorientale, Asia meridionale, Africa, Oceania ed Europa meridionale: la specie dall'areale pi\u00f9 vasto \u00e8 la \"C. citricola\", rinvenuta in varie localit\u00e0 del Vecchio Mondo e in Colombia, nelle Piccole Antille e in Costa Rica.\nTassonomia.\nConsiderata sinonimo anteriore di \"Suzumia\" b a seguito di un lavoro dell'aracnologo Yaginuma sugli esemplari tipo \"Suzumia orientalis\" b.\nDal 2012 non sono stati esaminati esemplari di questo genere.\nA marzo 2014, si compone di 43 specie e nove sottospecie:"}
{"id": "1506678", "revid": "767487", "url": "https://it.wikipedia.org/wiki?curid=1506678", "title": "Piotr Wiwczarek", "text": "Conosciuto anche con il soprannome \"Peter\", \u00e8 stato il fondatore della band death metal dei Vader nel 1983, di cui \u00e8 tuttora cantante e chitarrista. Collabora anche con Bandid Rockin', Panzer X e Para Wino Band. Come produttore ha lavorato agli gli ultimi album della sua band, oltre che a \"Winds of Creation\" dei Decapitated."}
{"id": "1506679", "revid": "767487", "url": "https://it.wikipedia.org/wiki?curid=1506679", "title": "Hellion", "text": "Gli Hellion sono un gruppo heavy metal nato a Los Angeles nel 1982."}
{"id": "1506682", "revid": "767487", "url": "https://it.wikipedia.org/wiki?curid=1506682", "title": "Body Bags - Corpi estranei", "text": "Body Bags - Corpi estranei (\"Body Bags\") \u00e8 un film horror del 1993, diretto da John Carpenter, Tobe Hooper e Larry Sulkis, quest'ultimo non accreditato.\nTrama.\nI tre episodi, \"Eye\", \"Hair\" e \"La stazione di rifornimento\" iniziano da un altro episodio-contenitore, \"L'obitorio\", in cui uno strano medico legale (John Carpenter) inizia a raccontare al pubblico le seguenti storie:\nInfine si ritorna all'obitorio, dove sopraggiungono altri due impiegati (Tobe Hooper e Tom Arnold) per l'orrorifico finale a sorpresa.\nProduzione.\nIl film \u00e8 diviso in tre episodi, ciascuno diretto da un regista diverso:\nNel film figurano numerosi camei di registi famosi come Wes Craven, Sam Raimi, lo stesso Carpenter, o personalit\u00e0 di spicco del cinema horror come il truccatore Greg Nicotero.\nCarpenter avrebbe voluto che al film partecipasse anche, nel ruolo del dottor Bregman, Roger Corman, uno dei suoi registi preferiti."}
{"id": "1506684", "revid": "1573940", "url": "https://it.wikipedia.org/wiki?curid=1506684", "title": "Deione", "text": "Deione \u00e8 un genere di ragni appartenente alla famiglia Araneidae.\nDistribuzione.\nDelle quattro specie oggi note di questo genere ben tre sono state rinvenute in Cina; la specie tipo \u00e8 invece stata reperita in Birmania.\nTassonomia.\nDal 2010 non sono stati esaminati esemplari di questo genere.\nA dicembre 2013, si compone di quattro specie:"}
{"id": "1506689", "revid": "729019", "url": "https://it.wikipedia.org/wiki?curid=1506689", "title": "Stazione di Forte dei Marmi-Seravezza-Querceta", "text": "La stazione di Forte dei Marmi-Seravezza-Querceta \u00e8 posta sulla linea Genova-Pisa e rappresenta, insieme a quella di Pietrasanta, una delle destinazioni per i viaggiatori diretti in Versilia.\nL'impianto si trova nel centro di Querceta, frazione del comune di Seravezza, mentre la denominazione privilegia la localit\u00e0 turistica pi\u00f9 nota della Versilia, Forte dei Marmi.\nStoria.\nLa stazione, allora denominata semplicemente \"Serravezza Quercieta\", fu inaugurata il 1\u00ba febbraio 1862 in occasione dell'apertura al traffico del breve tronco Serravezza Querceta-Pietrasanta, poi prolungato a Massa il 1\u00ba novembre dello stesso anno, a cura delle Strade Ferrate Livornesi.\nFino al 1938 era denominata \"Seravezza Querceta-Forte dei Marmi\"; in tale anno prese la denominazione attuale.\nStrutture e impianti.\nLa stazione dispone di tre binari per servizio passeggeri, il primo dei quali dedicato prevalentemente ai treni che viaggiano verso La Spezia, il secondo per quelli in direzione di Pisa, mentre il terzo viene utilizzato per le precedenze. Il binario 3 continua da entrambi i lati dopo il collegamento con il binario 2, terminando contro due paraurti; questa parte \u00e8 pi\u00f9 lunga dal lato Genova.\nVe ne sono anche altri di scalo:\nDurante la prima guerra mondiale la stazione di Querceta-Seravezza era raccordata, mediante una linea della lunghezza di 6 chilometri, con lo stabilimento di Vittoria Apuana della Societ\u00e0 Italiana Prodotti Esplodenti. Due treni al giorno provvedevano al ritiro della produzione giornaliera dell'opificio, diretti in particolare alla Direzioni artiglierie di Piacenza.\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio stipulato con la Regione Toscana denominato anche \"Memorario\". Ferma inoltre una relazione Intercity stagionale anch'essa effettuata da Trenitalia.\nL'impianto risultava frequentato, nel 2009, da un flusso passeggeri di circa 1100 persone al giorno.\nServizi.\nLa gestione della stazione, che RFI classifica nella categoria \"silver\", dispone di:\nInterscambi.\nIn prossimit\u00e0 stazione era presente il lungo manufatto di scavalco della ferrovia Tirrenica e della via Sarzanese-Valdera (oggi strada regionale 1 Aurelia), da parte della linea principale delle Tranvie della Versilia, che collegava Forte dei Marmi con Arni (localit\u00e0 Culaccio) lungo l'attuale strada provinciale 9.\nDalla zona a nord dello scalo ferroviario, sulla quale era presente anche il raccordo con la societ\u00e0 di costruzioni Hernaux di Querceta, la tranvia si discostava dalla viabilit\u00e0 ordinaria per impegnare una rampa che consentiva l'accesso al viadotto vero e proprio. Sopra di esso, in corrispondenza della Sarzanese, sorgeva la fermata denominata \"Querceta\", accessibile con apposite scale come d'uso all'epoca anche nelle metropolitane presenti in diverse citt\u00e0 degli Stati Uniti d'America.\nL'intera opera fu distrutta in seguito alle vicende legate all'epilogo della seconda guerra mondiale."}
{"id": "1506692", "revid": "130040", "url": "https://it.wikipedia.org/wiki?curid=1506692", "title": "Giovanni Raimondo Folch II de Cardona", "text": "Origine.\nGiovanni Raimondo era il figlio maschio primogenito del secondo Conte di Cardona e Visconte di Vilamur , Giovanni Raimondo I e di Giovanna di Gandia (?-1419), figlia di Alfonso IV di Ribagorza, conte di D\u00e9nia, marchese di Villena, conte di Ribagorza, signore di D\u00e9nia e duca di Gandia e della moglie, Violante Jim\u00e9nez de Aren\u00f3s.\n&lt;br&gt;Giovanni Raimondo I, secondo gli \"Anales de la Corona de Arag\u00f3n, tomo II\", era il figlio maschio del primo conte di Cardona, Barone di Bellpuig e Visconte di Vilamur, Ugo II, e della sua seconda moglie Beatrice de Luna, figlia di Pietro di Ej\u00e9rica [Arag\u00f3n] Barone di Ej\u00e9rica e della moglie, Bonaventura di Arborea.\nBiografia.\nNel 1404, suo padre, Giovanni Raimondo I, gli diede la viscontea di Vilamur.\nCon il matrimonio, nel 1418, divenne conte consorte di Prades acquisendo cos\u00ec una categoria di nobilt\u00e0 superiore a conti di Cardona, e, come conte di Prades, intervenne attivamente nella vita parlamentare del suo tempo, sempre a fianco del padre, Giovanni Raimondo I. \nNel 1430 comand\u00f2 una flotta di 22 galere e 8 grandi navi in aiuto dell'assedio di Napoli condotto da Alfonso V d'Aragona e, di ritorno verso la Catalogna, assieme al padre, Giovanni Raimondo I saccheggi\u00f2 il porto di Marsiglia.\n&lt;br&gt;Il re Alfonso V grad\u00ec molto i sevizi di Giovanni Raimondo e del padre Giovanni Raimondo I, che concesse a Giovanni Raimondo, il titolo ed i beni della contea di Prades.\nNel 1436, suo padre, Giovanni Raimondo I, si ritir\u00f2 a vivere nella contea di Cardona, trascorrendo gli ultimi anni di vita lontano dagli intrighi di corte e dedicandosi al migliorare le strutture della contea.\nSuo padre, Giovanni Raimondo I mor\u00ec l'11 marzo 1441, a Cardona, dove fu tumulato nella chiesa collegiata di Sant Vincen\u00e7.\n&lt;br&gt;Giovanni Raimondo gli succedette come Giovanni Raimondo II.\n&lt;br&gt;Dopo la morte del padre, rinunci\u00f2 alla viscontea di Vilamur e alla contea di Prades, cedendoli al figlio, anche lui di nome Giovanni Raimondo. \n&lt;br&gt;Nel 1445, Giovanni Raimondo II si ritir\u00f2 a vivere nella contea di Cardona.\nDopo la morte di Carlo di Viana, re di Navarra, luogotenente della Catalogna ed erede della corona d'Aragona, nel settembre 1461, le Cortes catalane, ritenendo la regina Giovanna, matrigna di Carlo, responsabile di un supposto avvelenamento, dichiararono sia il re, Giovanni II d'Aragona (il successore di Alfonso V), che la regina, Giovanna, non graditi in Catalogna; i reali non gradirono la decisione e, nel 1462, inizi\u00f2 la guerra civile catalana.\nNonostante si fosse ritirato dalla vita politica, quando scoppi\u00f2 la guerra civile, Giovanni Raimondo II si schier\u00f2 con il re, Giovanni II; la contea di Cardona fu una delle ridotte di Giovanni II, motivo per cui le autorit\u00e0 catalane, nel 1462 dichiararono il conte nemico della Catalogna.\nNel 1463, per i servigi resi, Giovanni Raimondo II, ricevette in feudo da Re Giovanni II d'Aragona la citt\u00e0 siciliana di Termini.\nGiovanni Raimondo II mor\u00ec nel 1471 e nella contea di Cardona gli succedette il figlio Giovanni Raimondo.\nMatrimonio e discendenza.\nDopo il fallito tentativo di sposare Cecilia di Urgel, figlia del conte Pietro II di Urgell, nel 1418, Giovanni Raimondo, spos\u00f2 la contessa, Giovanna di Prades (\u2020 1441), sorella della regina Margherita, moglie di re Martino I; Giovanna di Prades era figlia di Pietro di Prades (figlio di Giovanni di Prades) e di Giovanna di Cabrera; Giovanna era Contessa di Prades, dalla morte del nonno paterno, avvenuta nel 1414 e, nel 1425, con regio decreto, eredit\u00f2 anche la baronia di Enten\u00e7a. \n&lt;br&gt;Giovanni Raimondo da Giovanna ebbe sei figli:\nGiovanni Raimondo II ebbe anche tre figli naturali:"}
{"id": "1506703", "revid": "1833487", "url": "https://it.wikipedia.org/wiki?curid=1506703", "title": "La Quinta", "text": "La Quinta \u00e8 una citt\u00e0 residenziale della contea di Riverside in California, pi\u00f9 precisamente nella valle di Coachella fra Indian Wells e Indio. La popolazione risultava di abitanti al censimento del 2000.\nLa sua maggiore attrattiva \u00e8 costituita dagli oltre venti percorsi di golf, che comprendono lo storico La Quinta Resort and Club, costruito nel 1926, e il celebre PGA West."}
{"id": "1506713", "revid": "112404", "url": "https://it.wikipedia.org/wiki?curid=1506713", "title": "Transil", "text": " \nIl Transil \u00e8 un componente elettronico soppressore di tensione. Il \"Transzorb\", registrato della \"General Semiconductor\"; ora assorbita dalla \"Vishay\" ne costituisce un esempio.\nFunzionamento.\nIl Transil ha un comportamento simile ad un diodo zener in quanto si porta in conduzione quando la tensione ai suoi terminali supera il valore per cui \u00e8 progettato ma, a differenza di quest'ultimo, serve per proteggere i circuiti elettronici dai picchi di sovratensione veloci e distruttivi (spike, surge, burst).\nRispetto ad un diodo zener ha infatti un tempo di intervento pi\u00f9 veloce (spesso dell'ordine dei picosecondi) ma generalmente un tempo di riapertura, dopo che il transitorio di sovratensione \u00e8 trascorso, molto pi\u00f9 lungo.\nTipi di Transil.\nVi sono due tipi di Transil:\nCaratteristiche dei Transil.\nI parametri che caratterizzano un Transil sono:\nTransil e Trisil.\nIl Transil \u00e8 simile al \"Trisil\" ma si differenzia in quanto quest'ultimo in presenza di una tensione superiore al valore che lo caratterizza, va in cortocircuito e vi rimane fino a quando la tensione applicata ad esso non viene rimossa (tipo di funzionamento chiamato \"crowbar\"). A monte del Trisil va quindi previsto un dispositivo che limiti la corrente (fusibile, PTC, ecc.) per non determinare la distruzione del Trisil e non generare pericolose sovracorrenti. La curva caratteristica (anche se le funzioni e potenze in gioco sono diverse) \u00e8 simile a quella del DIAC. A parit\u00e0 di dimensioni il Trisil pu\u00f2 sopportare delle potenze di disturbo e quindi delle correnti maggiori del Transil in quanto, quando interviene, la tensione ai suoi capi si riduce a circa un volt.\nTransil e Varistore.\nLe differenze tra Transil e Varistore sono:"}
{"id": "1506715", "revid": "599013", "url": "https://it.wikipedia.org/wiki?curid=1506715", "title": "George Morrell", "text": "Le due pi\u00f9 importanti squadre che ha allenato sono il Morton e l'Arsenal."}
{"id": "1506717", "revid": "1543377", "url": "https://it.wikipedia.org/wiki?curid=1506717", "title": "Atassia di Friedreich", "text": "Latassia di Friedreich \u00e8 una malattia causata da un'anomalia genetica autosomica recessiva che comporta nel tempo un danno progressivo del sistema nervoso. Si tratta della forma pi\u00f9 comune di atassia ereditaria.\nDeve il nome al suo scopritore, il medico tedesco Nikolaus Friedreich, che per primo la descrisse nel 1863.\nEpidemiologia.\nIn Europa tale atassia colpisce mediamente una persona su 50.000 e incide su persone fino al secondo decennio di et\u00e0.\nNel 1984 uno studio canadese ha trovato traccia di 40 casi riconducibili a tale malattia, tutte persone discendenti dallo stesso ceppo genealogico.\nClassificazione.\nEsistono varie forme di atassia. Alcune di queste sono legate ad alterazioni metaboliche su base genetica o no, traumatiche, ecc. L'atassia di Friedreich \u00e8 un'atassia metabolica (nella sua patogenesi sembra implicata la deficienza di una proteina, la fratassina, che avrebbe il compito di smaltire i metaboliti di rifiuto dei processi energetici all'interno del mitocondrio), su base genetica: l'individuo affetto ha un gene anomalo con entrambi gli alleli che presentano, nella maggior parte dei casi, un numero esuberante di triplette che impediscono l'adeguato \"srotolamento\" del DNA che favorisce la sintesi della fratassina e che infatti \u00e8 deficitaria.\nEziologia.\nTale malattia \u00e8 causata dalla mutazione di un gene, \"FRDA\" o \"X25\" localizzato nel locus q13-q21 del cromosoma 9 e che codifica per una proteina denominata fratassina. All'atassia di Friedreich \u00e8 associata la presenza di un'area di espansione di triplette nucleotidiche (GAA) ripetute nel primo introne del gene.\nClinica.\nLa sintomatologia \u00e8 molto variabile da persona a persona: dipende essenzialmente dal livello di anomalia genetica ed \u00e8 correlata all'et\u00e0 di insorgenza. In generale la malattia incomincia a dare disturbi dell'equilibrio, per cui il soggetto affetto ha difficolt\u00e0 a correre, a mantenere la postura in luoghi bui e affollati; il paziente perde progressivamente i riflessi osteotendinei agli arti inferiori, la deambulazione si fa progressivamente impacciata, incominciano a comparire disturbi della coordinazione che comportano difficolt\u00e0 ad allacciarsi i bottoni, a scrivere, a parlare (parola scandita), a deglutire.\nNon raramente il soggetto si deve dotare di una sedia a rotelle.\nNelle forme pi\u00f9 acute si associano una grave cardiopatia e il diabete.\nTrattamento.\nAl contrario di altre forme di atassia, non esiste una cura per quelle genetiche. L'idebenone, sostanza che elimina nel corpo i radicali liberi, diminuisce il rischio di complicanze cardiovascolari, ma non esistono prove che migliori la funzione neurologica. Esiste un unico studio scientifico su un piccolo campione di pazienti: undici pazienti adulti con atassia ereditaria spinocerebellare o di Friedreich, hanno indossato per tre settimane i dispositivi Equistasi\u00ae e alla fine del trattamento hanno migliorato i parametri spazio-temporali del cammino (cadenza, lunghezza del ciclo, tempi di appoggio, tempi di doppio appoggio e di volo) e anche le scale cliniche di valutazione (SARA, 6MWT, PATATEST e 9-HPT)"}
{"id": "1506736", "revid": "729019", "url": "https://it.wikipedia.org/wiki?curid=1506736", "title": "U.S. Route 80", "text": "La U.S. Route 80 \u00e8 una strada statunitense a carattere nazionale che corre da est ad ovest. La cifra \"0\" nel numero della strada indica che originariamente andava dall'oceano Atlantico all'oceano Pacifico. In seguito l'intero segmento ad ovest di Dallas \u00e8 stato decommissionato in favore di altre autostrade.\nOggi il termine orientale della strada \u00e8 a Tybee Island (GA), sull'oceano Atlantico; il suo termine orientale \u00e8 al confine tra Dallas e Mesquite, in Texas, all'intersezione coll'Interstate 30."}
{"id": "1506738", "revid": "729019", "url": "https://it.wikipedia.org/wiki?curid=1506738", "title": "Adone Zecchi", "text": "Biografia.\nHa studiato al Conservatorio G. B. Martini di Bologna, diplomandosi prima in violino e poi in composizione, sotto la guida di Franco Alfano e Cesare Nordio. Ha occupato la cattedra di Musica Corale e Direzione di Coro, e poi di Fuga e Composizione presso il Conservatorio della sua citt\u00e0, di cui \u00e8 stato successivamente direttore nel decennio 1964-1974.\n\u00c8 stato maestro collaboratore con Pietro Mascagni. Ha svolto con successo attivit\u00e0 di Direttore d'orchestra sia lirico (Barbiere di Siviglia, Werther, Tosca) sia sinfonico. \nDal 1926 sino agli anni '50 \u00e8 stato direttore della corale \"Euridice\"; nel 1930 ha dato vita all'Orchestra Bolognese da Camera, dedita al repertorio pi\u00f9 selezionato del sinfonismo classico moderno, iniziando nel contempo una brillante attivit\u00e0 di compositore e di critico.\nNel dopoguerra ha fondato e diretto il Gruppo Madrigalistico Femminile \"G. B. Martini\", ottenendo ampi consensi di pubblico e di critica in Italia e all'estero; dal 1974 al 1982, \u00e8 stato direttore della \"Tavolata Polifonica Bolognese\", da lui fondata. Segretario nazionale della SIMC (Societ\u00e0 Italiana musica contemporanea) dal 1956 al 1959, si \u00e8 sempre battuto per l'introduzione dell'Educazione Musicale nella scuola dell'obbligo ed ha incrementato la formazione di varie societ\u00e0 corali sul territorio nazionale, ricoprendo la carica di Presidente del Gruppo Nazionale Insegnanti di Educazione Musicale e delle Societ\u00e0 Corali Italiane (USCI).\nNel decennio 1964-1974, come Direttore del Conservatorio G. B. Martini di Bologna, non solo ha dato notevole impulso a nuove cattedre di insegnamenti non tradizionali, ma ha continuato a partecipare attivamente, con varie iniziative, alla vita culturale della sua citt\u00e0 (musiche di scena, commenti musicali radiofonici e televisivi, composizioni per orchestra da camera e musica corale, pubblicazioni scientifiche e didattiche, concerti, ecc.).\nDal 1968 al 1978 \u00e8 stato Presidente Nazionale dell'Unione Societ\u00e0 Corali Italiane (U.S.C.I. - E.N.A.L.).\nDal 1975 \u00e8 stato Direttore Artistico e Docente del \"Corso Nazionale di Aggiornamento di Musica Corale e Direzione di Coro\" che, autorizzato dal Ministero della Pubblica Istruzione, si teneva a Marina di Ravenna (Ra).\n\u00c8 stato Presidente o Membro di varie giurie di concorsi nazionali ed internazionali di pianoforte (La Spezia, Osimo, Treviso, Senigallia), di Canto Corale (Vittorio Veneto, Adria, Padova, Arezzo), e di Canto Lirico al Concorso Sperimentale \"A.Belli\" di Spoleto nel 1975.\nOltre all'attivit\u00e0 di compositore ha curato quella della \"Tavolata Bolognese\" da lui fondata nel 1975, con la quale ha presentato in pubblico programmi di polifonia vocale di particolare interesse. Parallela a quella di compositore, esecutore, didatta e organizzatore ebbe attivit\u00e0 di pubblicista e fu fervente propagandista della diffusione dell'Educazione Musicale attraverso la scuola di ogni ordine e grado.\nLa sua produzione ha toccato vari campi: quello della musica orchestrale, da camera e corale, fino ai commenti musicali radiofonici e televisivi, affiancando all'attivit\u00e0 compositiva scritti e opere di carattere culturale e didattico.\nIl suo celebre saggio intitolato \"Il Direttore di coro\" \u00e8 tutt'oggi un punto di riferimento per tutti i maestri di coro.\nFra i vari riconoscimenti ottenuti in ambito nazionale e internazionale, si segnalano l'elezione a membro della \u201cRoyal Academy of Music\u201d, la medaglia d'oro quale benemerito della Scuola, della Cultura e dell'Arte conferitagli dal Presidente della Repubblica nel 1963 e l'Honorable Mention California Arpist Association (per il Divertimento per flauto, arpa e archi).\nOpere.\nTra parentesi l'editore, il luogo e la data di pubblicazione"}
{"id": "1506749", "revid": "1528507", "url": "https://it.wikipedia.org/wiki?curid=1506749", "title": "Campeggio", "text": "Il campeggio \u00e8 un modo di trascorrere una vacanza all'aria aperta alloggiando in ripari temporanei o permanenti che possono essere tenda, roulotte o caravan, in sosta libera o in aree attrezzate pure chiamate \"campeggi\".\nRappresenta una forma alternativa al turismo tradizionale, in albergo o appartamento, a cui si rivolge un gran numero di persone nel mondo.\nDescrizione.\nOrigini del campeggio.\nLe prime associazioni di campeggiatori nascono agli inizi del 1900, dapprima in Gran Bretagna, grazie all'attivismo di T. M. Holding che, nel 1877, aveva adottato per primo l'integrazione tra la crociera in canoa attraverso la Scozia e le soste sotto una tenda. Lo stesso Holding, assieme al reverendo Johnson di Oxford fond\u00f2, nel 1901, la prima associazione di campeggiatori, la \"Association of Cycle Campers\", seguita nel 1912 dal \"Camping Club de Belgique\" e, successivamente, da associazioni sparse in tutta Europa.\nLa prima associazione italiana nasce nel 1932: \u00e8 la A.C.C.P. (Auto Campeggio Club Piemonte) a cui segue negli anni successivi la fondazione della F.I.C.C. (Federazione Internazionale del Campeggio e del Caravaning 1932-1933), della A.C.I. (Associazione Campeggiatori Italiani-1939), della A.C.T.I. (Associazione Campeggiatori Turistici d'Italia, nata con decreto del Ministro della Cultura Popolare nel 1940), fino alla nascita di Federcampeggio (1950). A.C.T.Italia - Federazione 2000\nIl campeggio, per quegli anni, rappresenta una forma di turismo sostanzialmente legato all'automobile ed \u00e8 alla portata dei pochi che possono permettersi di possederne una. Le associazioni organizzano i primi raduni in collaborazione con il giornale \"La Stampa\".\nNel 1949 nasce il primo campeggio italiano in localit\u00e0 Parco Leopardi di Torino. Si tratta della prima struttura dotata di servizi e sorveglianza e l'accesso \u00e8 a pagamento.\nAree adibite a campeggio.\nLe aree attrezzate a campeggio offrono varie opportunit\u00e0 di soggiorno per periodi pi\u00f9 o meno lunghi: l'offerta va dalla semplice piazzola (per tenda/roulotte/camper) fino ai bungalow, o all'affitto di tende o roulotte gi\u00e0 montate e pronte per l'uso.\nNel corso degli anni si \u00e8 assistito ad uno sviluppo dei servizi offerti che ha portato ad avere campeggi sempre pi\u00f9 grandi e sempre pi\u00f9 somiglianti a villaggi vacanze o a citt\u00e0 piuttosto che luoghi naturali, facendo cos\u00ec mancare un po' dello spirito nativo del campeggiatore. Per contro lo sviluppo in tal senso ha consentito di offrire a tutti, giovani e meno giovani, una diversa possibilit\u00e0 di svago ed ha aumentato il numero di utenti in rapporto anche al prezzo, pi\u00f9 accessibile rispetto alle altre offerte.\nI campeggi si possono ormai trovare in tutti i luoghi dove sia presente anche una minima offerta turistica, anche se sono pi\u00f9 frequenti lungo i litorali dove nel periodo estivo si riempiono di una folta schiera di vacanzieri.\nCome per le strutture alberghiere, anche i campeggi sono classificati con un numero di stelle crescente al crescere dell'offerta di servizi, attrezzature, comfort e attivit\u00e0 ricreative.\nOggigiorno numerose sono le associazioni che promuovono il campeggio e il turismo itinerante e numerosi sono i siti internet dove si possono trovare informazioni sui campeggi al pari di quanto avviene per le strutture alberghiere.\nAttrezzature e mezzi da campeggio.\nTenda.\nLa tenda \u00e8 la prima e pi\u00f9 antica dotazione del campeggiatore e rappresenta la soluzione base per chi vuole campeggiare in maniera economica. Esistono numerosi tipi di tenda che si differenziano fra loro per tipologia costruttiva, grandezza e ingombro. La tenda pu\u00f2 essere costruita in cotone idrorepellente o tessuto sintetico. Sostanzialmente tutti i tipi di tenda sono composti da una serie di pali di sostegno, da un telo esterno (protezione dagli agenti atmosferici), e da una camera interna in tessuto traspirante (protezione da insetti etc.). In base alle necessit\u00e0 abitative \u00e8 possibile scegliere fra tende da 2-6 o pi\u00f9 posti letto, aventi forme e struttura diverse, che vanno dalla classica tenda canadese alla moderna tenda igloo, dalla tenda a casetta al carrello tenda.\nLa tenda igloo si distingue per praticit\u00e0 e velocit\u00e0 di montaggio rispetto alle altre, anche perch\u00e9 in questo tipo di tenda la paleria \u00e8 sostituita da stecche pieghevoli in fibra. Per questo \u00e8 molto usata dai giovani e, in particolare, dai campeggiatori motociclisti che la utilizzano anche per il ridotto ingombro.\nCarrello tenda.\nSi tratta di un carrello attrezzato e trainabile da una automobile, che contiene all'interno i pali e tutta la struttura della tenda. Giunti sul posto di campeggio, si sgancia il carrello dall'auto, lo si stabilizza mediante opportuni piedini di stazionamento e si \u201capre\u201d la struttura alla stregua di un ombrello, costruendo cos\u00ec la tenda vera e propria. I vantaggi del carrello tenda sono nella maggiore robustezza della struttura e nel sopraelevamento delle zone letto rispetto al suolo che evita, in caso di pioggia, l'allagamento della tenda, soprattutto quando la piazzola \u00e8 pi\u00f9 bassa del terreno circostante. Altro vantaggio rispetto alla tenda \u00e8 che il carrello funge anche da contenitore di tutta l'attrezzatura necessaria per il campeggio cos\u00ec da poter essere parcheggiato, pronto per il successivo utilizzo.\nRoulotte o caravan.\nSi tratta di una cellula abitativa precostruita (generalmente pannelli sandwich in alluminio o vetroresina) trainabile da una automobile, contenente al proprio interno tutti gli elementi essenziali di una abitazione: fornello a gas, tavoli (\"dinette\"), frigorifero trivalente, bagno chimico, letti, impianto idrico ed elettrico e riscaldamento. Rispetto alla tenda e/o al carrello tenda offre un comfort ed un riparo dalle intemperie molto maggiore. La roulotte pu\u00f2 essere utilizzata per un campeggio di tipo \u201cstanziale\u201d o itinerante per l'elevato comfort raggiunto dai veicoli odierni.\nVeranda.\nSi tratta di un accessorio generalmente utilizzato per le roulotte. Consiste in una tenda con struttura metallica applicata solidalmente alla parete frontale della roulotte con lo scopo di ampliarne la superficie abitativa. La veranda \u00e8 usata normalmente come zona \u201cgiorno\u201d mentre la roulotte come zona \u201cnotte\u201d.\nCamper o autocaravan.\nSi tratta di un veicolo attrezzato per soggiornarvi durante le soste. In pratica si pu\u00f2 dire che si tratta di una roulotte con il motore in quanto di questa ne conserva le caratteristiche salienti ed inoltre pu\u00f2 muoversi autonomamente. Il camper \u00e8 utilizzato prevalentemente per un turismo di tipo itinerante in quanto consente di sostare in qualsiasi luogo senza bisogno di altro. In molti paesi, la sosta dei camper \u00e8 regolamentata; in Italia, dal codice della strada.\nTenda da tetto.\n\u00c8 la tenda applicabile sul tetto dell'auto, alla quale si accede tramite una scaletta.\nAttrezzatura per la preparazione del cibo.\nLa pratica del campeggio pu\u00f2 richiedere l'utilizzo di una semplice attrezzatura per la preparazione del cibo. Elemento fondamentale \u00e8 costituito dal fornello portatile da campeggio, progettato per esibire doti di portabilit\u00e0 e leggerezza, utilizzabile non solo nel campeggio, ma anche in altre situazioni, in cui tali doti sono apprezzate, come pic-nic, escursioni ecc.\nL'uso del fornelletto da campeggio \u00e8 associato, normalmente, a una cucina rudimentale ed estemporanea, anche se, nonostante le limitazioni del mezzo, \u00e8 possibile eseguire preparazioni che coniughino il gusto del cibo con la semplicit\u00e0 e la rapidit\u00e0 di esecuzione richieste dall'uso in campeggio o in escursione."}
{"id": "1506750", "revid": "196390", "url": "https://it.wikipedia.org/wiki?curid=1506750", "title": "Aeronautica sovietica", "text": ""}
{"id": "1506763", "revid": "2014155", "url": "https://it.wikipedia.org/wiki?curid=1506763", "title": "Filippo I di Borbone-Orl\u00e9ans", "text": "Nato \"Duca d'Angi\u00f2\", Filippo divenne Duca d'Orl\u00e9ans alla morte di suo zio Gastone nel 1660. L'anno successivo ricevette anche il ducato di Valois e di Chartres. Dopo la sua vittoria in battaglia nel 1671, il fratello Luigi XIV gli don\u00f2 il ducato di Nemours, i marchesati di Coucy e Folembray e le contee di Dourdan e Romorantin. Fu conosciuto semplicemente come Monsieur, il titolo tradizionalmente riservato al fratello minore del re alla corte francese.\nApertamente omosessuale, ebbe di fatto uno stile di vita bisessuale per compiere il suo dovere dinastico. Attraverso i figli dei suoi due matrimoni, Filippo divenne un antenato comune di numerosi regnanti in tutta Europa, tanto da guadagnarsi il soprannome di \"il nonno d'Europa\". Fu antenato diretto di Luigi Filippo, che govern\u00f2 la Francia dal 1830 fino al 1848 durante la monarchia di Luglio. Attraverso un'attenta amministrazione familiare, Filippo miglior\u00f2 notevolmente le sorti della casa di Orl\u00e9ans, un ramo cadetto dei Borbone di Francia, di cui era il fondatore.\nBiografia.\nInfanzia.\nSecondogenito di Luigi XIII di Francia e di sua moglie Anna d'Austria, Filippo nacque il 21 settembre 1640 nel Castello di Saint-Germain-en-Laye, a meno di 20\u00a0km dal centro di Parigi. Il principe nacque in presenza, oltre che dei suoi genitori, di Carlotta Margherita, principessa di Cond\u00e9 e di Francesca, duchessa di Vend\u00f4me, esponenti di spicco della dinastia dei Borboni. Un'ora dopo la sua nascita, venne battezzato con cerimonia privata da Dominique S\u00e9guier, vescovo di Meaux.\nDopo il battesimo, si occup\u00f2 di lui Fran\u00e7oise de Souvr\u00e9, marchesa di Lansac, gi\u00e0 governante del fratello. Al momento della sua nascita era secondo nella linea di successione, subito dietro al fratello Luigi (poi Luigi XIV di Francia), che eredit\u00f2 il trono prima che Filippo compisse i tre anni di et\u00e0. Inoltre, \u00e8 stato l'erede presuntivo dall'incoronazione del fratello avvenuta nel 1654 fino alla nascita di Luigi, il Gran Delfino nel 1661.\nCome figlio di un re al potere, Filippo aveva dalla nascita l'appellativo di \"Fils de France\" (figlio di Francia) e il trattamento di \"Altezza Reale\". Luigi XIII avrebbe tanto voluto nominarlo Conte di Provenza. Tuttavia era ben radicata la consuetudine di concedere, fin dal XIV secolo, il titolo di duca d'Angi\u00f2 al figlio minore e Luigi XIII decise di rispettare la tradizione.\nEducazione e formazione.\nFilippo si dimostr\u00f2 fin da subito attraente e intelligente, due qualit\u00e0 che unitamente al suo rango di principe lo rendevano una personalit\u00e0 eccezionale per la Francia del XVII secolo. Anna, duchessa di Montpensier lo descrisse come \"il bambino pi\u00f9 affascinante del mondo\" mentre una confidente di sua madre, Madame de Motteville, afferm\u00f2: \"Filippo dimostra un'intelligenza sempre pi\u00f9 viva\". Tuttavia fu destinato a crescere all'ombra del fratello al fine di evitare una situazione analoga a quella che aveva contrassegnato, in maniera burrascosa, il rapporto tra Gastone e Luigi XIII, e il successivo difficile periodo della fronda dei principi durante la \"R\u00e9geance\".\nFu il cardinale Mazzarino a consigliare alla madre di dare modo al ragazzo di esprimere apertamente la propria personalit\u00e0 in tutte le sue sfaccettature, ostentando per la prima volta apertamente anche le sue tendenze sessuali. Anna lo chiamava \"la mia bambina\" e lo fece vestire con abiti femminili fin da ragazzo, un'azione che avrebbe perseguito per tutta la vita. In seguito cominci\u00f2 a frequentare anche balli e feste pubbliche in abbigliamento femminile, con trucchi e gioielli - piuttosto noto \u00e8 il suo costume da pastorella - destando curiosit\u00e0 e talvolta anche scandalo.\nLa sua formazione fu affidata al filosofo Fran\u00e7ois de La Mothe Le Vayer (precettore anche di suo fratello), all'abate Fran\u00e7ois-Timol\u00e9on de Choisy ed al generale C\u00e9sar de Choiseul du Plessis-Praslin, entrambi scelti da Mazzarino, nel frattempo nominato sovrintendente all'educazione. Filippo studi\u00f2 principalmente lingue (francese, latino, italiano), storia, letteratura, matematica, disegno e danza.\nVita a corte.\nNell'autunno del 1647, all'et\u00e0 di sette anni, Filippo contrasse il vaiolo ma riusc\u00ec a recuperare la sua salute dopo un periodo di convalescenza presso il Palais-Royal di Parigi. Appena pochi mesi dopo, l'11 maggio 1648, partecip\u00f2 alla sua prima cerimonia ufficiale, quando fu battezzato pubblicamente, alle tre di pomeriggio, al Palais-Royal. Il padrino e la madrina furono lo zio Gastone d'Orl\u00e9ans e la zia Enrichetta Maria, moglie di Carlo I d'Inghilterra.\nAlla morte di Luigi XIII per infarto avvenuta nel 1643, Anna d'Austria ottenne la reggenza per il figlio Luigi, ancora minorenne. Grazie all'aiuto del cancelliere Pierre S\u00e9guier, riusc\u00ec a revocare le disposizioni testamentarie del defunto marito, che limitavano i suoi poteri. Bench\u00e9 Anna avesse preso il controllo, ci fu un generale stupore quando affid\u00f2 il governo all'allora primo ministro (denominato \"Principal Ministre\") il cardinale Mazzarino, pupillo del Richelieu, gi\u00e0 presente come figura di rilievo nel consiglio reale. Approfittando della debolezza della corona, l'alta nobilt\u00e0 parigina si ribell\u00f2 pretendendo di avere pi\u00f9 potere, sostenendo il movimento di opposizione noto come la Fronda, che dal giugno 1648 provoc\u00f2 un'ulteriore instabilit\u00e0 politica. Dopo che i \"frondeurs \"fecero irruzione nel palazzo reale, Anna e i due figli decisero di lasciare Parigi e di trasferire altrove l'intera corte, mentre Mazzarino fugg\u00ec in esilio. La lotta per il potere si risolse solamente dopo un cruento conflitto durato oltre cinque anni con la vittoria di Anna e del Mazzarino, che tornarono trionfalmente a Parigi.\nNel 1651, Luigi XIV raggiunse l'et\u00e0 legale per regnare, ovvero tredici anni. Come fratello minore del nuovo re, Filippo ricevette l'appellativo di \"Petit Monsieur\" per distinguerlo da suo zio Gastone, anch'egli fratello minore di un re, che venne allora chiamato \"Gran Monsieur\". Fu conosciuto semplicemente come \"Monsieur\" non prima del 1660 alla morte dello zio, dal quale eredit\u00f2 anche il titolo di duca d'Orl\u00e9ans.\nAll'incoronazione di Luigi XIV il 7 giugno 1654, Filippo fu decano della cerimonia, ottenendo il privilegio di porre sul capo del fratello la corona di Francia. Per tutta la vita da quel momento fu un amante dell'etichetta di corte, assicurandosi sempre che ogni cerimonia a cui avesse preso parte si fosse svolta rispettando scrupolosamente anche la pi\u00f9 insignificante regola di cerimoniale.\nAlla fine di giugno del 1658 Luigi XIV si ammal\u00f2 gravemente, presumibilmente di febbre tifoide a causa di un'intossicazione alimentare, tanto da essere dichiarato quasi morto. La malattia pose Filippo al centro dell'attenzione dato che, nel caso di morte del fratello, sarebbe diventato il nuovo Re di Francia. Per paura di contagio non pot\u00e9 pi\u00f9 vedere il re, mentre sua madre cominci\u00f2 a dimostrare un maggiore affetto standogli pi\u00f9 vicino. Dopo il recupero di Luigi XIV, avvenuto a met\u00e0 luglio, tutto torn\u00f2 alla normalit\u00e0 e Filippo fu abbandonato ancora una volta a s\u00e9 stesso.\nQualche mese pi\u00f9 tardi, l'8 novembre, Barth\u00e9lemy Hervart, proprietario del castello di Saint-Cloud a circa 10\u00a0km da Parigi, organizz\u00f2 una magnifica festa in onore della famiglia reale. Circa due settimane dopo, il 25 novembre, Filippo acquist\u00f2 per 290.000 \"livres\" la tenuta, da cui era rimasto profondamente colpito, cominciando fin da subito ad apportare migliorie a quella che allora non era altro che una piccola villa di campagna.\nDuca d'Orl\u00e9ans.\nQuando lo zio Gastone mor\u00ec nel febbraio 1660 senza eredi maschi, il ducato d'Orl\u00e9ans torn\u00f2 alla corona. Il ducato era sempre stato uno dei pi\u00f9 apprezzati appannaggi ed era tradizionalmente legato al fratello minore di un re, in questo caso Filippo. Cos\u00ec Luigi XIV gli concesse ufficialmente il titolo di duca d'Orl\u00e9ans il 10 maggio 1661 insieme ai titoli sussidiari di duca di Valois, duca di Chartres e signore di Montargis.\nAl fine di scoraggiare, o addirittura impedire a Filippo di avere ambizioni che avessero potuto indurre rivalit\u00e0 al re, la madre Anna, sempre su consiglio del cardinale Mazzarino, persegu\u00ec una politica familiare volta a limitare notevolmente la sua libert\u00e0 finanziaria. In seguito, Filippo cerc\u00f2 di aggiungere alla sua gi\u00e0 ricca titolatura la contea d'Artois, la contea di Blois e il governatorato di Linguadoca, ma il fratello glieli rifiut\u00f2 e non li concesse.\nAlla morte di Anna Maria Luisa d'Orl\u00e9ans nel 1693, figlia dello zio Gastone, Filippo acquis\u00ec i ducati di Montpensier, di Ch\u00e2tellerault, di Saint-Fergeau e di Beaupr\u00e9au, il principato di Joinville, le contee di Dourdan e Romorantin, di Mortain, di Bar-sur-Seine e le viscontee di Auge e di Domfront.\nBattaglia di Cassel e allontanamento dal potere.\nFilippo seppe distinguersi sul campo di battaglia, dimostrando un deciso coraggio e sconfiggendo le truppe di Guglielmo d'Orange nel corso della guerra franco-olandese (1672-1678), evento dopo il quale venne promosso tenente generale.\nLa vittoria pi\u00f9 importante, Filippo la ottenne l'11 aprile 1677 con la Battaglia di Cassel contro Guglielmo III, principe d'Orange, poi re d'Inghilterra nonch\u00e9 figlio della prima cugina di Filippo, Maria, principessa d'Orange. Guglielmo decise di intervenire a favore di una serie di villaggi assediati da Filippo; da Ypres marci\u00f2 con 32.000 uomini verso Poperinge e Oxela\u00ebre nella Valle di Cassel. Filippo, venuto a conoscenza dei piani del nemico, pens\u00f2 di scontrarsi con gli uomini di Guglielmo a Penebeek tra Noordpeene e Zuytpeene. Luigi XIV gli invi\u00f2 25.000 fanti e 9000 cavalieri di supporto da Cambrai al comando del maresciallo de Luxembourg. Col calar della sera in loco erano 60.000 soldati pronti per lo scontro.\nGli olandesi attaccarono le posizioni francesi d'improvviso e senza aver studiato le forze nemiche. Il maresciallo di Luxembourg sorprese a sua volta gli olandesi con un attacco di cavalleria che praticamente distrusse tre battaglioni e disperse l'esercito di Guglielmo. In tutto le perdite di ambo i lati si attestarono a 4200 morti e 7000 feriti. Filippo venne osannato per le sue abilit\u00e0 come comandante militare, con grande disappunto di suo fratello il re che comunque non gli pot\u00e9 negare il successo militare che andava anche a vantaggio della Francia. Luigi XIV era geloso della crescente popolarit\u00e0 di Filippo sia a corte che sul campo di battaglia. In onore della sua vittoria a Cassel, Filippo istitu\u00ec un Collegio diretto dai Barnabiti a Parigi in adempimento di un voto. La campagna per\u00f2 segn\u00f2 la fine della sua carriera militare e torn\u00f2 ben presto alla sua vita di piaceri.\nNonostante le chiare abilit\u00e0 strategiche, Luigi XIV, geloso e preoccupato che il fratello potesse trarre da questa vittoria una certa fama a suo discapito, lo sollev\u00f2 dal comando, e successivamente lo tenne sempre lontano dal potere. Da allora Filippo si concentr\u00f2 sulla vita mondana di palazzo, spendendo fiumi di denaro in divertimenti e feste sfarzose.\nObbligato dal fratello a non interessarsi agli affari politici, Filippo decise di cercare potere altrove. Nel 1700 protest\u00f2 contro il testamento di Carlo II di Spagna, che dava a Filippo d'Angi\u00f2 la corona spagnola, a cui egli aveva diritto come figlio di Anna d'Austria, e quindi nipote di re Filippo IV di Spagna. Tuttavia non riusc\u00ec nell'intento.\nAnni della cultura e delle feste.\nDall'epoca della vittoria a Cassel sino agli anni '90 del Seicento, Filippo concentr\u00f2 le proprie energie principalmente nell'espansione dei propri possedimenti, della propria fortuna personale, della propria collezione d'arte e nel rinnovamento delle proprie residenze, il Palais Royal ed il Castello di Saint-Cloud. Quest'ultima fu la sua residenza favorita, sede di una corte burrascosa in perenne espansione. Filippo divenne patrono di artisti importanti come Jean Nocret e Pierre Mignard, entrambi impiegati nelle elaborate decorazioni di Saint Cloud e del Palais Royal. All'inizio del 1660, Filippo ordin\u00f2 inoltre all'architetto Antoine Le Pautre di avviare i lavori per l'estensione di Saint Cloud; successivamente questi divenne \"contr\u00f4leur g\u00e9n\u00e9ral\" delle propriet\u00e0 di Filippo.\nA seguito della morte di Lepautre nel 1679, i lavori a Saint Cloud vennero continuati dal suo assistente Jean Girard in collaborazione con Thomas Gobert. Successivamente, Filippo chiam\u00f2 Mansart a disegnare un grande scalone di rappresentanza per l'ala sinistra del palazzo sullo stile dello Scalone degli Ambasciatori di Versailles. I giardini vennero ridisegnati integralmente da Andr\u00e9 Le N\u00f4tre, mentre le fontane e i canali interni vennero aggiunti da Mansart nel 1698. Al momento della morte di Filippo nel 1701, la residenza di Saint Cloud copriva un'area di 4,9 km\u00b2. \nSaint Cloud rimase alla famiglia Orl\u00e9ans sino al 1785, quando il pronipote di Filippo, Luigi Filippo lo vendette a Maria Antonietta per la somma di 6.000.000 di livres.\nMigliorie minori vennero apportare al Palais Royal dal 1661 all'epoca del matrimonio di Filippo con Enrichetta, ma la propriet\u00e0 era comunque parte della corona reale di Francia. Filippo venne limitato nei lavori al palazzo sino al 1692 quando il palazzo gli venne assegnato in maniera definitiva. Per le modernizzazioni successive egli si rivolse quindi a Mansart. Le decorazioni interne vennero affidate ad Antoine Coypel, il cui padre No\u00ebl Coypel aveva lavorato gi\u00e0 in precedenza al palazzo. Nel 1695, Filippo acquist\u00f2 un'isola sulla Senna proprio davanti al castello che rinomin\u00f2 \"\u00cele de Monsieur\".\nFilippo era inoltre appassionato di musica e di danza, eccellendo in particolare in quest'ultima arte per eccezionali abilit\u00e0. Fu patrono di musicisti come Anglebert, Du Mont, Arlaud e Marie Aubry, molti dei quali fecero parte degli inservienti della sua casata sino alla sua morte. Lully fu anch'egli un \"prot\u00e9g\u00e9\" di Filippo dopo che ebbe lasciato la casata di Madmoiselle. La piccola collezione d'arte di Filippo gett\u00f2 le basi per la creazione della \"Collezione Orleans\", una delle pi\u00f9 importanti collezioni d'arte mai assemblate al mondo.\nCol permesso del \"parlement\" di Parigi, Filippo sponsorizz\u00f2 una serie di progetti per migliorare l'immagine della Francia a livello nazionale e internazionale che per\u00f2 portarono anche a lui dei profitti. Dal 1679, gli venne garantito il diritto di costruire il Canale d'Orl\u00e9ans, un grande canale artificiale che collegava la Loira alla citt\u00e0 di Orl\u00e9ans tramite il Canale del Loing ed il Canale di Briare nel villaggio di Buges presso Montargis. Era questo il pi\u00f9 grande canale d'acqua artificiale della Francia dall'epoca del nonno di Filippo, Enrico IV, il quale aveva eretto il canale di Briare nel 1604. Il canale, utilizzato per il trasporto di beni da Orl\u00e9ans a Parigi, fu un grandioso successo per l'epoca ed \u00e8 ancora oggi in uso.\nUltimi anni e morte.\nAlla morte di \"Mademoiselle\" nel 1693, Filippo acquis\u00ec i ducati di Montpensier, Ch\u00e2tellerault, Saint-Fargeau e Beaupr\u00e9au. Egli divenne inoltre principe di Joinville, conte di Dourdan, Mortain e Bar-sur-Seine e visconte di Auge e Domfront. Negli ultimi suoi anni di vita, Filippo condusse uno stile di vita allegro e gioviale dedicandosi volentieri ai suoi figli e nipoti. Entrambe le sue figlie avute dal primo matrimonio divennero regine e suo figlio il duca di Chartres condusse una brillante carriera militare, combattendo nella Battaglia di Steenkerque nel 1692 e nell'Assedio di Namur con grande soddisfazione del padre. Come aveva fatto con Filippo, Luigi XIV cerc\u00f2 di limitare i poteri del nipote.\nNel 1696, la nipote di Filippo, Maria Adelaide si rec\u00f2 in Francia dalla corte di Savoia per sposare Luigi, duca di Borgogna che era terzo in linea di successione al trono francese. I due si sposarono di 1697 e divennero genitori di Luigi XV.\nNel 1701, al duca di Chartres venne negata una posizione al fronte nel corso della Guerra di successione spagnola iniziata in quell'anno. Questo fatto fu dovuto all'abilit\u00e0 dimostrata nel campo da suo padre prima e poi da lui, troppa per Luigi XIV. Il pretesto fu il fatto che il duca di Chartres non si era fatto pudore di celare la sua amante, Mademoiselle de S\u00e9ry, a sua moglie. L'8 giugno 1701 Luigi XIV e Filippo si incontrarono al Castello di Marly per cenare insieme. In un primo momento fu Luigi XIV ad attaccare Filippo per la condotta del duca di Chartres con Mademoiselle de S\u00e9ry. Filippo rispose tranquillamente rinfacciando a Luigi XIV di aver tenuto una condotta simile con le sue amanti nel corso del suo matrimonio con la regina Maria Teresa, aggiungendo il fatto che il duca di Chartres ancora non aveva ricevuto i favori promessigli per aver sposato la figlia del re, Francesca Maria. L'arrivo della cena smorz\u00f2 i toni ed i due fratelli si sedettero per mangiare.\nFilippo fece ritorno a Saint Cloud quella sera stessa dove si incontr\u00f2 col figlio, ma collass\u00f2 a terra per un colpo apoplettico che gli fu fatale e che lo colse a mezzogiorno del 9 giugno 1701 all'et\u00e0 di 60 anni. Luigi XIV, venuto a conoscenza della morte del fratello, lo pianse amaramente e disse \"Non posso credere che non vedr\u00f2 mai pi\u00f9 mio fratello!\". Il cuore di Filippo venne portato al convento della Val-de-Gr\u00e2ce il 14 giugno successivo, mentre il suo corpo venne sepolto il 21 giugno nella Basilica di Saint-Denis, dove rimase sino alla Rivoluzione francese quando la sua tomba venne distrutta ed i corpi dissacrati.\nElisabetta Carlotta, preoccupata di finire in convento (come del resto era stato stabilito all'epoca della stipula del suo contratto matrimoniale in caso di morte del marito) ottenne rassicurazione dal re che avrebbe potuto rimanere a corte il tempo che avesse desiderato. Ella si preoccup\u00f2 di bruciare tutte le lettere degli amanti di Filippo che negli anni sarebbero potute cadere \"in mani sbagliate\", oltre al fatto che tali lettere la nauseavano profondamente. Luigi XIV assicur\u00f2 al nuovo duca d'Orl\u00e9ans, gi\u00e0 duca di Chartres, di poterlo trattare come il proprio padre.\nLa vedova Elisabetta Carlotta continu\u00f2 a scrivere frequentemente a sua figlia, alla figliastra e alla duchessa Carlotta Felicita di Brunswick-L\u00fcneburg. Mor\u00ec a Saint Cloud nel dicembre del 1722 e venne sepolta a Saint Denis. Lo \"Chevalier de Lorraine\" mor\u00ec in povert\u00e0 nel 1702.\nVita privata.\nPatrimonio finanziario e fortuna degli Orl\u00e9ans.\nFilippo \u00e8 stato uno degli uomini pi\u00f9 ricchi del regno di Francia alla sua epoca. Gli introiti della sua ricchezza erano essenzialmente derivanti dai feudi dei ducati di Angi\u00f2, Orl\u00e9ans, Valois e Chartres che gli fornirono i mezzi per vivere all'altezza del suo rango. Egli inoltre riceveva periodicamente un vitalizio da parte del re, ed assieme al finanziamento della costruzione ed ai diritti sul canale d'Orl\u00e9ans ottenne di avere entrate sempre pi\u00f9 alte, al punto da farlo competere col re in persona. Egli sfrutt\u00f2 per\u00f2 saggiamente i propri ricavi finanziari, innanzitutto con l'intento di aumentare le sorti della casa di Orl\u00e9ans di cui era il fondatore come membro di un ramo cadetto dei Borbone di Francia.\nVenne considerato un grande mecenate in Francia e fu, ad esempio, protettore di Moli\u00e8re e della sua compagnia teatrale che da Filippo prese il nome di \"Troupe de Monsieur\". \u00c8 grazie a lui che il noto artista francese pot\u00e9 esibirsi per la prima volta davanti a Luigi XIV il 24 ottobre 1658, accrescendo la sua fama sino ad occupare stabilmente i teatri dell'H\u00f4tel du Petit-Bourbon e del Palais-Royal.\nFilippo trascorse la maggior parte della propria esistenza dedicandosi al cerimoniale di corte, tra ricevimenti e banchetti, soggiornando nella reggia di Versailles dove viveva il fratello e la corte reale. Con assiduit\u00e0 frequentava comunque anche le proprie residenze:\nOmosessualit\u00e0 di Filippo.\nDurante i suoi primi anni di vita, la stessa regina Anna era solita definire Filippo con soprannomi come \"la mia piccola bimba\" e lo incoraggi\u00f2 ad indossare abiti spiccatamente femminili anche da giovane\u00a0\u2013 costume che avrebbe mantenuto per il resto della sua vita. Un contemporaneo lo defin\u00ec \"la pi\u00f9 stupida donna mai esistita\" in riferimento alla sua effeminatezza. Anche durante la sua giovent\u00f9, ai balli di corte ed alle feste, Filippo mostr\u00f2 sempre una cura del proprio vestiario straordinariamente femminile per l'epoca, contribuendo per\u00f2 nel contempo a dettare alcune variazioni nella moda dell'epoca, diffondendo il costume da pastorella. Queste tendenze di Filippo, per quanto tollerate presso la corte francese, non erano viste di buon occhio perch\u00e9 potevano minare il potenziale di suo fratello maggiore e la credibilit\u00e0 del suo regno e della sua corte.\nIl 1658 sembra essere stato l'anno in cui la sessualit\u00e0 di Filippo divenne ben definita. Fu il cardinale Mazzarino, intervenendo ancora una volta nella vita privata di corte, a organizzare i suoi primi contatti omosessuali, in particolare con suo nipote Filippo Giulio Mancini, duca di Nevers. L'amante pi\u00f9 celebre di Filippo fu Filippo di Lorena, conosciuto come \"Chevalier de Lorraine\" e descritto dai contemporanei come \"insinuoso, brutale e senza scrupoli\". La passione tra i due, che sarebbe durata per tutta la vita, preoccup\u00f2 la futura moglie Enrichetta, ma era anche chiaro che, grazie al viso attraente e alla mente acuta, non avrebbe avuto problemi ad avere forti legami con entrambi.\nNel gennaio del 1670, la duchessa d'Orl\u00e9ans, stufa dei continui pettegolezzi sul marito, si rec\u00f2 dal re per chiedere che il \"chevalier\" venisse imprigionato e cos\u00ec avvenne, dapprima presso Lione, poi presso l'isola del Castello d'If nel Mediterraneo e poi bandito a Roma. Nel febbraio di quello stesso anno, ad ogni modo, il duca d'Orl\u00e9ans protest\u00f2 e pianse in udienza presso il fratello e riusc\u00ec a restaurarlo nel suo entourage. Filippo dimostr\u00f2 inoltre anche un certo interesse per la nipote di Mazzarino, Laura Mancini, Duchessa di Merc\u0153ur.\nAnche dopo sposato, Filippo intraprese relazioni romantiche con nobili tedeschi, senza riguardo per le proprie mogli. I favoriti di Filippo di cui la corte francese era popolata ad ondate, giovani ragazzi attraenti, avevano un ruolo a corte simile a quello avuto dai \"mignons\" di Enrico III. Filippo si infatu\u00f2 del famoso ed arrogante Armand de Gramont, conte di Guiche. Altro amore di Filippo fu Antoine Coiffier, marchese d'Effiat, entrato nella sua casata come capitano della sua guardia e rimasto col duca sino alla sua morte.\nMatrimonio con la principessa Enrichetta d'Inghilterra.\nDopo il matrimonio di Luigi XIV con Maria Teresa di Spagna il 9 giugno 1660, la regina Anna rivolse la sua attenzione al matrimonio di Filippo. Gi\u00e0 in precedenza Filippo era stato incoraggiato a puntare alla sua cugina maggiore duchessa di Montpensier, figlia primogenita di Gastone d'Orl\u00e9ans e della sua prima moglie, Maria di Borbone. Nota all'epoca con l'epiteto di \"Madmoiselle\", ella disponeva di un'immensa fortuna personale ed aveva gi\u00e0 rifiutato pretendenti di spicco come Carlo II d'Inghilterra. Nata nel 1627, era la sola erede di sua madre che era morta senza aver avuto figli maschi. \"Mademoiselle\" ad ogni modo sapeva essere anche una donna decisa e declin\u00f2 l'offerta del matrimonio, riportando semplicemente che non poteva stare con un uomo come Filippo che era perennemente attaccato alla gonna di sua madre \"come un bambino\". \"Mademoiselle\" rimase nubile. Filippo invece si spos\u00f2 con un'altra sua cugina di primo grado, la principessa Enrichetta d'Inghilterra, figlia minore di re Carlo I d'Inghilterra e di sua moglie, la regina Enrichetta Maria, zia di Filippo che aveva cercato rifugio presso la corte di Francia dopo la nascita della principessa Enrichetta nel 1644. La famiglia reale inglese in esilio visse al Palais Royal ed al Palais du Louvre.\nNel 1660, dopo la Restaurazione della casata degli Stuart al trono d'Inghilterra sotto la guida di suo fratello Carlo II, la principessa Enrichetta fece ritorn\u00f2 in Inghilterra in visita a sua sorella Maria, principessa d'Orange, che poi venne colpita da vaiolo e mor\u00ec. La corte francese ufficialmente chiese la mano di Enrichetta in nome di Filippo il 22 novembre 1660 mentre lei si trovava in Inghilterra. La coppia sigl\u00f2 il proprio contratto di matrimonio al Palais Royal il 30 marzo 1661. La cerimonia ebbe luogo il giorno successivo nello stesso palazzo di fronte, ad un gruppo ristretto di cortigiani. La dote promessa dalla sposa era pari a 840.000 livres. Nota a corte col nome di \"Henriette d'Angleterre\", aveva il soprannome di \"Minette\" per gli intimi, ed ufficialmente divenne nota come \"Madame\" e seppe essere sempre molto popolare a corte per la sua forte personalit\u00e0 che la fece definire da alcuni \"il primo figlio maschio di suo padre\". Enrichetta era una personalit\u00e0 molto aperta ed amava flirtare apertamente, motivo per cui Filippo divenne particolarmente geloso di lei, iniziando a vendicarsi di questo fatto manifestando sempre pi\u00f9 apertamente la sua sessualit\u00e0.\nEnrichetta inizi\u00f2 a flirtare anche con il re dall'estate del 1661 mentre col marito si trovava al Castello di Fontainebleau per il periodo estivo. Filippo, trovandosi impotente di fronte al sovrano, pens\u00f2 di rivolgersi alla madre denunciando il rapporto tra suo fratello e sua moglie e la regina Anna ancora una volta dovette essere chiamata a riprendere sia i due figli (sovrano compreso) che la nuora. Le relazioni tra Enrichetta e Filippo divennero tese anche quando lei tent\u00f2 di insidiare il conte di Guisa, vecchio amante di Filippo.\nLa coppia si spost\u00f2 dalle Tuileries al Palais Royal all'inizio del 1662. Alla fine di marzo di quello stesso anno, Filippo divenne padre di Maria Luisa, futura moglie di Carlo II di Spagna. Enrichetta fu molto dispiaciuta dall'aver messo al mondo una figlia femmina al punto che alcuni riportano che ella avrebbe voluto \"buttarla a fiume!\" Questo fatto offese molto la regina Anna che adott\u00f2 la nipote e le rivolse la massima cura. Per parte sua, Filippo consider\u00f2 sempre Maria Luisa la sua favorita tra i figli. La bambina venne battezzata il 21 maggio 1662. In quello stesso giorno Filippo prese parte al famoso \"Carrousel du Louvre\", dove si travest\u00ec in modo stravagante come lo sci\u00e0 di Persia.\nLa coppia ducale non ebbe un altro figlio sino al 1664, quando Enrichetta diede alla luce a Fontainebleau un figlio che ricevette il titolo di duca di Valois. Filippo scrisse a suo cognato Carlo II d'Inghilterra \"la Vostra sorella questa mattina, sana e salva, ha dato alla luce un bambino. Il bambino sembra godere di eccellente salute\". Il bambino ad ogni modo mor\u00ec a causa di convulsioni nel 1666, dopo essere stato battezzato coi nomi di Filippo Carlo alcune ore prima della morte. La perdita del piccolo duca di Valois afflisse oltremodo Enrichetta. Filippo era invece ansioso di mantenere i privilegi concessi dal re alla sua casata. Nel gennaio di quell'anno mor\u00ec la regina Anna.\nNel 1665, il conte di Guisa venne esiliato dalla corte e Filippo riport\u00f2 ancora una volta a suo fratello che Enrichetta aveva incontri segreti con un nobile danese.\nFilippo prese parte alla Guerra di Devoluzione nel 1667 mentre Enrichetta rimase a Saint Cloud in stato interessante per la terza volta. Sul campo, Filippo seppe distinguersi per valore anche sotto il fuoco nemico, ma divenne presto ironicamente noto per il tempo che spendeva a decorare la sua tenda da campo. Avendo saputo poi che Enrichetta si trovava in pericolo a causa del parto imminente, fece ritorno al castello di Saint Cloud, e segu\u00ec da vicino la moglie che entro breve si riprese. Filippo torn\u00f2 sul campo di battaglia poco dopo combattendo nell'Assedio di Lilla (1667).\nQuando nel 1670 Enrichetta riusc\u00ec dapprima a far imprigionare e poi esiliare l'amante del marito, il duca di Orl\u00e9ans minacci\u00f2 di sciogliere il suo matrimonio con la moglie. Filippo si ritir\u00f2 per vendetta nella residenza di Villers-Cotter\u00eats ed obblig\u00f2 la moglie Enrichetta a seguirlo, esiliandola cos\u00ec dalla corte di Versailles. Le proteste di Filippo infine riuscirono a persuadere il re a farlo recedere dal decreto di esilio.\nLa coppia ebbe il suo ultimo figlio nell'agosto del 1669, una bambina, che venne battezzata Anna Maria nella cappella privata del Palais Royal l'8 aprile 1670 dal primo cappellano di Filippo, il vescovo di Vabres.\nEnrichetta, impegnata largamente nella politica di unione tra Inghilterra e Francia, comp\u00ec diversi viaggi all'estero nella sua terra natia. Tornata a Parigi alla fine di giugno del 1670, Enrichetta dovette confrontarsi per\u00f2 ancora una volta col carattere di Filippo che le rimprover\u00f2 in pi\u00f9 occasioni la sua parte nell'esilio del suo favorito e nella missione segreta a Dover. Malgrado queste tensioni, il 24 giugno di quello stesso anno la ritroviamo ancora a Saint Cloud. Mentre si trovava a Saint Cloud il 30 giugno, collass\u00f2 sulla terrazza del palazzo. Portata all'interno, venne spogliata ed i medici iniziarono a sospettare che fosse stata avvelenata. Mor\u00ec tra le due e le tre della mattina del 30 giugno 1670 all'et\u00e0 di 26 anni. Il \"Chevalier de Lorraine\" ed il marchese d'Effiat vennero accusati del suo avvelenamento, ma l'autopsia eseguita sul corpo mise in luce che la duchessa era in realt\u00e0 morta a causa di una peritonite causata da un'ulcera perforante.\nAlla ricerca di una nuova moglie.\nEnrichetta venne pianta sinceramente dalla corte di Francia, ma ben poco invece da suo marito, a causa della loro travagliata relazione sentimentale. Luigi XIV si impegn\u00f2 personalmente per trovare una nuova moglie a suo fratello, alla continua ricerca di un erede maschio per perpetuare la casata degli Orl\u00e9ans. Ancora una volta l'attenzione venne rivolta alla duchessa di Montpensier. Luigi le chiese gentilmente se avesse voluto riempire \"il posto vacante\" a fianco di Filippo, ma ancora una volta la duchessa declin\u00f2 l'offerta. Luigi rifiut\u00f2 diverse altre candidate sino infine a scegliere la protestante Elisabetta Carlotta del Palatinato. Nota col soprannome di \"Liselotte\", ella era l'unica figlia del conte palatino Carlo I Luigi del Palatinato e di sua moglie la langravia Carlotta d'Assia-Kassel. La sua candidatura venne proposta a corte da Anna Gonzaga, confidente di Filippo e moglie dello zio della sposa, il conte palatino Edoardo del Palatinato-Simmern. Elisabetta Carlotta era cresciuta allevata da sua zia Sofia di Hannover per il pessimo rapporto dei suoi genitori. Per tutta la sua vita rimarr\u00e0 legata all'elettrice Sofia, scrivendole circa 50.000 lettere in tutto sulla vita dettagliata alla corte di Francia ed al fianco del marito. La contessa palatina era inoltre nipote di secondo grado della defunta principessa Enrichetta in quanto il padre di quest'ultima (Carlo I d'Inghilterra) era fratello della nonna paterna di Elisabetta Carlotta, Elisabetta Stuart, elettrice palatina e regina di Boemia.\nMatrimonio con la principessa Elisabetta Carlotta del Palatinato.\nFilippo spos\u00f2 Elisabetta Carlotta, la quale si convert\u00ec al cattolicesimo il 16 novembre 1671. Pur non eccellendo in bellezza come invece era stata Enrichetta, quando Filippo la vide per la prima volta si dice che disse \"Sar\u00f2 in grado di dormire accanto a lei?\" Madame de S\u00e9vign\u00e9 not\u00f2 che la nuova \"Madame\" divenne piuttosto popolare a corte, rinomata per il candore della sua pelle, per il carattere supponente, per la spiccata vanit\u00e0. Nelle sue lettere si deduce quanto volentieri si accostasse al letto di Filippo, ma nel contempo quanto mal tollerasse la presenza dei suoi favoriti a corte.\nLa coppia fu particolarmente felice nel primo anno di matrimonio e perlomeno sino alla primavera del 1672 quando dall'Italia fece ritorno il \"chevalier de Lorraine\". Incinta sulla fine dell'anno, Elisabetta Carlotta nel giugno del 1673 diede alla luce un figlio che ebbe il nome di Alessandro Luigi e che ottenne il titolo di duca di Valois, ma che mor\u00ec nel 1676. Un secondo figlio, Filippo, segu\u00ec nel 1674, e poi una figlia, Elisabetta Carlotta, nel 1676, data dopo la quale i due si accordarono per dormire in letti separati. Elisabetta Carlotta era orgogliosa dei suoi figli come madre, ma non manc\u00f2 di rimanere comunque in contatto coi figli nati dal primo matrimonio del marito.\nDiscendenza.\nL'obiettivo di vita principale di Filippo d'Orl\u00e9ans fu quello di garantirsi una discendenza e, nonostante il proprio orientamento omosessuale, si spos\u00f2 per ben due volte.\nLa prima moglie fu la cugina di primo grado Enrichetta d'Inghilterra, figlia di Carlo I d'Inghilterra e di Enrichetta Maria di Borbone, sorella di Luigi XIII; dal matrimonio, fondamentalmente infelice, contraddistinto dalle infedelt\u00e0 reciproche (si sussurrava che Enrichetta fosse amante dello stesso Re Sole), nacquero quattro figli, di cui solo due femmine raggiunsero la maggiore et\u00e0:\nNel 1671, morta Enrichetta improvvisamente e in circostanze mai completamente chiarite, si rispos\u00f2 con Elisabetta Carlotta del Palatinato, figlia dell'Elettore Palatino, (detta per questo Madame Palatina), dalla quale ebbe:\nTra la discendenza di Filippo (tuttora fiorente) si possono ricordare il gi\u00e0 citato Reggente, Filippo II d'Orl\u00e9ans, Luigi Filippo Giuseppe, detto Filippo \u00c9galit\u00e9, Luigi Filippo, re dei francesi (1830-1848), Luisa, regina dei belgi, e le duchesse d'Aosta Elena, Anna e Claudia.\nTitoli e trattamento.\nIl titolo e trattamento completo di Filippo era il seguente: \"Sua altezza reale, il principe Filippo, pari di Francia, \"monsieur\" e \"fils de france\", duca d'Angi\u00f2, duca d'Orl\u00e9ans, di Valois, di Chartres, di Nemours, di Montpensier, di Ch\u00e2tellerault, di Saint-Fergeau, di Beaupr\u00e9au, principe di Joinville, marchese di Coucy e Folembray, di M\u00e9zier\u00e8s, conte di Dourdan e Romorantin, di Mortain, di Bar-sur-Seine, visconte d'Auge e di Domfront, barone di Beaujolais, signore di Montargis, cavaliere dell'ordine del Santo Spirito\"\nFilippo nella cultura di massa.\n\u00c8 interpretato da \"Alexander Vlahos\" nella serie televisiva \"Versailles\" (2015)."}
{"id": "1506772", "revid": "222370", "url": "https://it.wikipedia.org/wiki?curid=1506772", "title": "X-mas", "text": ""}
{"id": "1506779", "revid": "1305772", "url": "https://it.wikipedia.org/wiki?curid=1506779", "title": "Silent Hunter III", "text": "Silent Hunter III \u00e8 un simulatore di sottomarini sviluppato e pubblicato dalla Ubisoft nel 2005 per il sistema operativo Microsoft Windows. Questo \u00e8 il terzo capitolo della serie \"Silent Hunter\". Come nel suo predecessore, Silent Hunter II, il giocatore veste i panni di comandante di un U-Boot tedesco durante la seconda guerra mondiale, impegnato nella seconda battaglia dell'Atlantico.\nIl gioco \u00e8 stato molto lodato dalla critica, tanto da ricevere un punteggio di 8.8 su 10 da IGN.com, un 8.9 su10 da Gamespot, un 5 su 5 da Gamespy ed un 100% da parte di Subsim.com uno dei maggiori portali, in lingua inglese, dedicati alle simulazioni sottomarine.\nModalit\u00e0 di gioco.\nGli sviluppatori della Ubisoft Romania hanno reintrodotto e migliorato il concetto di \"campagna dinamica\", gi\u00e0 visto nel primo Silent Hunter. Nella \"Modalit\u00e0 Campagna\" \u00e8 ricostruita l'intera campagna sottomarina tedesca dal settembre 1939 fino alla resa nel maggio 1945. Il giocatore \u00e8 chiamato ad impersonare il comandante di un sottomarino tedesco ed il suo compito \u00e8 quello di affondare il maggior tonnellaggio di naviglio avversario. Nella campagna sono riprodotte tutte le Flottiglie operanti in questo periodo, tutte le principali basi dell'Asse e i principali porti alleati; la mappa di gioco copre tutto l'Oceano Atlantico ed il Mar Mediterraneo.\nLe condizioni meteomarine, i movimenti di singole navi, convogli, navi scorta, task force, e la copertura aerea, sono generate in modo casuale dal motore di gioco, cosa che accresce di molto la longevit\u00e0 del titolo, rendendo ogni missione diversa dalla precedente. \u00c8 rispettata appieno la disponibilit\u00e0 delle unit\u00e0 in un determinato periodo della guerra. Ci\u00f2 significa che nei primi mesi del conflitto il giocatore trover\u00e0 molte navi in navigazione solitaria, senza scorta e non armate, la copertura aerea sar\u00e0 quasi assente ed i cacciatorpediniere nemici saranno di pattuglia esclusivamente nelle acque dinanzi ai loro porti. Man mano che il conflitto prosegue e si allarga, il traffico mercantile sar\u00e0 convogliato, i cargo verranno armati, il raggio d'azione degli aerei aumenter\u00e0; l'introduzione di cacciatorpediniere e portaerei di scorta e di pi\u00f9 sofisticate tecnologie per la lotta antisommergibile renderanno la carriera e la sopravvivenza nella Kriegsmarine davvero difficile al vostro alter ego virtuale.\nTuttavia anche il giocatore potr\u00e0 migliorare l'allestimento del proprio sottomarino, attraverso un vasto albero tecnologico, che evolve con l'evolvere della guerra. Man mano che le tecnologie si renderanno disponibili, il giocatore potr\u00e0 scegliere tra i seguenti U-Boot:\nE possibile cambiare anche la dotazione di siluri scegliendo tra quelli ad aria compressa (pi\u00f9 veloci ma con scia facilmente rilevabile) o quelli a propulsione elettrica (pi\u00f9 lenti ma molto letali perch\u00e9 non rilevabili); con acciarino magnetico o ad impatto, con sistemi di guida a scaletta oppure a ricerca acustica.\nSi possono modificare gli impianti di propulsione diesel-elettrici, gli idrofoni, le apparecchiature sonar e radar. Il giocatore ha la possibilit\u00e0 di gestire completamente il proprio equipaggio, attraverso un'apposita schermata, muovendo ogni singolo marinaio, sottufficiale, ed ufficiale nello scompartimento pi\u00f9 appropriato alla bisogna. Il giocatore pu\u00f2 assegnare le promozioni e le medaglie in caso di pattugliamenti molto fortunati, pu\u00f2 trasferire o ingaggiare nuovi uomini a proprio piacere.\nPer accedere alle nuove tecnologie e a nuovi marinai il giocatore deve spendere punti esperienza, che nel gioco sono chiamati \"renown\" (trad. \"rinomanza\"). \nI \"renown\" si ottengono nei seguenti modi:\nIl danneggiamento di navi, senza affondamento, non comporta assegnazione di punti esperienza. \u00c8 da notare, inoltre, come questi varino anche a seconda del tipo di nave affondata: una petroliera o un cargo che trasporta armamenti frutter\u00e0 pi\u00f9 \"renown\" di un mercantile costiero o di un peschereccio, cos\u00ec come una nave da battaglia o una portaerei \u00e8 un bersaglio da preferirsi ad un cacciatorpediniere. \u00c8 importante, infine, ricordare che l'affondamento di navi neutrali o dell'Asse comporta la perdita di \"renown\".\nIn Silent Hunter III sono anche affrontabili delle missioni in single player autoconclusive, con obiettivi specifici (quali affondare una determinata nave o un determinato tonnellaggio), il cui numero pu\u00f2 essere aumentato grazie alla presenza di un editor di missioni. Silent Hunter III dispone anche di una modalit\u00e0 multiplayer per pi\u00f9 di 8 giocatori in LAN.\nInfine, \u00e8 interessante notare la possibilit\u00e0 di modificare il livello di difficolt\u00e0 attraverso la gestione di svariati parametri della simulazione:\nConcludendo \u00e8 d'obbligo un accenno al sistema di protezione adottato dalla Ubisoft: si tratta del controverso StarForce.\nIl Mod pi\u00f9 popolare \u00e8 Grey Wolves, infatti questo mod implementa in maniera dettagliatissima e perfetta molti altri aspetti generici della campagna, della grafica, e delle meccaniche di gioco. La mappa di gioco, ad esempio, sar\u00e0 molto pi\u00f9 ricca di dettagli, porti, navi neutrali, oltre a battaglie storiche riprodotte perfettamente."}
{"id": "1506780", "revid": "842", "url": "https://it.wikipedia.org/wiki?curid=1506780", "title": "Ubisoft Romania", "text": ""}
{"id": "1506781", "revid": "111055150", "url": "https://it.wikipedia.org/wiki?curid=1506781", "title": "Silent Hunter II", "text": "Silent Hunter II \u00e8 un simulatore di sottomarini pubblicato dalla Ubisoft nel 2001 per il sistema operativo Microsoft Windows. Questo \u00e8 il secondo capitolo della serie \"Silent Hunter\".\n\"Silent Hunter II\" d\u00e0 al giocatore il comando di un U-Boot durante la Seconda battaglia dell'Atlantico. Il gioco offre missioni a singolo giocatore e multiplayer.\nIn aggiunta alle missioni a singolo giocatore, ci sono anche delle rivisitazioni di missioni veramente effettuate dagli U-Boot, permettendo al giocatore di rivivere alcune delle pi\u00f9 conosciute avventure del sottomarino tedesco \"U-47\", come la penetrazione dentro Scapa Flow, l'attraversamento dello Stretto di Gibilterra, e l'Operazione Drumbeat contro i convogli americani.\nIl veterano tedesco della seconda guerra mondiale e comandante di sottomarino Erich Topp \u00e8 stato uno dei consiglieri tecnici.\nCosa ha fatto di \"Silent Hunter II\" un gioco rivoluzionario non \u00e8 stato solo il fatto di poter comandare on-line con o contro altri U-Boot, ma anche Cacciatorpediniere che possono essere controllati dai giocatori di \"Destroyer Command\", un altro titolo pubblicato da Ubisoft.\nTuttavia \"Silent Hunter II\" fu criticato dalla cruda IA, la scarsa rigiocabilit\u00e0 della carriera in single-player a causa della limitata quantit\u00e0 di missioni e la modalit\u00e0 multiplayer buggata, che spesso disconnetteva i giocatori ancora prima che l'azione fosse iniziata."}
{"id": "1506782", "revid": "287204", "url": "https://it.wikipedia.org/wiki?curid=1506782", "title": "Castelnuovo (Assisi)", "text": "Castelnuovo \u00e8 una frazione del comune di Assisi (PG).\nDista da Assisi circa 9\u00a0km ed \u00e8 situato a sud-ovest di Santa Maria degli Angeli. Confina con i territori di altre 2 frazioni assisane, Tordandrea ad ovest e Rivotorto ad est e, a sud, con il comune di Cannara. Si trova ad un'altezza di 195 . Il pi\u00f9 importante corso d'acqua \u00e8 il torrente Ose che segna il confine tra Castelnuovo e Cannara.\nSecondo i dati Istat del 2001, \u00e8 popolato da 754 abitanti.\nStoria.\nSorge lungo una strada che circa duemila anni fa metteva in comunicazione Assisi con un centro che sorgeva nei pressi dell'odierno Collemancio. Questa via, che veniva chiamata \"Petrosa\", \u00e8 ancora bene identificabile in tutto il suo tracciato.\nSi presume che questa strada risalga al tempo dell'Antica Roma, dato che lungo di essa, sono state via via trovate numerose lapidi.\nSi conosce l'esistenza di un castello in questa zona sin dal 1056, chiamata anticamente \"Fratticiola\", appartenente alle tenute del longobardo Lupo di Monaldo, un nobile spoletino.\nEconomia.\nIl territorio, prevalentemente pianeggiante, \u00e8 sfruttato per produzioni agricole. Una delle attivit\u00e0 pi\u00f9 importanti era la coltivazione della saggina che veniva usata per la produzione e vendita di scope.\nOgni anno, nella seconda met\u00e0 del mese di maggio, si festeggia il patrono, san Pasquale Baylon. In questa occasione c'\u00e8 un periodo di festa generalmente lungo una decina di giorni.\nSport.\nOgni anno, dal 2011 in poi, viene organizzata la gara podistica \"Corsa dello Scopetto\" di 7\u00a0km, in occasione della festa patronale di San Pasquale."}
{"id": "1506786", "revid": "339392", "url": "https://it.wikipedia.org/wiki?curid=1506786", "title": "Faquarl", "text": ""}
{"id": "1506787", "revid": "1305772", "url": "https://it.wikipedia.org/wiki?curid=1506787", "title": "Silent Hunter", "text": "Silent Hunter \u00e8 un simulatore di sottomarini pubblicato dalla Strategic Simulations (SSI) nel 1996 per il sistema operativo MS-DOS. Questo \u00e8 il primo capitolo della serie \"Silent Hunter\" e l'unico non pubblicato da Ubisoft.&lt;br&gt;\nNel 1997 \u00e8 stata rilasciata la versione Silent Hunter: Commander's Edition contenente il gioco originale aggiornato alla versione 1.31, l'editor di scenari e le tre espansioni ufficiali (Patrol disks 1-2-3).&lt;br&gt;\nLe tre espansioni aggiungono 15 nuovi scenari e 2 zone di pattugliamento ciascuna (Malaysia, Sulu Sea, Hong Kong, Vietnam, Aleutian Islands, Java Sea). Vengono introdotte anche nuovi tipi di missione come: missioni di ricognizione fotografica (infiltrarsi in un porto nemico e fotografare le installazioni) e missioni \"Lifeguard\" (salvare piloti dell'aviazione abbattuti in mare).&lt;br&gt;\nNel 2010 Ubisoft ne ha prodotto una versione per iOS."}
{"id": "1506792", "revid": "767487", "url": "https://it.wikipedia.org/wiki?curid=1506792", "title": "Marcelo Gon\u00e7alves Costa Lopes", "text": "Carriera.\nEsclusi i cinque anni giocati nel campionato messicano nelle file dell'UAG, con cui vince anche un titolo nazionale, trascorre tutta la sua carriera in Brasile, vantando anche 24 presenze con la maglia della nazionale verdoro con la quale partecipa ai mondiali di Francia '98."}
{"id": "1506806", "revid": "1149807", "url": "https://it.wikipedia.org/wiki?curid=1506806", "title": "IBM Lotus Domino", "text": "Lotus Domino \u00e8 un prodotto server di IBM che fornisce strumenti enterprise per email, strumenti collaborativi e una piattaforma applicativa.\nPu\u00f2 essere utilizzato come Mail server, Applications Server per le applicazioni Lotus Notes e/o come Web server. Inoltre include un sistema di database nel formato NSF. Dalla versione 7, Domino server pu\u00f2 usare il sistema DB2 come suo database integrato.\nServizi Lotus Domino.\nLotus Domino server pu\u00f2 fornire molteplici servizi. I servizi principali sono:\nQuesti add-in per Lotus Domino server forniscono i seguenti servizi:\nLotus Domino Email server non \u00e8 molto ben vista nella comunit\u00e0 IMAP per alcune sue violazioni nelle specifiche IMAP. Per esempio, quando viene cancellato un messaggio, prima manda il comando EXISTS con un valore pi\u00f9 basso del numero attuale di messaggi presenti nella casella di posta e poi manda il comando EXPUNGE: questo causa il crash dei client e/o la rimozione di pi\u00f9 messaggi. Inoltre, invia delle risposte che violano la sintassi IMAP."}
{"id": "1506811", "revid": "287204", "url": "https://it.wikipedia.org/wiki?curid=1506811", "title": "Rainer Bonhof", "text": "Come giocatore fu attivo negli anni settanta e nei primi anni ottanta. Con la Germania Ovest fu campione del mondo nel 1974 e campione d'Europa nel 1972 e nel 1980. \u00c8 l'unico giocatore non spagnolo ad avere vinto 2 edizioni del Campionato europeo di calcio.\nDa febbraio 2009 \u00e8 vicepresidente del Borussia M\u00f6nchengladbach.\nCarriera.\nClub.\nDivenuto il pi\u00f9 giovane campione del mondo dell'allora Nazionale tedesca occidentale il 7 luglio 1974 nell'edizione giocata in casa, in occasione della finale contro l' Bonhof fu autore dell'assist per il gol della vittoria siglato da Gerd M\u00fcller.\nNella sua carriera milit\u00f2 tra le file di SuS Emmerich (fino al 1970), Borussia M\u00f6nchengladbach (1970-78), Valencia (1978-80), Colonia (1980-83) e (1983). Fu con il Borussia che ottenne i maggiori successi, facendo parte della forte squadra di cui il club disponeva negli anni settanta.\nCentrocampista, era uno specialista del calcio di punizione e molto abile nelle verticalizzazioni. All'ex portiere del Ray Clemence si attribuiscono dichiarazioni in cui rivelava la sua paura per i tiri di Bonhof, prima della finale della Coppa dei Campioni 1976-1977 tra i \"Reds\" e il \"Gladbach\". Le preoccupazioni di Clemence si dimostrarono fondate nel marzo 1978, quando l'estremo difensore si abbass\u00f2 rapidamente per evitare un calcio di punizione da 25 metri di Bonhof che parve diretto proprio verso il capo del portiere. Bonhof vinse il premio di \"Gol del mese\" in Bundesliga in tre occasioni.\nNel 1983 la sua carriera si interruppe bruscamente per via di un serio infortunio alla caviglia. Bonhof pass\u00f2, cos\u00ec, a ricoprire il ruolo di allenatore dopo aver ottenuto il patentino nel 1988. \u00c8 stato assistente allenatore di Berti Vogts nella Nazionale tedesca (1990-1998), allenatore della Nazionale tedesca Under-21 (1998), dello Al-Kuwait (2000-2001) e della Nazionale scozzese Under-21 (2002-2005)\nIl 1\u00ba settembre 2006 ha firmato un contratto con il , diventando l'osservatore del club per Germania e Austria. Il contratto con il Chelsea si \u00e8 concluso il 31 ottobre 2008.\nNazionale.\nEsordisce in nazionale il 26 maggio 1972, in Germania Ovest-URSS, vinta dai tedeschi per 4-1, subentrando all'inizio del secondo tempo a Horst H\u00f6ttges. Nel 1972 viene convocato per gli Europei, che vincer\u00e0 senza mai scendere in campo. Il 30 giugno 1974, in Germania Ovest-Svezia, vinta dai tedeschi per 4-2, segna la sua prima rete con la nazionale. Nel 1974 vince il Mondiale di calcio 1974. Nel 1976 \u00e8 vicecampione d'Europa. Vince gli Europei del 1980, in cui tuttavia non scende mai in campo a causa di un infortunio. Il 7 gennaio 1981 gioca la sua ultima partita in nazionale: Brasile-Germania Ovest (terminata 4-1 per i brasiliani). Ha collezionato in totale 53 presenze e 9 reti."}
{"id": "1506817", "revid": "36426", "url": "https://it.wikipedia.org/wiki?curid=1506817", "title": "Doveri dell'uomo", "text": "I doveri dell'uomo sono una teoria della filosofia del diritto concepita per la prima volta organicamente da Giuseppe Mazzini, come conseguenza e reazione alle varie affermazioni e dichiarazioni dei diritti dell'uomo. Secondo Mazzini le due dottrine non erano in contrasto ma si integravano fra loro.\nIn seguito questa dottrina - radicalmente cambiata nelle sue premesse e profondamente falsificata - pass\u00f2 come base fondamentale della dottrina fascista, principalmente tramite il pensiero del filosofo Giovanni Gentile e del giurista Alfredo Rocco, tanto che l'opera originale fu bandita dall'Italia fascista.\nStoria del Diritto e dei \"diritti\".\nIn antichit\u00e0 pressoch\u00e9 tutte le civilt\u00e0 in possesso di codici di leggi hanno sempre e costantemente affermato solo gli obblighi dei sudditi o dei cittadini l'uno nei confronti dell'altro, nei confronti della patria e del sovrano. La prima forma - embrionale - di diritto dell'uomo pare essere il \"civis romanus sum\", che tuttavia deve essere considerata pi\u00f9 che altro una forma di privilegio dei cittadini romani che non un diritto universale, anche dopo l'estensione della cittadinanza a tutti i liberi dell'Impero nel 212.\nCon l'ascesa - dopo il XVII secolo - delle concezioni giusnaturaliste e della teoria dei \"diritti umani\" come difesa dell'individuo dall'arbitrio del potere e del concetto dell'individuo come titolare di \"diritti di per s\u00e9 stessi evidenti\" (e non come oggetto di graziosa elargizione da parte di un sovrano di privilegi), viene a realizzarsi la necessit\u00e0 di ragionare sul loro speculare logico, i \"doveri\".\nNasce dunque una contrapposizione fra individuo e societ\u00e0 che prima della modernit\u00e0 non era nota poich\u00e9 l'individuo non era considerato come essere separato dai propri simili e dall'organismo sociale che l'aveva generato o lo ospitava (e non a caso la principale pena per gli antichi era l'esilio), e dunque non esisteva una vera contrapposizione fra le facolt\u00e0 individuali che potevano essere legittimamente espresse (che noi oggi chiamiamo \"diritti\") e le limitazioni alle medesime e i sacrifici individuali che erano richiesti dalla societ\u00e0 e dallo stato (i \"doveri\").\nL'espressione \"doveri dell'uomo\" compare ufficialmente nella legge istitutiva del culto dell'Essere Supremo, votata durante la Rivoluzione francese per volont\u00e0 di Robespierre (maggio 1794): \"\u00abil solo culto che si conviene all'Essere Supremo \u00e8 la pratica dei doveri dell'uomo\u00bb\".\nGiuseppe Mazzini e la sua tesi.\nCon il volume pubblicato nel 1860 dall'omonimo titolo, Mazzini ha inteso fornire una sua teoria speculare a quella dei diritti dell'uomo, con una matrice classista (il libro si rivolge alle masse operaie oppresse) ma anche nazionalista (nel senso mazziniano del termine) e profondamente cristiana. L'idea di base del tutto giusnaturalista, prevedendo l'uomo come creazione divina e quindi soggetto di diritto per volont\u00e0 celeste.\nA questo concetto per\u00f2 il Mazzini aggiunge una riflessione circa il profondo iato fra diritti proclamati e diritti sostanziali - ossia fruibili - al termine della quale egli giunge a conclusione che la proclamazione dei diritti individuali non ha fatto altro che atomizzare le persone, privandole delle protezioni che i vincoli sociali garantivano loro, e sostanzialmente riducendo la fruizione dei diritti proclamati ad una mera legge del pi\u00f9 forte, dove pochi forti - capitalisti ed aristocratici - godono di questi diritti, ai danni della gran parte delle masse, oppresse e sfruttate. Mazzini sostiene inoltre che quando l'uomo sia mosso, nella sua ricerca di giustizia, dalla rivendicazione di diritti e dal desiderio di felicit\u00e0 per s\u00e9, il suo operato non potr\u00e0 condurre ad un vero avanzamento delle condizioni umane, poich\u00e9 la sua forza innovatrice verr\u00e0 meno nel momento del raggiungimento dell'obiettivo. Per questo motivo \u00e8 necessario introdurre un nuovo principio educatore che stimoli l'uomo ad agire mosso dal \"dovere\" di procacciare condizioni migliori, non gi\u00e0 per s\u00e9 ma per il prossimo, nella ricerca del progresso per l'umanit\u00e0 intera.\nMazzini si faceva inoltre sostenitore di una graduale emancipazione delle colonie britanniche. Tanto W. T. Wilson e David Lloyd George, quanto molti \"leader\" post-coloniali, tra i quali Gandhi, Golda Meir, David Ben Gurion, Nehru e Sun Yat-sen, consideravano Mazzini il proprio maestro e \"I doveri dell'uomo\" la propria Bibbia morale, etica e politica.\nLa concezione fascista dei Doveri dell'Uomo.\nL'idea mazziniana, basata sulla tradizione del pensiero democratico e sui principi dei diritti dell'uomo illuministici, secondo un'analisi marcatamente di tipo marxista, filosofia fortemente avversata da Mazzini, venne poi utilizzata, reinterpretandola, anche da altre filosofie tra cui quella di Giovanni Gentile e di Alfredo Rocco nella determinazione dei fondamenti della dottrina fascista.\nNella filosofia fascista tuttavia alla base vi \u00e8 non pi\u00f9 la concezione cristiana dell'uomo quale creatura divina, bens\u00ec quella storicista ed organicista dell'individuo come parte di un organismo sociale metatemporale, composto da un'infinita teoria di generazioni passate, presenti e future. L'individuo dunque \u00e8 transeunte, mentre lo Stato, che rappresenta l'unit\u00e0 di queste generazioni, se non eterno, \u00e8 quantomeno concepito \"sub specie aeterni\".\nAllo Stato dunque appartengono tutti i diritti, mentre i cittadini possiedono tutti i doveri nei confronti dello Stato. La somma dei doveri assolti da ciascun cittadino (al quale - come recita il codice civile italiano - viene richiesta \"la diligenza del buon padre di famiglia\") crea una massa di provvigioni tale che lo Stato possa in seguito redistribuire ai suoi cittadini beni, franchigie, protezioni e privilegi in ragione dell'utilit\u00e0 del corpo sociale, cos\u00ec com'\u00e8 inteso dal fascismo.\nDiritti e responsabilit\u00e0 individuali secondo Robert A. Heinlein.\nUna peculiare ed originale concezione dei doveri dell'uomo \u00e8 stata espressa sotto forma di romanzo di fantascienza dallo scrittore Robert A. Heinlein in \"Fanteria dello Spazio\".\nSecondo quest'autore gli individui non sono titolari di alcun diritto di per s\u00e9 stessi, ma solo di facolt\u00e0 e di volont\u00e0 di mettere in pratica queste facolt\u00e0. Nel momento in cui per\u00f2 gli individui si associano fra loro in un corpo sociale, non vi pu\u00f2 essere altra soluzione - per il buon funzionamento di questo corpo sociale - dell'equivalenza continua fra diritti riconosciuti agli individui e responsabilit\u00e0 che gli stessi accettano di portare, in ragione delle proprie capacit\u00e0.\nNella fattispecie dei diritti politici attivi e passivi, Heinlein sosteneva che essendo il diritto politico di voto un'espressione di forza, (e in ultima analisi di violenza nei confronti dei cittadini appartenenti ad altri partiti politici) esso poteva essere garantito solo a coloro i quali erano disposti a mettere in gioco la propria vita adempiendo ad un servizio militare volontario. Diversamente, il semplice fatto di esistere, pagare le tasse e rispettare le vigenti leggi non dovrebbe dare altri diritti se non quello di poter fruire delle provvigioni dello Stato (per il funzionamento delle quali si pagano le tasse) e pretendere il rispetto delle leggi nei confronti della propria persona nella misura in cui si rispetta la legge nei confronti di persone terze."}
{"id": "1506842", "revid": "729019", "url": "https://it.wikipedia.org/wiki?curid=1506842", "title": "Roberto Rodr\u00edguez Fern\u00e1ndez", "text": "Biografia.\nRoberto Rodr\u00edguez Fern\u00e1ndez era un contadino povero che si un\u00ec giovanissimo alla guerriglia di Fidel Castro, che lo assegn\u00f2 alla colonna 8 \"Ciro Redondo\" guidata da Che Guevara. Dopo averlo conosciuto il Che rimase impressionato dalle sue qualit\u00e0 militari tanto che lo nomin\u00f2, nonostante la giovane et\u00e0, a capo del Plotone Suicida: un gruppo di impavidi soldati che tentavano le azioni pi\u00f9 pericolose.\nArrivato nella Sierra Maestra, egli ricevette da un contadino un cappello e un paio di stivali messicani, i \"Vaqueri\": egli se ne affezion\u00f2 e l'indoss\u00f2 sempre per tutto il resto della sua vita, donde il soprannome di \"El Vaquerito\".\nFu uno dei protagonisti della battaglia di Santa Clara: la sua intrepida azione fu uno dei principali motivi della vittoria dei castristi, seconda forse solo al genio tattico del Che. Avendo saputo che Fulgencio Batista stava inviando armi e munizioni alle truppe a lui fedeli tramite un treno che viaggiava in una zona collinare, \"El Vaquerito\" con il suo Plotone Suicida attacc\u00f2 le colline e spazz\u00f2 via le linee nemiche con un'audace azione supportata da un massiccio utilizzo di bombe a mano e il convoglio fu costretto a cambiare direzione spostandosi nel centro della citt\u00e0, diventando pi\u00f9 facilmente catturabile per i ribelli.\n\"El Vaquerito\" partecip\u00f2 inoltre agli assalti di numerosi altri edifici come la caserma 31, il carcere, il Tribunale, il Palazzo del Governo Provinciale, il Grand Hotel e la stazione di polizia: proprio in quest'ultima circostanza venne ucciso. Quando lo seppe, Che Guevara disse \"\u00e8 come se mi avessero ucciso cento uomini\".\nSempre secondo il Che durante la battaglia di Santa Clara egli \"gioc\u00f2 con la morte un'infinit\u00e0 di volte nella lotta per la libert\u00e0\" e il medico argentino fece di tutto per ricordarne la figura: la caserma in cui per\u00ec fu ribattezzata \"El Vaquerito\" in suo onore."}
{"id": "1506846", "revid": "33689", "url": "https://it.wikipedia.org/wiki?curid=1506846", "title": "Sensible Software", "text": "Sensible Software era un'azienda britannica nota negli anni novanta per lo sviluppo di videogiochi innovativi ed estremamente popolari, come \"Sensible Soccer\", \"Wizball\" e \"Cannon Fodder\".\nStoria.\nLa societ\u00e0 venne fondata nel 1986 a Chelmsford nell'Essex da due amici che si erano conosciuti a scuola; Jon Hare e Chris Yates. I due, dopo aver formato un gruppo musicale, lavorarono per nove mesi presso la LT Software di Basildon, per la quale realizzarono il loro primo titolo, la conversione per ZX Spectrum di \"Sodov the Sorcerer\". Tornarono a lavorare insieme con \"\" per Spectrum, sempre per conto della LT, ma uscito con il marchio System 3; qui apparve il nome Sensible Software, ma solo come firma nascosta. Visti i ridotti guadagni ottenuti tramite la LT, decisero di avere le potenzialit\u00e0 per creare una propria societ\u00e0 e nel marzo del 1986 fondarono la Sensible Software. Ottennero subito un accordo con l'editore Ocean Software e usc\u00ec il primo vero titolo della Sensible, \"Parallax\" per Commodore 64.\nSegu\u00ec \"Galax-i-Birds\" per C64, un gioco a basso costo a tema demenziale, dove apparve ufficialmente per la prima volta il nome Sensible Software. Il primo grande successo arriv\u00f2 con \"Wizball\" per C64, in seguito definito \"gioco del decennio\" dalla rivista \"Zzap64\", e convertito per molte altre piattaforme. Un altro successo si ebbe con l'insolito programma di sviluppo \"Shoot'Em-Up Construction Kit\" (noto anche come S.E.U.C.K.).\nNel 1988 il musicista Martin Galway entr\u00f2 a far parte della societ\u00e0. Nell'estate venne distribuito \"Microprose Soccer\", il loro primo videogioco calcistico. Galway nel 1990 abbandon\u00f2 la societ\u00e0 per entrare a far parte della Origin Systems. Dopo poco la societ\u00e0 abbandon\u00f2 le macchine a 8 bit per le pi\u00f9 potenti a 16 bit, come i computer Amiga e Atari ST. Per queste macchine, il primo titolo sviluppato fu \"International 3D Tennis\", uno strano titolo tennistico con grafica vettoriale. Seguirono \"Mega Lo Mania\", \"Sensible Soccer\" e \"Cannon Fodder\", diventati classici per queste piattaforme e convertiti con alterni successi per computer e console.\nCiononostante, l'azienda and\u00f2 incontro ai primi problemi seri, poich\u00e9 aveva firmato un contratto con la Mirrorsoft per la pubblicazione dei tre giochi sopra citati, ma in seguito all'improvvisa morte dell'editore Robert Maxwell (caduto dal suo yacht il 5 novembre 1991) la Mirrorsoft ebbe gravi difficolt\u00e0. La Sensible riusc\u00ec faticosamente a recuperare la propriet\u00e0 intellettuale dei giochi per proporli ad altri editori; \"Sensible Soccer\" and\u00f2 alla Renegade Software e \"Cannon Fodder\" alla Virgin Games.\nLa societ\u00e0 recuper\u00f2 anche grazie al successo del seguito calcistico \"Sensible World of Soccer\". Tuttavia non riusc\u00ec mai ad adeguarsi alle macchine di nuove generazione che permettevano l'utilizzo di grafica tridimensionale e, sebbene la societ\u00e0 avesse un nome noto e importante nei computer Amiga e Atari ST, non riusc\u00ec mai a sfondare su Windows e PlayStation, sebbene fu effettuato un tentativo di conversione verso la grafica tridimensionale con \"Sensible Soccer '98\", poco riuscito. Jon Hare attribuisce questo fallimento alle piccole dimensioni dell'organico dell'azienda, allora di soli 6 sviluppatori, inadatto alle esigenze delle nuove tecnologie.\nInfine nel 1999 la societ\u00e0 venne venduta all'editore Codemasters che comunque, con la collaborazione di Jon Hare, pubblic\u00f2 alcuni aggiornamenti dei classici \"Sensible Software\" e \"Cannon Fodder\"."}
{"id": "1506851", "revid": "287204", "url": "https://it.wikipedia.org/wiki?curid=1506851", "title": "Infliximab", "text": "L'infliximab (nome commerciale Remicade) \u00e8 un anticorpo monoclonale chimerico contro il fattore di necrosi tumorale usato come farmaco per trattare le malattie autoimmuni.\nInfliximab \u00e8 stato approvato dalla \"Food and Drug Administration\" (FDA) per il trattamento della psoriasi, la malattia di Crohn, la spondilite anchilosante, artrite psoriasica, artrite reumatoide e la colite ulcerosa. Infliximab ha ottenuto la sua approvazione iniziale da parte della FDA per il trattamento della malattia di Crohn nell'agosto del 1998.\nInfliximab \u00e8 un anticorpo artificiale. \u00c8 stato originariamente sviluppato nel topo con le normali tecniche per la produzione di anticorpi monoclonali. \u00c8 stato poi modificato tramite tecniche di ingegneria genetica per renderlo simile a un anticorpo umano in modo da ridurne l'immunogenicit\u00e0. La modifica consiste nella sostituzione della porzione costante dell'anticorpo di topo con quella della IgG1 umana.\nInfliximab \u00e8 stato sviluppato da Junming Le e Jan Vilcek alla \"New York University School of Medicine\" ed \u00e8 commercializzato negli Stati Uniti da Centocor Ortho Biotech (Centocor), in Giappone da Mitsubishi Tanabe Pharma, in Cina Janssen Xian, e Schering-Plough (ora parte di Merck &amp; Co). Infliximab costa circa 16.000 euro all'anno per paziente.\nEffetti collaterali.\nIn \"Infezioni sistemiche\" i pazienti in cura con infliximab devono essere monitorati attentamente per il rischio di sviluppare infezioni, inclusa tubercolosi, fino a 6 mesi dopo la fine del trattamento (tempo necessario per l'eliminazione completa del farmaco dall'organismo). \u00c8 necessaria cautela soprattutto in caso di pazienti con anamnesi di infezioni ricorrenti o con infezioni croniche e in caso di pazienti che vivono in zone in cui infezioni quali istoplasmosi e coccidiomicosi sono comuni. In alcuni casi le infezioni sviluppatesi durante la terapia con infliximab hanno avuto esito fatale. In caso di infezioni gravi o sepsi il trattamento con infliximab deve essere interrotto.\nIl Tumor Necrosis Factor alfa (TNF-alfa) gioca un ruolo fondamentale nella risoluzione delle infezioni intracellulari; l'inibizione del TNF-alfa potrebbe compromettere le difese immunitarie dell'ospite. La sua soppressione pu\u00f2 mascherare i sintomi dell'infezione e renderne pi\u00f9 difficoltosa la diagnosi e il successivo trattamento.\nIn pazienti trattati con infliximab sono state segnalate tubercolosi (tubercolosi miliari, tubercolosi con localizzazione extrapolmonare), sepsi, polmonite, faringite invasiva, pneumocistosi, istoplasmosi, infezioni da citomegalovirus, infezioni da micobatteri atipici, listeriosi, aspergillosi.\nNelle \"Infezioni tubercolari latenti\" la riattivazione dell'infezione latente da Mycobacterium tuberculosis \u00e8 una delle principali complicanze dei trattamenti con gli inibitori del TNF-alfa, pi\u00f9 frequente con infliximab e adalimumab rispetto a etanercept (studi clinici caso-controllo). Prima di incominciare il trattamento con infliximab escludere la presenza di tubercolosi in fase attiva, condizione che controindica la somministrazione del farmaco. Pertanto prima di cominciare la cura con infliximab effettuare: anamnesi accurata del paziente, test cutaneo con tubercolina e radiografia del torace. Segni e/o sintomi riconducibili a tubercolosi comprendono tosse persistente, deperimento, perdita di peso, febbricola. \n\"Epatite C:\" sulla base dei dati di letteratura attualmente disponibili (limitati), la somministrazione di infliximab non sembra comportare un peggioramento dell'epatite C cronica. In caso di infezione in atto, la terapia antivirale non richiede la sospensione di infliximab\nNelle \"neoplasie maligne e malattie linfoproliferative\" i pazienti trattati con inibitori del TNF-alfa, l'incidenza di neoplasie maligne, soprattutto linfoma, \u00e8 risultata maggiore rispetto al gruppo di controllo. Nei pazienti trattati con infliximab per artrite reumatoide o malattia di Crohn nei trial clinici l'incidenza di linfoma \u00e8 risultato 6 volte (12 casi/10.000 pazienti-anno dopo follow up di 1,1 anni) quella osservata nella popolazione generale (dati aggiornati 2004).\nIn uno studio che ha valutato l'impiego di infliximab in pazienti con patologia polmonare cronica ostruttiva, il numero di casi di linfoma \u00e8 stato pi\u00f9 elevato rispetto al gruppo di controllo; tutti i pazienti, trattati e di controllo, erano forti fumatori.\nL'infliximab \u00e8 stato associato a comparsa di linfoma epatosplenico a cellule T (sorveglianza post-marketing) in adolescenti e adulti giovani (6 casi di cui 5 a evoluzione fatale su 27.000 pazienti con malattia di Crohn di et\u00e0 compresa fra 18 e 30 anni e su 10.000 pazienti di et\u00e0 inferiore a 18 anni nell'arco di tempo 1998-2006). Questo linfoma, raro, ha un decorso rapido e aggressivo, con esito fatale. Tutte le segnalazioni sono state riscontrate in pazienti in terapia con infliximab e azatioprina o 6-mercaptopurina.\nSulla base dei dati di letteratura e delle segnalazioni postmarketing raccolte, nell'aprile 2011 la FDA ha incominciato un'analisi del profilo di sicurezza, relativamente al rischio di tumore, dei farmaci anti-TNF nei pazienti con et\u00e0 uguale o inferiore a 30 anni.\nNell\"'insufficienza cardiaca\" la somministrazione di infliximab richiede cautela. La somministrazione del farmaco in caso di insufficienza cardiaca grave (classe NYHA III e IV) \u00e8 controindicata. In studi clinici in cui infliximab \u00e8 stato somministrato a pazienti con insufficienza cardiaca, \u00e8 stato osservato un peggioramento della malattia cardiaca (incremento di mortalit\u00e0 e ospedalizzazione) soprattutto nei pazienti trattati con dosi elevate di farmaco (10\u00a0mg/kg).\nIn corso di \"vaccinazioni\" poich\u00e9 infliximab \u00e8 un farmaco con attivit\u00e0 immunomodulante, la sua somministrazione nelle quattro settimane che seguono la vaccinazione con vaccini vivi attenuati \u00e8 controindicata. Il problema relativo alle vaccinazioni riguarda soprattutto i pazienti pediatrici. I vaccini vivi attenuati comprendono: il vaccino morbillo-parotite-rosolia, il vaccino intranasale per l'influenza Fluenz, il vaccino orale per febbre tifoide, BCG, febbre gialla e antrace. Questi vaccini andrebbero somministrati prima del trattamento con infliximab. Poich\u00e9 sono stati segnalati casi di varicella durante terapie con farmaci biologici anti-TNF-alfa, anche questo vaccino andrebbe somministrato prima del trattamento con infliximab e comunque non durante terapia immunosoppressiva. Poich\u00e9 sono riportati in letteratura casi di riattivazione dell'epatite B in pazienti adulti HbsAg positivi in terapia con infliximab, in caso di vaccinazione antiepatite B dubbia \u00e8 preferibile eseguire la vaccinazione, anche durante terapia con infliximab.\nNei \"pazienti sottoposti a intervento chirurgico\" l'impiego di infliximab \u00e8 limitata. Considerare la lunga emivita del farmaco e il rischio connaturato di infezione. In pazienti trattati chirurgicamente per malattia di Crohn, la terapia con infliximab \u00e8 stata associata a ritardo nella cicatrizzazione della sutura chirurgica.\nIn \"gravidanza\" l'esperienza dell'uso di infliximab \u00e8 limitata, soprattutto sono scarsi i dati relativi allo sviluppo del sistema immunitario del bambino esposto in utero al farmaco, pertanto la somministrazione di infliximab in donne in et\u00e0 fertile richiede l'uso di valide misure contraccettive per tutta la durata della terapia fino a 6 mesi dal termine della stessa. Se per\u00f2 la somministrazione di infliximab in gravidanza si rendesse necessaria, i benefici del farmaco possono essere considerati superiori all'eventuale rischio fetale, in particolare nei primi 6 mesi della gravidanza. La FDA ha inserito l'infliximab in classe B per l'uso in gravidanza. \nDurante l\"'allattamento:\" la somministrazione di infliximab non esclude l'allattamento materno. Sulla base dei dati di letteratura disponibili l'infliximab \u00e8 considerato un farmaco compatibile con l'allattamento al seno.\nMeccanismo d'azione.\nL'Infliximab \u00e8 capace di legare il fattore di necrosi tumorale alfa (TNF\u03b1), una citochina proinfiammatoria che gioca un ruolo chiave nella reazione autoimmune.\nInfliximab esplica la sua azione agendo da antagonista, l'anticorpo blocca infatti i siti di legame TNF, impedendogli il contatto con suo recettore (TNFR). TNFR \u00e8 presente a livello della membrana cellulare di diversi tipi cellulari, ed \u00e8 per questo che infliximab \u00e8 adatto al trattamento di diverse patologie autoimmuni.\nSomministrazione.\nInfliximab \u00e8 somministrato per infusione endovenosa, di solito a 6-8 intervalli settimana, presso una clinica o in ospedale. Non pu\u00f2 essere somministrato per via orale, perch\u00e9 il sistema digestivo \u00e8\ncapace di idrolizzare le proteine.\nQuesto tipo di somministrazione prevede grandi dosi somministrate a intervalli medio-lunghi di tempo e determina un'ampia variazione della concentrazione del farmaco a livello sierico durante il trattamento.\nAlternative.\nAltri farmaci biotecnologici antagonisti del TNF sono l'Etanercept (Immunex), Adalimumab (Humira), e i pi\u00f9 recenti Golimumab (Simponi), e Certolizumab pegol (Cimzia). Gli ultimi tre sono anticorpi monoclonali mentre il primo \u00e8 una proteina chimerica derivata dal recettore TNFR e dalla porzione Fc di un anticorpo umano."}
{"id": "1506852", "revid": "1573940", "url": "https://it.wikipedia.org/wiki?curid=1506852", "title": "Cane (zodiaco cinese)", "text": "Il Cane (\u72d7) \u00e8 uno dei dodici segni zodiacali dell'astrologia cinese.\nAnni del Cane.\nAnni del Cane sono stati il 1910/1911, 1922/23, 1934/35, 1946/47, 1958/59, 1970/71, 1982/83, 1994/95, 2006/2007, 2018/2019.\nPersonalit\u00e0.\nCome suggerisce il nome, le persone di questo segno sono molto fedeli e sono molto felici di aiutare gli altri. Sono molto sensibili e soffrono per le ingiustizie. Tra le loro qualit\u00e0 figurano l'intelligenza, l'onest\u00e0 e l'impegno nello svolgere il proprio lavoro, ma sono anche di carattere difficile. Professioni ideali per le persone di questo segno sono lo scrittore, il politico, l'investigatore, l'insegnante, l'attore e il regista.\nSegni compatibili.\nLe persone del segno del Cane vanno molto d'accordo con quelli del segno della Tigre e del Cavallo, oltre che con quelli del segno del Coniglio e con altri del segno del Cane. Non vanno molto d'accordo con quelli del Drago, che considerano arroganti e \"tutto fumo e niente arrosto\"."}
{"id": "1506857", "revid": "287204", "url": "https://it.wikipedia.org/wiki?curid=1506857", "title": "Ranitidina bismuto citrato", "text": "Ranitidina bismuto citrato \u00e8 il farmaco di indicazione specifica contro l'ulcera gastrica, a base di citrato di ranitidina e bismuto.\nIndicazioni.\nUlcera benigna gastrica e duodenale, esofagite da reflusso.\nFarmacodinamica.\nEssendo la ranitidina bismuto citrato un antagonista dei recettori H2, attraverso la riduzione della secrezione acida gastrica cos\u00ec ottenuta favorisce la risoluzione di eventuali gastriti e similari.\nEffetti indesiderati.\nDiarrea, cefalea, vertigine, astenia, rash, alopecia, vasculite, disturbi visivi, pu\u00f2 anche annerire la lingua.\nDeve essere utilizzata con prudenza in caso di insufficienza renale."}
{"id": "1506858", "revid": "1305772", "url": "https://it.wikipedia.org/wiki?curid=1506858", "title": "Xiph.Org Foundation", "text": "La Xiph.Org Foundation \u00e8 una organizzazione no-profit dedicata alla produzione di formati multimediali liberi. Il nome e il logo derivano dallo \"Xiphophorus helleri\"."}
{"id": "1506860", "revid": "100676", "url": "https://it.wikipedia.org/wiki?curid=1506860", "title": "Xiph.org Foundation", "text": ""}
{"id": "1506861", "revid": "599013", "url": "https://it.wikipedia.org/wiki?curid=1506861", "title": "Ranitidina", "text": "La ranitidina, nella fase sperimentale conosciuta con la sigla AH19065, \u00e8 una molecola con attivit\u00e0 antagonista dei recettori H2 dell'istamina il cui effetto \u00e8 l'inibizione della produzione di acido da parte dello stomaco.\nCome farmaco, nella forma di sale cloridrato o bismuto citrato, viene comunemente utilizzata per il trattamento dell'ulcera gastrica o del reflusso gastroesofageo. In Italia \u00e8 venduta dalla societ\u00e0 farmaceutica GlaxoSmithKline e commercializzata con il brand \"Zantac\", cos\u00ec come dalla societ\u00e0 Menarini con il nome commerciale di \"Ranidil\", nella forma di compresse da 75, 150 e 300 mg e di fiale da 50 mg contenenti una soluzione iniettabile per uso endovenoso. Essendo da tempo scaduto il brevetto viene inoltre commercializzata da numerose altre societ\u00e0 come farmaco equivalente.\nStoria.\nLa ranitidina fu sviluppata durante gli anni settanta dalla Glaxo per uguagliare il successo commerciale acquisito dalla Smith, Kline &amp; French (prima della fusione delle due aziende in GlaxoSmithKline) con la cimetidina, primo antagonista dei recettori H2 per l'istamina. Attraverso un razionale processo di \"drug design\" ottenuto grazie alla messa a punto di un modello di recettore H2, si arriv\u00f2 alla sintesi della ranitidina sostituendo l'anello imidazolico della cimetidina con un anello furanico.\nRispetto alla cimetidina, la ranitidina presentava un miglior profilo di tollerabilit\u00e0 (vale a dire una minore incidenza di effetti collaterali indesiderati), un tempo di azione pi\u00f9 prolungato, che ne permetteva un minor numero di somministrazioni giornaliere, e un'attivit\u00e0 dieci volte maggiore, dovuta alla maggiore affinit\u00e0 tra il farmaco e il recettore.\nIl pi\u00f9 basso numero di effetti avversi \u00e8 in parte spiegabile con la minore affinit\u00e0 di ranitidina (10% circa) rispetto a cimetidina per il citocromo CYP450. Probabilmente lo stesso meccanismo spiega anche i minori effetti collaterali provocati da altre molecole H2 bloccanti, come la famotidina e la nizatidina.\nLa Glaxo mise in commercio la ranitidina nel 1981, ottenendo un enorme fatturato. La ranitidina divenne presto nel mondo il farmaco pi\u00f9 prescritto fino al 1988. Successivamente, nel trattamento dell'ulcera peptica e dell'esofagite da reflusso fu in gran parte sostituita dall'omeprazolo, il capostipite dei farmaci inibitori di pompa protonica, che a sua volta per molti anni fu il farmaco pi\u00f9 venduto al mondo.\nIl 20 settembre 2019, l'EMA, l'AIFA e le autorit\u00e0 nazionali degli Stati membri hanno disposto il ritiro della ranitidina prodotta presso l'officina farmaceutica Saraca Laboratories LTD - India, dalle farmacie e dalla Grande Distribuzione Organizzata dell'Unione Europea. La decisione segue alla dimostrazione della presenza nel farmaco di tracce di una tipologia di nitrosammina classificata dallo IARC come potenzialmente cancerogena per l'uomo.\nA scopo precauzionale, l'AIFA ha anche disposto il divieto di utilizzo di tutti i lotti commercializzati in Italia di medicinali contenenti ranitidina prodotta da altre officine farmaceutiche diverse da SARACA LABORATORIES LTD, in attesa che vengano analizzati. Fra essi, \u00e8 stato disposto il ritiro di tutti i lotti di Zantac 150 mg presenti nel mercato italiano.\n\u00c8 infine datata 23 Settembre 2020 la decisione dell'EMA di sospendere l'AIC (autorizzazione all'immissione in commercio) della Ranitidina, che diventa ufficialmente farmaco fuori commercio in UE.\nChimica.\nGli H2-antagonisti sono chimicamente analoghi dell'istamina, e in sostituzione del gruppo etilaminico di quest'ultima presentano una voluminosa catena laterale. Questo permette loro di inibire competitivamente l'azione dell'istamina sui recettori H2. Sono molecole altamente selettive, che non agiscono sui recettori H1 e hanno scarsissimi effetti sui recettori H2 situati fuori dalla parete gastrica, ad esempio quelli situati nella muscolatura liscia dei vasi sanguigni o nella parete bronchiale. Trattandosi di molecole idrofile, gli H2-antagonisti penetrano la barriera emato-encefalica solo in quantit\u00e0 limitata e non hanno effetti sul sistema nervoso centrale, come accade per la maggior parte degli antistaminici che agiscono sui recettori H1.\nFarmacodinamica.\nLa ranitidina appartiene alla classe degli antagonisti dei recettori H2 per l'istamina (detti per brevit\u00e0 \"H2-antagonisti\"), responsabili del controllo fisiologico della secrezione gastrica (i recettori H1 sono invece responsabili di altre e diverse azioni tra cui la contrazione della muscolatura liscia bronchiale, il mantenimento dello stato di veglia e, a causa dell'azione di vasodilatazione e aumento della permeabilit\u00e0 capillare, sono spesso coinvolti in alcune manifestazioni allergiche).\nLa ranitidina riduce in modo competitivo e dose-dipendente la secrezione acida gastrica indotta da istamina, ma anche da gastrina e da agenti muscarinici. Come gli altri H2-antagonisti, inibisce sia la secrezione gastrica basale (a digiuno) e notturna, sia quella stimolata dal cibo. Si riduce sia il volume del succo gastrico, sia la sua concentrazione di ioni H+ (aumento del pH).\nFarmacocinetica.\nRanitidina dopo somministrazione per via orale \u00e8 ben assorbita dal tratto gastrointestinale e raggiunge entro 1-2 ore la concentrazione plasmatica massima (Cmax). \nA seguito di iniezione intramuscolare il picco di concentrazione plasmatica viene raggiunto entro 15 minuti dalla somministrazione. Nell'organismo la molecola non viene metabolizzata estensivamente, solo un 50% circa viene trasformata a livello epatico.\nIl legame con le proteine plasmatiche \u00e8 piuttosto basso, raggiungendo il 15% circa. Dopo somministrazione orale il 96% della dose assunta \u00e8 escreto per via urinaria (70%) e con le feci (26%), per un terzo (35 %) come farmaco immodificato. Meno del 3% della dose viene escreta nella bile. Nei soggetti anziani l'emivita, normalmente di 2-3 ore, tende a essere prolungata (3\u20134 h) e la clearance del farmaco a ridursi, in modo congruente con la diminuzione della funzionalit\u00e0 renale legata all'et\u00e0.\nUsi clinici.\nLa molecola trova indicazione nel trattamento dell'ulcera duodenale, dell'ulcera gastrica benigna, delle ulcere post\u2013operatorie e recidivanti, dell'esofagite da reflusso, della dispepsia cronica e infine della sindrome di Zollinger\u2013Ellison."}
{"id": "1506862", "revid": "1774874", "url": "https://it.wikipedia.org/wiki?curid=1506862", "title": "Chitlin' Circuit", "text": "Chitlin' Circuit era il nome con cui veniva comunemente indicato quell'insieme di locali sparsi attraverso gli Stati Uniti - come il Cotton Club o il Victory Grill - in cui musicisti, attori ed ogni altro tipo di artisti e intellettuali afroamericani erano liberi di esprimersi ed esibirsi nel periodo della segregazione razziale statunitense.\nIl nome deriva da \"chitterlings\", una pietanza a base di interiora di maiale stufate o in zuppa rientrante nel cosiddetto \"soul food\", l'insieme delle pietanze tradizionali della comunit\u00e0 afroamericana degli stati sudisti.\nIn breve il Chitlin' Circuit divenne una sorta di vivaio di talenti in cui artisti destinati a divenire leggendari mossero i loro primi passi: proprio nei locali che vi erano ricompresi iniziarono ad esibirsi personalit\u00e0 artistiche come Cab Calloway, Duke Ellington, Jimi Hendrix, Ray Charles, The Supremes, Ike &amp; Tina Turner, George Benson, Dr. Lonnie Smith, Gladys Knight &amp; the Pips, Otis Redding, The Isley Brothers e persino esponenti della corrente pi\u00f9 commerciale della musica nera come Patti LaBelle e i Jackson 5.\nIl chitarrista Edmund Darris, ench'egli frequentatore del circuito, ha dichiarato di essere intenzionato a girare un film sulla storia del Chitlin'.\nAnche molti teatri, considerati in a fine Novecento/inizio Duemila dei veri e propri templi della musica afroamericana, rientravano nel circuito: ne sono celebri esempi l'Apollo di Harlem, il Regal di Chicago, l'Howard di Washington DC, l'Uptown di Filadelfia, il Royal di Baltimora ed il Fox di Detroit."}
{"id": "1506864", "revid": "599013", "url": "https://it.wikipedia.org/wiki?curid=1506864", "title": "Nizatidina", "text": "La nizatidina \u00e8 un principio attivo di indicazione specifica contro l'ulcera gastrica, in particolare contro l'ulcera peptica e la Malattia da reflusso gastroesofageo. \u00c8 un antagonista dei recettori H2 ed \u00e8 stato sviluppato dalla Eli Lilly e commercializzato con i marchi Tazac e Axid. Il farmaco \u00e8 stato l'ultimo nuovo antagonista del recettore H2 introdotto prima dell'avvento dell'inibitore della pompa protonica.\nStoria.\nLa nizatidina \u00e8 stata sviluppata dalla Eli Lilly ed \u00e8 stata commercializzata nel 1987. \u00c8 ritenuta essere equipotente con la ranitidina e differisce da essa per la sostituzione di un anello di furano con uno di tiazolo. Nel settembre del 2000 la Eli Lilly ha annunciato che avrebbe venduto i diritti per la commercializzazione dell'Axid alla Reliant Pharmaceuticals. Successivamente, la Reliant ha sviluppato la soluzione orale dell'Axid, e l'ha commercializzata nel 2004 dopo aver ottenuto l'approvazione dalla Food and Drug Administration (FDA). Tuttavia, un anno pi\u00f9 tardi essa ha venduto i diritti della soluzione orale Axid (compresivi del brevetto US6,930,119 proteggente il prodotto) alla Braintree Laboratories.\nFarmacodinamica.\nNizatidina agisce come un potente antagonista dei recettori istaminici H2. Il suo legame con il recettore \u00e8 selettivo, competitivo e totalmente reversibile.\nIl farmaco a seguito dell'interazione recettoriale determina una significativa inibizione della secrezione basale di acido gastrico e pepsina. Il medesimo effetto viene rilevato sulla secrezione stimolata. Il composto, inoltre, riduce il volume di secrezione gastrica, comportando cos\u00ec un rapido sollievo del dolore da ulcera. Studi farmacologici clinici hanno evidenziato che l'efficacia di nizatidina \u00e8 sovrapponibile a quella di altri H2-antagonisti (ranitidina, famotidina ed altri).\nFarmacocinetica.\nIl composto dopo somministrazione per via orale viene rapidamente assorbito dal tratto gastroenterico e la concentrazione plasmatica massima (Cmax) viene raggiunta entro 2 ore (Tmax) dalla assunzione (range compreso tra 0,5-3 ore).\nQuando somministrata per os la biodisponibilit\u00e0 \u00e8 superiore al 70% e l'emivita di eliminazione si aggira intorno a 1,5 ore.\nL'eliminazione dall'organismo avviene principalmente attraverso l'emuntorio renale: il 90% di una dose somministratata per os viene eliminata entro le 12 ore. Nelle urine circa il 60% del farmaco viene eliminato in forma immodificata. La quota restante \u00e8 rappresentata da alcuni metaboliti: nizatidina de-metilata (7% circa, metabolita attivo, di limitata potenza), sulfossido (6%) e \"N\"-ossido (5%).\nTossicologia.\nStudi sperimentali eseguiti su animali (topi ICR e ratti Fischer 344) hanno evidenziato una DL50 pari a circa 1700\u00a0mg/kg e 2000\u00a0mg/kg peso corporeo, rispettivamente, quando somministrata per via orale e 240\u00a0mg/kg e 300\u00a0mg/kg quando sommisnistrata per via endovenosa.\nUsi clinici.\nLa nizatidina trova indicazione nel trattamento dell'ulcera benigna gastrica e duodenale, dell'esofagite da reflusso e della sindrome di Zollinger-Ellison. Il composto \u00e8 stato utilizzato sperimentalmente per controllare l'aumento di peso associato ad alcuni farmaci antipsicotici.\nEffetti collaterali e indesiderati.\nIn corso di trattamento possono comparire diversi effetti avversi. Tra questi i disturbi gastrointestinali ed epatici comprendono nausea, diarrea, tossicit\u00e0 epatica con elevazione delle transaminasi (ALT ed AST) e della fosfatasi alcalina, ittero ed epatite. La gran parte dei disturbi epatici sono asintomatici e scompaiono prontamente con la semplice sospensione della terapia.\nI disturbi endocrini comprendono ginecomastia, impotenza e diminuzione della libido.\nAltri disturbi che ricorrono con relativa frequenza sono: cefalea, vertigine, astenia, sudorazione, iperuricemia.\nI preparati antiacidi come la nizatidina lavorano sopprimendo la rottura delle proteine mediata dagli acidi: ci\u00f2 comporta un elevato rischio di sviluppare allergie alimentari o a farmaci, a causa di una sensibilizzazione del tratto gastrointestinale dovuta al passaggio delle proteine non digerite. Non \u00e8 chiaro se questo rischio si verifichi solo con l'uso a lungo termine o se avvenga anche con l'uso a breve termine.\nFrequenti sono pertanto i disturbi da ipersensibilit\u00e0 quali: rash cutaneo, orticaria, broncospasmo, edema della laringe, eosinofilia.\nAvvertenze.\nEvitare iniezioni endovenose rapide."}
{"id": "1506866", "revid": "729019", "url": "https://it.wikipedia.org/wiki?curid=1506866", "title": "Blohm &amp; Voss BV 142", "text": "Il Blohm &amp; Voss BV 142 era un quadrimotore a lungo raggio con configurazione alare ad ala di gabbiano rovesciate\"(o a \"W\") ed impennaggio bideriva prodotto in piccola serie dall'azienda tedesca Blohm &amp; Voss GmbH negli anni quaranta.\nDerivato dal Blohm und Voss Ha 139 venne inizialmente impiegato come aereo postale transatlantico dalla Deutsche Luft Hansa (DLH) e successivamente ad uso militare dalla Luftwaffe.\nStoria del progetto.\nIl progetto del BV 142 derivava direttamente dalle esperienze acquisite dal suo predecessore, l'idrovolante Ha 139, nelle trasvolate atlantiche commerciali. Il nuovo modello si distingueva principalmente per aver abbandonato i grandi galleggianti a scarponi della versione idro in favore di un tradizionale carrello d'atterraggio.\nDel BV 142 furono realizzati quattro prototipi, che assunsero le consuete denominazioni di V1 (D-AHFB \"Pollux\", W.Nr. 218), V2 (D-ABUV \"Kastor\", W.Nr. 219), V3, e V4, tutti testati dalla DLH come aereo postale transatlantico. Con l'inizio della seconda guerra mondiale, la produzione venne interrotta in favore della necessit\u00e0 di costruire velivoli a fini militari e mai pi\u00f9 ripresa.\nTecnica.\nLa grande ala era strutturata in tre parti con la centrale realizzata attorno ad un asse portante costituito da un tubo di grande diametro, una configurazione tipica dei progetti Blohm &amp; Voss. Il tubo longitudinale, dotato di paratie interne che lo dividevano i cinque parti, fungeva anche da serbatoio del carburante. La parte centrale dell'ala era realizzata interamente in metallo mentre le due parti esterne avevano la superficie in tessuto. Nella sua struttura erano inoltre integrati sei flap azionati da attuatori idraulici. La fusoliera, di costruzione interamente metallica, presentava una sezione pressoch\u00e9 circolare. Un circuito idraulico rendeva sia il carrello d'atterraggio principale, dotato di ruote binate, che il ruotino di coda, completamente retrattili. la propulsione era affidata a 4 radiali BMW 132 H1 da 880 CV (655 kW) ciascuno abbinati ad eliche tripala a passo variabile.\nImpiego operativo.\nPoco dopo l'inizio della seconda guerra mondiale la Luftwaffe propose di convertire tutti e quattro i prototipi in ricognitori marittimi a lungo raggio. Il primo ad essere sottoposto a modifiche fu il BV 142 V2. Esso fu dotato di un nuovo muso allungato caratterizzato da un'ampia vetratura, simile a quello dell'Heinkel He 111 H-6, di armamento difensivo affidato a 5 mitragliatrici MG 15 da 7.92\u00a0mm installate nel muso, nelle postazioni laterali della fusoliera, in una torretta dorsale e nella parte finale della coda, di un compartimento per le bombe ricavato nella fusoliera e dotato infine di apparecchiature radio per la comunicazione e la navigazione. Al termine dei lavori gli venne assegnata la nuova denominazione di BV 142 V2/U1 e reimmatricolato PC+BC, quindi venne iniziato il ricondizionamento anche del V1.\nEntrambi sono stati utilizzati dalla fine del 1940 ed assegnati al II Gruppe con compiti di ricognizione. Successivamente il V1 fu assegnato al personale delle operazioni della Luftflotte III in Francia. Tuttavia il loro rendimento risult\u00f2 al disotto delle esigenze e vennero ritirati dal servizio nel 1942\nDopo il ritiro dalle operazioni del V1 e V2 se ne ipotizz\u00f2 un nuovo utilizzo come aerosilurante, dotandolo dei nuovi siluri teleguidati GT 1200C ma il progetto venne anch'esso abbandonato.\nI due V3 e V4 vennero utilizzati nelle campagne di occupazione della Danimarca e della Norvegia con il reparto speciale KGr.z.b.V. 105, trasportando 30 soldati completamente equipaggiati per oltre 4\u00a0000 chilometri. Alla fine di queste operazioni se ne sono perse le tracce."}
{"id": "1506868", "revid": "287204", "url": "https://it.wikipedia.org/wiki?curid=1506868", "title": "Famotidina", "text": " Famotidina \u00e8 il principio attivo di indicazione specifica contro l'ulcera gastrica.\nIndicazioni.\nUlcera benigna gastrica e duodenale, esofagite da reflusso, sindrome di Zollinger-Ellison.\nFarmacodinamica.\nEssendo la famotidina un antagonista dei recettori H2, attraverso la riduzione della secrezione acida gastrica cos\u00ec ottenuta favorisce la risoluzione di eventuali gastriti e similari.\nEffetti indesiderati.\nDiarrea, cefalea, vertigine, astenia, rash, ansia, anoressia, ittero colestatico.\nAvvertenze.\nDeve essere utilizzata con prudenza in caso di insufficienza renale."}
{"id": "1506871", "revid": "100676", "url": "https://it.wikipedia.org/wiki?curid=1506871", "title": "Xiph.Org", "text": ""}
{"id": "1506872", "revid": "100676", "url": "https://it.wikipedia.org/wiki?curid=1506872", "title": "Xiph.org", "text": ""}
{"id": "1506874", "revid": "287204", "url": "https://it.wikipedia.org/wiki?curid=1506874", "title": "Cimetidina", "text": "La cimetidina \u00e8 un farmaco antistaminico antagonista dei recettori H2 che venne introdotta per la prima volta in terapia nel 1976. La sua indicazione principale \u00e8 il trattamento dell'ulcera gastrica.\nIndicazioni.\nUlcera benigna gastrica e duodenale, esofagite da reflusso, sindrome di Zollinger-Ellison, mastocitosi sistemica, adenomi endocrini multipli (MEN).\nLa cimetidina \u00e8 grandemente efficace in caso di ulcera peptica, ma \u00e8 frequente la riacutizzazione / recidiva alla sospensione del trattamento: per questo si consigliano piccole dosi di mantenimento.\nDosaggi.\nPer la sindrome di Zollinger-Ellison le dosi arrivano da 400\u00a0mg fino al massimo consentito (dose massima 2,4 g al giorno).\nFarmacodinamica.\nLa cimetidina \u00e8 un antagonista dei recettori H2 della mucosa gastrica, a livello della quale riduce la secrezione acida indotta da istamina, gastrina e pentagastrina e, parzialmente, quella indotta da acetilcolina e betanecolo.\nEffetti indesiderati.\nDiarrea, cefalea, vertigine, astenia, rash, alopecia, tachicardia. In pazienti anziani e dopo somministrazione prolungata non sono rare allucinazioni e confusione mentale. Meno frequenti, dovuti all'azione simil-antiandrogena del farmaco, ginecomastia, galattorrea e oligospermia (riduzione del conteggio degli spermatozoi).\nBloccando inoltre il sistema del Citocromo P450 (ossigenasi a funzione mista), la cimetidina pu\u00f2 inibire il metabolismo microsomiale di molti farmaci, innalzandone i livelli plasmatici e prolungandone gli effetti farmacologici. Pertanto, seppure in alcune formulazioni essa sia disponibile anche come farmaco OTC, \u00e8 opportuno consultare sempre il medico o il farmacista quando si stanno assumendo altri farmaci."}
{"id": "1506875", "revid": "767487", "url": "https://it.wikipedia.org/wiki?curid=1506875", "title": "The Receiving End of Sirens", "text": "I The Receiving End of Sirens (Spesso abbreviato in TREOS) sono stati un gruppo musicale experimental/post-hardcore formato nel 2003 a Boston, Massachusetts. Il suono della band incorpora elementi da diversi generi e stili, tra cui heavy metal, musica elettronica, punk e rock progressivo.\nLa band ha suonato tutte le date del Warped Tour 2005 ed \u00e8 andata in tour con diverse bands, tra cui Gatsbys American Dream, A Wilhelm Scream, Thirty Seconds to Mars, Funeral for a Friend, Saves the Day, Senses Fail, Thrice, e New Found Glory.\nIl primo tour da headliner della band, il \"The New Hope Tour\", \u00e8 iniziato il 31 marzo 2006. Circa una settimana dopo l'inizio del tour, il chitarrista/cantante Alex \u00e8 caduto da una rampa di scale rompendosi una scapola e due costole. Nonostante ci\u00f2, ha deciso di continuare il tour. I support acts del tour sono stati As Tall as Lions, A Thorn for Every Heart, Hit the Lights, e I Am the Avalanche.\nNome.\nSecondo il batterista Andrew Cook:\n\"Facevo il cuoco in un locale chiamato \"McCarthy's Pub\" in Massachusetts. Delle macchine della polizia e delle ambulanze passarono di fronte al locale, ed il nome mi venne subito in mente. In pratica, le sirene sono una cosa cos\u00ec comune che ormai nessuno pensa pi\u00f9 a cosa ci sia alla loro destinazione, specialmente se si vive in citt\u00e0. Anche se ci sono cos\u00ec tante cose terribili al mondo, seguiamo la filosofia dell'\"occhio non vede, cuore non duole\". \u00c8 triste. Quindi il nome della band \u00e8 un commento a questi fatti. Inoltre, su un secondo livello, il nome pu\u00f2 essere interpretato come richiamo alla mitologia greca, al richiamo delle sirene nei confronti dei marinai, quindi essere al punto d'arrivo delle sirene non \u00e8 certamente una cosa buona. Il ragionamento fila in entrambe le interpretazioni.\" \nStoria.\nLa band venne formata nel 2003. Nel mese di Maggio 2006, Casey Crescenzo usc\u00ec dalla band per lavorare a tempo pieno su un suo side-project, i The Dear Hunter. Il 6 novembre 2006 la band ha annunciato il sostituto di Crescenzo, Brian Southall (ex-batterista dei Boys Night Out), nel ruolo di chitarrista, tastierista e secondo cantante.\nIl 18 marzo 2008 la band ha annunciato il proprio scioglimento (tramite un messaggio pubblicato sul loro myspace), causa principale del quale sono le nuove priorit\u00e0 del cantante/bassista Brendan Brown, da poco diventato padre. Gli ultimi due shows della band si terranno all'inizio di Maggio 2008.\n\u00c8 prevista una reunion per il 2012."}
{"id": "1506876", "revid": "298055", "url": "https://it.wikipedia.org/wiki?curid=1506876", "title": "Pi-kar", "text": ""}
{"id": "1506879", "revid": "476645", "url": "https://it.wikipedia.org/wiki?curid=1506879", "title": "Emanuele Barison", "text": "Biografia.\nEsordisce nei primi anni ottanta con la storia a fumetti dal titolo \"La storia di Nuvolari\", nella rivista \"Autosprint\". Poco dopo fonder\u00e0, insieme ad alcuni amici, la rivista \"Fantasy\", pubblicazione nata grazie a un piccolo editore locale e distribuita nelle edicole del Triveneto ma ne usciranno solo tre numeri Inserendosi pienamente in questo contesto, milita per anni nel gruppo rock The Sinners ed \u00e8 tra i fondatori de \u201cIl gorilla bianco\u201d. Alla fine degli anni ottanta crea per la rivista \"Il Messaggero dei Ragazzi\" Alex il Britanno, personaggio umoristico per bambini che colpir\u00e0 l'attenzione dello sceneggiatore francese Fran\u00e7oise Corteggiani che gli propone nel 1989 di lavorare per la Disney per la quale firmer\u00e0 decine di storie pubblicate su \"Topolino\". In seguito per la Star Comics realizza graficamente il personaggio di Lazarus Ledd e ne disegna due episodi (\"Bagliore da una stella\" del 1993) e \"Metallica\" del 1994), su testi di Ade Capone.&lt;br&gt;In collaborazione con Francesco Boni De Nobili ha realizzato i disegni de \"L'Editto di Rotari a fumetti\" (1990) e di \"Quasar a Pratobello\" (1993). Nel 1995 Corteggiani gli propone di lavorare per il mercato internazionale con la serie \"Yakuza\" per l'editore Soleil e prosegue con la serie \"De Silence et de Sangre\", per le edizioni Gl\u00e9nat. In campo pubblicitario, nel 1999, crea per la Geox il personaggio mascotte Magic Geox, pubblicando tre albi a fumetti tradotti in tutto il mondo.\nDa qualche anno collabora con la storica rivista francese a fumetti \"Pif\" per la quale ha disegnato alcuni episodi di \"Dottor Justice\". Ha inoltre realizzato, nel 2001, la sceneggiatura del film \"Oppalalay\", con i Papu, e nel 2004 ha scritto e diretto con Romeo Toffanetti il film \"Rockstalghia\" distribuito a cura della A.L.B.A. Produzioni di Roma. Per la Dargaud ha disegnato \"Le stigmate di Longinus\" e la serie gotica \"Orphea\" per la quale continua a lavorare. \u00c8 proprio dopo aver visionato alcuni degli albi della produzione francese, che Mario Gomboli gli propone di entrare a far parte dello staff di \"Diabolik\" entrando dal 1999 nello staff della casa editrice Astorina e in seguito diventa il disegnatore ufficiale de \"Il grande Diabolik\" a partire dallo speciale 2002 \"Matrimonio in nero\". Nel 2011 inizia la collaborazione con Sergio Bonelli Editore, per cui disegna le storie di \"Zagor\". Nel 2014 inizia anche a disegnare \"Tex\". Nel 2018 contribuisce a fondare il \"PAFF!\" di Pordenone."}
{"id": "1506881", "revid": "13032451", "url": "https://it.wikipedia.org/wiki?curid=1506881", "title": "Chitlin circuit", "text": ""}
{"id": "1506882", "revid": "339392", "url": "https://it.wikipedia.org/wiki?curid=1506882", "title": "Geno e il sigillo nero di Madame Crikken", "text": ""}
{"id": "1506886", "revid": "537521", "url": "https://it.wikipedia.org/wiki?curid=1506886", "title": "Santa Park", "text": "Il Santa Park \u00e8 un parco di divertimenti situato a Rovaniemi, in Lapponia (Finlandia), che rappresenta la grotta del villaggio di Babbo Natale e che include diverse attrazioni:"}
{"id": "1506890", "revid": "599013", "url": "https://it.wikipedia.org/wiki?curid=1506890", "title": "Prorogatio", "text": "La prorogatio, in diritto, \u00e8 un istituto giuridico per il quale i titolari degli organi possono continuare ad esercitare le loro funzioni nonostante sia scaduto il loro mandato, in attesa della nomina o dell'elezione dei successori.\nStoria.\nSi tratta di un istituto di antica origine, gi\u00e0 conosciuto dal diritto romano. Ha lo scopo di evitare che il ritardo nel rinnovo di un organo ne pregiudichi la continuit\u00e0 di funzionamento, e si applica sia agli organi civilistici che a quelli pubblici.\nLa \"prorogatio\" nell'ordinamento italiano.\nLa Costituzione italiana prevede casi di \"prorogatio\" delle Camere e del Presidente della Repubblica.\nAi sensi dell'art. 61 della Costituzione, le Camere esercitano le loro funzioni anche dopo la fine della legislatura, fino all'elezione dei nuovi membri. Nel silenzio della Costituzione, a parte la ratifica dei decreti legge, per cui la stessa prevede la convocazione delle Camere, ancorch\u00e9 sciolte, si discute in dottrina se durante il periodo di \"prorogatio\" le Camere abbiano la pienezza dei poteri o debbano limitarsi agli atti di ordinaria amministrazione.\nLa \"prorogatio\" delle Camere si distingue dalla loro \"proroga\": la prima opera di diritto, la seconda \u00e8 effetto di un atto delle stesse Camere, adottato con legge, che l'art. 60 della Costituzione ammette solo in caso di guerra.\nL'art. 85 della Costituzione prevede che se le Camere sono sciolte o mancano meno di tre mesi alla fine della legislatura, l'elezione del Presidente della Repubblica ha luogo entro 15 giorni dalla riunione delle nuove Camere, sicch\u00e9 i suoi poteri sono prorogati.\nLa \"prorogatio\" dei consigli comunali e provinciali \u00e8 disciplinata nell'art. 38 del D.Lgs. 18 agosto 2000, n. 267 (Testo unico delle leggi sull'ordinamento degli enti locali), laddove stabilisce che i consigli durano in carico sino all'elezione dei nuovi, limitandosi, dopo la pubblicazione del decreto di indizione dei comizi elettorali, ad adottare gli atti urgenti e improrogabili.\nQuanto ai consigli regionali, la Corte costituzionale ha ritenuto che la disciplina della loro \"prorogatio\" spetti allo statuto regionale (salvi i casi di scioglimento o rimozione disposti da organi statali, ai sensi dell'art. 126 della Costituzione, in relazione ai quali la disciplina dell'eventuale prorogatio spetterebbe alla legge statale).\nLa legge n. 444 del 15 luglio 1994 ha disciplinato la \"prorogatio\" degli organi amministrativi, la sua configurabilit\u00e0 era stata a lungo dibattuta in dottrina e in giurisprudenza. Essa consente la \"prorogatio\" degli organi dello Stato, degli enti pubblici o a partecipazione pubblica, per i 45 giorni successivi alla scadenza; durante questo periodo possono essere adottati atti di ordinaria amministrazione e atti urgenti ed indifferibili, con indicazione dei motivi di urgenza e di indifferibilit\u00e0.\nLa sentenza della Corte Costituzionale n. 208 del 16/4/1992, ha negato l'applicazione analogica delle norme inerenti agli enti locali sulla proroga dei poteri ed ha sostenuto che il meccanismo della \"prorogatio\" non opera automaticamente, in assenza di un'espressa previsione legislativa, allo scadere del mandato del titolare dell'organo. La Corte ha rilevato, inoltre, che \u00abSe \u00e8 previsto per legge che gli organi amministrativi abbiano una certa durata e che quindi la loro competenza sia temporalmente circoscritta, un'eventuale prorogatio di fatto sine die \u2013 demandando all'arbitrio di chi debba provvedere alla sostituzione di determinarne la durata pur prevista a termine dal Legislatore ordinario \u2013 violerebbe il principio della riserva di legge in materia di organizzazione amministrativa, nonch\u00e9 quelli dell'imparzialit\u00e0 e del buon andamento\u00bb (v. motivazione, Corte Cost. 208/92, paragrafo 4.6.). La giurisprudenza costituzionale successiva si \u00e8 attestata su questa posizione."}
{"id": "1506892", "revid": "767487", "url": "https://it.wikipedia.org/wiki?curid=1506892", "title": "Tekken (film)", "text": "Tekken \u00e8 un film del 2009 diretto da Dwight H. Little, con la sceneggiatura basata sulla serie di videogiochi picchiaduro per console \"Tekken\".\nLa regia \u00e8 di Dwight H. Little, mentre i finanziamenti del film giungono dalle societ\u00e0 Crystal Sky Pictures e GAGA Communications.\nTrama.\nNell'anno 2039, dopo che una Guerra Mondiale ha distrutto gran parte della civilt\u00e0 che conosciamo, i territori non vengono pi\u00f9 gestiti da governi, ma da corporazioni. La pi\u00f9 potente di queste \u00e8 la Tekken, comandata da Heihachi Mishima, che controlla un enorme agglomerato urbano. In modo da poter contenere le masse, la Tekken sponsorizza un grande torneo, noto come \"Iron Fist\", in cui i combattenti competono per la gloria suprema e per guadagnare ricchezza e celebrit\u00e0.\nJin Kazama \u00e8 un lottatore di Anvil, un quartiere periferico della citt\u00e0 di Tekken, che decide di partecipare all'imminente torneo per vendicare la morte di sua madre, morta proprio sotto i suoi occhi. L'intento di Jin \u00e8 quello di incontrare e uccidere Heihachi, presunto responsabile. Jin sconfigge il combattente Marshall Law in un combattimento in strada per ottenere il diritto di partecipare al torneo e assume Steve Fox come suo supervisore.\nGiunto nella citt\u00e0 di Tekken, Jin fa la conoscenza dei partecipanti e si invaghisce di Christie Monteiro, un'abilissima ragazza specializzata in molte arti marziali. Jin vince il suo primo match contro Miguel Caballero Rojo, ma arriva quasi ad ucciderlo. Pi\u00f9 tardi quella stessa notte, dopo essere uscito furtivamente con Christie, viene attaccato dalle sorelle assassine Anna e Nina Williams, che agiscono su ordine di Kazuya Mishima, figlio di Heihachi. Kazuya, infatti, ha scoperto che Jin non \u00e8 altri che suo figlio, nato da atto sessuale con Jun Kazama e crede che un giorno possa reclamare l'eredit\u00e0 dell'azienda. Jin sopravvive, grazie all'intervento di Christie, al prezzo di alcune ferite. Steve e Christie tentano di convincere Jin ad abbandonare il torneo, ma inutilmente. Nel frattempo, Kazuya ricatta il combattente Bryan Fury per uccidere Jin durante il torneo.\nDurante i quarti di finale, Jin affronta il misterioso spadaccino Yoshimitsu. Heihachi, ritenendo lo scontro pi\u00f9 adatto ad una semifinale, decide di modificare l'ordine dei partecipanti. Kazuya, non d'accordo con il genitore, lo fa arrestare e assume il controllo dell'azienda. Kazuya fa arrestare i partecipanti al torneo, spiegandogli che per tutto il torneo, gli incontri dovranno essere vinti fino alla morte. Jin riesce a fuggire aiutato da Raven, Christie, Steve e da suo nonno Heihachi e giunge ad Anvil.\nHeihachi rivela a Jin che Kazuya violent\u00f2 Jun e che fu lui a salvarla e a portarla in salvo fuori da Tekken city. Inoltre spiega che potrebbe succedergli come presidente della societ\u00e0 per ristabilire l'ordine nel mondo. Heihachi affida a Jin la missione di riportare la pace e di sconfiggere suo padre, ma subito dopo, la Tekken Force giunge ad Anvil e provoca la morte di Steve. Kazuya, giunto anch'egli ad Anvil, ordina l'esecuzione di suo padre e cattura i restanti fuggitivi.\nJin \u00e8 costretto ad affrontare Bryan in finale in quanto Kazuya tiene prigioniera Christie nella sala di controllo e minaccia di ucciderla. Dopo una sanguinosa battaglia, Jin trionfa, uccidendo il cyborg. Adirato, Kazuya decide di affrontare il figlio in una nuova finale. Inizialmente in svantaggio, Jin, grazie a Christie che \u00e8 riuscita a liberarsi e crea un diversivo, riesce a vincere suo padre, ma decide di risparmiarlo. Dopodich\u00e9 fugge dall'arena accompagnato da una folla di tifosi, ignaro del destino che lo aspetta.\nScena dopo i titoli di coda.\nKazuya, dopo la sconfitta per mano di Jin, fugge dall'arena. La scena poi si sposta al momento dell'esecuzione di Heihachi. La guardia dell'esecuzione abbassa la sua pistola in segno di obbedienza lasciando in vita Heihachi che \u00e8 pronto a riconquistare l'azienda e a vendicarsi del figlio.\nProduzione.\nL'adattamento cinematografico di Tekken, celebre picchiaduro nato nel 1994, \u00e8 stato annunciato per la prima volta nel 2002, con regista e sceneggiatura confermata, ma non \u00e8 mai arrivata nessuna conferma ufficiale.\nNel febbraio 2002, la Crystal Sky Pictures acquista i diritti di \"Tekken\" a 60.000.000 \u20ac per un possibile adattamento cinematografico futuro.\nNel 2002 alla regia era stato confermato Charles Stone per un possibile adattamento futuro. In seguito, il 21 dicembre 2009, la regia \u00e8 stata affidata a Dwight H. Little, che ha gi\u00e0 alle spalle diverse esperienze coi film di arti marziali come in \"Drago d'acciaio\" con Brandon Lee e \"Programmato per uccidere\" con Steven Seagal.\nSecondo le prime fonti, Michael Colleary e Alan B. McElroy (\"Face/Off - Due facce di un assassino\") scrissero una prima bozza del film gi\u00e0 nel 2002: la trama sarebbe stata incentrata su due amici iscritti al torneo, che scoprivano il misterioso segreto nascosto dietro la Tekken Corporation.\nIn seguito Alan McElroy \u00e8 stato assunto per riscrivere una sceneggiatura molto aderente al videogioco. Secondo Luke Goss, che nel film interpreta il pugile Steve Fox, i produttori vogliono che vengano trasferiti da gioco a film in maniera identica, visivamente e tutto il resto.\nKelly Wagner, direttrice del casting di Tekken, prese in considerazione Jean-Claude Van Damme per interpretare il protagonista Jin Kazama.\nIl 21 gennaio 2008, Jon Foo ha iniziato le trattative per interpretare Jin Kazama. Contemporaneamente iniziano a circolare alcune indiscrezioni riguardanti le partecipazioni di altri attori per ruoli sconosciuti.\nIn seguito Jon Foo \u00e8 stato confermato nei panni di Jin e Luke Goss in quelli di Steve Fox.\nGli altri attori sono Ian Anthony Dale (Kazuya Mishima), Cary-Hiroyuki Tagawa (Heihachi Mishima), Kelly Overton (Christie Monteiro), Cung Le (Marshall Law), Gary Daniels (Bryan Fury), Candice Hillebrand (Nina Williams), Marian Zapico (Anna Williams), Darrin Henson (Raven), Lateef Crowder (Eddy Gordo), Tamlyn Tomita (Jun Kazama), Gary Ray Stearns (Yoshimitsu), Anton Kasabov (Sergei Dragunov), Roger Huerta (Miguel Caballero Rojo) e Mircea Monroe (Kara).\nDistribuzione.\nSecondo le prime fonti, il film sarebbe stato distribuito nel 2009. A causa dei successivi ritardi, le riprese sono iniziate a febbraio. Il primo teaser poster \u00e8 uscito il 2 novembre 2007, molto prima di chiarimenti riguardanti la sceneggiatura e la trama del film. Il 4 novembre 2009 i produttori del film, durante l'American Film Market, hanno mostrato il primo artwork ufficiale del film, raffigurante Jin in primo piano.\nIl primo trailer ufficiale \u00e8 uscito il 14 gennaio 2010. Invece il primo trailer italiano ufficiale \u00e8 stato pubblicato da M2 Pictures Italia il 5 luglio 2011.\nIl film \u00e8 stato presentato in anteprima al \"Mann Criterion Theatre\" a Santa Monica il 5 novembre 2009. Il 20 marzo 2010, il film \u00e8 stato pubblicato in Giappone attraverso la Warner Bros.. Il film \u00e8 uscito il 27 luglio 2010 a Singapore e il 4 agosto 2010 nelle Filippine. Una settimana prima della premi\u00e8re nelle Filippine, Jon Foo ha visitato Manila per promuovere il film Il film \u00e8 stato distribuito negli Stati Uniti nel 2011 attraverso la Anchor Bay Films.\nIl film \u00e8 stato pubblicato in DVD e in Blu-ray in Giappone l'11 agosto 2010. Nel Regno Unito, Optimum Releasing distribuir\u00e0 il film il 1\u00ba settembre 2010. Tuttavia, HMV.com afferma che la data di uscita del DVD \u00e8 prevista per il 27 giugno 2011. Anchor Bay Entertainment gestir\u00e0 la distribuzione home video del film negli Stati Uniti nel 2011, dopo il suo rilascio al cinema. Per quanto riguarda la distribuzione italiana, ad opera di M2, il film \u00e8 uscito nei cinema il 5 agosto 2011.\nAccoglienza.\nKatsuhiro Harada, dello staff del videogioco, defin\u00ec il live action \"orrendo\" sul suo account di Twitter, contestando inoltre di aver avuta negata la supervisione del film.\nLa critica del grande pubblico \u00e8 stata inoltre inflessibile nei confronti del film. I fan della serie hanno accusato una scarsa corrispondenza con la trama originale del videogioco.\nIncassi.\nIl film usc\u00ec inizialmente a Singapore e nelle Filippine, incassando 967,369 dollari, secondo quanto riportato dal sito Box Office Mojo.\nCon un costo di produzione di 35 milioni di dollari, globalmente il film ha incassato 1,696,665 dollari. Con una perdita che si aggira al 95,15%, \"Tekken\" si unisce alla lista dei film flop con maggiori perdite al mondo.\nPrequel.\nLa Crystal Sky ha fatto seguito alla lavorazione sulla saga facendo uscire nel 2014 un prequel, \"\", che, secondo l'amministratore delegato Steven Paul, dovrebbe far \"parte di un franchise di pi\u00f9 film\"."}
{"id": "1506903", "revid": "767487", "url": "https://it.wikipedia.org/wiki?curid=1506903", "title": "Eredivisie 2007-2008", "text": "L'edizione 2007-2008 dell'Eredivisie \u00e8 iniziata nel mese d'agosto 2007, si \u00e8 conclusa nel mese di maggio 2008 e ha visto come squadra vincitrice il PSV Eindhoven.\nPlay-off.\nCompetizioni Uefa.\nChampions League.\nDopo esser stati disputati i play-off per la Champions League, il viene ammesso alla UEFA Champions League 2008-2009 e l' viene ammesso alla Coppa UEFA 2008-2009, mentre e NAC Breda, le altre due partecipanti eliminate prima della finale, si affrontano per decidere quale delle due acceder\u00e0 alla Coppa UEFA: vince l'.\nAccesso ai play-off Coppa UEFA.\nPartecipano a questa fase , NEC, Roda ed . Ad accedere ai play-off per l'ammissione in Coppa UEFA \u00e8 il NEC, che batte Roda e Groningen, le quali, insieme all'Utrecht precedentemente battuto dal Groningen, rimangono fuori dalle Competizioni UEFA.\nCoppa UEFA.\nAd accedere in Coppa UEFA \u00e8 il NEC, che batte il NAC Breda, il quale parteciper\u00e0 invece alla Coppa Intertoto 2008.\nPlay-off retrocessione-promozione.\nI play-off retrocessione-promozione hanno visto prevalere De Graafschap - classificatosi al 16\u00ba posto in Eredivisie - e - 6\u00b0 in Eerste Divisie."}
{"id": "1506906", "revid": "278406", "url": "https://it.wikipedia.org/wiki?curid=1506906", "title": "Serpente (zodiaco cinese)", "text": "Il Serpente ( \u86c7 ), conosciuto dai cinesi anche come \"piccolo drago\", \u00e8 uno dei 12 animali dello zodiaco cinese.\nDescrizione e attributi.\nUn individuo nato in questo periodo \u00e8 il pi\u00f9 saggio e il pi\u00f9 affascinante tra tutti. Un Serpente potrebbe sfruttare le sue doti diplomatiche, potrebbe intraprendere la carriera di ristoratore o diventare un musicista di successo. Tali individui sono dei pensatori, ai quali piace vivere bene. Ai Serpenti piacciono i libri, la musica, i vestiti, il cibo raffinato e il vino; ma la loro passione per le cose pi\u00f9 raffinate, la loro innata grazia ed eleganza li porta a evitare le frivolezze, le menti grette e le conversazioni inutili.\nAi Serpenti piace comunicare e partecipare attivamente alle conversazioni; se per\u00f2 la conversazione diventa ripetitiva, la loro concentrazione comincia a vacillare. \u00c8 quasi impossibile fissare la loro attenzione su lunghe conversazioni incentrate su banali argomenti quotidiani, mentre preferiscono dilungarsi su argomenti e idee nuove e interessanti.\nI Serpenti hanno uno speciale talento che li porta a giudicare le situazioni nel modo corretto. Sono sempre attenti a nuove idee e possibilit\u00e0 su cosa fare e su come svolgere qualsiasi cosa, inseguendo il loro intento con grande persistenza. Il Serpente si trova a suo agio in qualsiasi situazione sociale. In astrologia cinese si pensa che i Serpenti siano sicuri di s\u00e9, intenti sempre ad ascoltare le opinioni degli altri, senza per\u00f2 necessariamente accettarle. Intelligenti ma ostinati, sembrano quasi propensi a mettersi in guai inutili.\nSebbene sia difficile per queste persone ascoltare consigli, essi sono pazienti e compassionevoli nei confronti degli altri quando c'\u00e8 bisogno di dare una mano, e la loro abilit\u00e0 nel vedere i problemi sotto diversi punti di vista si dimostra molto utile. Di fronte a dilemmi, i Serpenti agiscono con velocit\u00e0 e convinzione, in quanto pensano intensamente a ci\u00f2 che fanno e raramente perdono tempo o energia in progetti poco attuabili.\nIl Serpente \u00e8 fortemente compatibile con gli individui nati negli anni del Coniglio, del Gallo e del Drago, parzialmente con quelli del Topo, del Cane, della Capra e con gli altri Serpenti, e per nulla compatibile con quelli del Bufalo, del Cavallo, della Scimmia, della Tigre e del Maiale.\nAnni del Serpente.\nSono Serpenti coloro che sono nati in questi periodi:"}
{"id": "1506907", "revid": "486946", "url": "https://it.wikipedia.org/wiki?curid=1506907", "title": "Insurrezione di Gennaio", "text": ""}
{"id": "1506908", "revid": "1884171", "url": "https://it.wikipedia.org/wiki?curid=1506908", "title": "Sull'utilit\u00e0 e il danno della storia per la vita", "text": "Sull'utilit\u00e0 e il danno della storia per la vita (in tedesco \"Unzeitgem\u00e4sse Betrachtungen. Zweites St\u00fcck: Vom Nutzen und Nachtheil der Historie f\u00fcr das Leben\") \u00e8 uno scritto del filosofo tedesco Friedrich Nietzsche. Seconda delle quattro \"Considerazioni inattuali\", fu pubblicata nel 1874.\nContenuto.\nSi tratta di un breve trattato nel quale Nietzsche, distinguendo tra storia monumentale, storia antiquaria e storia critica, sviluppa le sue iniziali posizioni antistoricistiche, diventando un punto fermo per chiunque voglia occuparsi di filosofia della storia, anche se poi, nel percorrere i tortuosi meandri del suo pensiero, abbandoner\u00e0 in parte queste posizioni, assumendo un atteggiamento pi\u00f9 mite nei confronti del passato. L'opera \u00e8 paradigmatica del Nietzsche giovane, del teorico della tragedia greca, del radicale oppositore dell'ottimismo socratico e dell'avversario di ogni razionalit\u00e0 prettamente scientifica, attributi, tutti questi, che rovescer\u00e0 a partire da \"Umano, troppo umano\", dove si far\u00e0 egli stesso erede dello spirito delle scienze e dove si staccher\u00e0 definitivamente dai suoi vecchi maestri, Schopenhauer e Wagner."}
{"id": "1506909", "revid": "1543377", "url": "https://it.wikipedia.org/wiki?curid=1506909", "title": "Videogiochi nel 2007", "text": "Vendite per piattaforme.\nTitoli di maggior vendita nel Nord America nell'anno secondo il sito IGN.com\nSecondo gli analisti NDP Group l'industria dei videogiochi nel nord America ha prodotto un giro d'affari di 18,85 miliardi di dollari. L'analisi ha evidenziato che il mercato dei videogiochi per computer ha generato 910 milioni di dollari pari a solo il 14% del mercato totale. L'analisi non comprende i videogiochi venduti tramite download digitale."}
{"id": "1506910", "revid": "1543377", "url": "https://it.wikipedia.org/wiki?curid=1506910", "title": "Videogiochi nel 2006", "text": "Vendite per piattaforme.\nTitoli di maggior vendita nel Nord America nell'anno secondo il sito IGN.com"}
{"id": "1506911", "revid": "287204", "url": "https://it.wikipedia.org/wiki?curid=1506911", "title": "Videogiochi nel 2005", "text": "Vendite.\nTitoli di maggior vendita nel Nord America nell'anno secondo il sito IGN.com"}
{"id": "1506913", "revid": "287204", "url": "https://it.wikipedia.org/wiki?curid=1506913", "title": "Videogiochi nel 2004", "text": "Vendite.\nTitoli di maggior vendita nel Nord America nell'anno secondo il sito IGN.com"}
{"id": "1506915", "revid": "104923510", "url": "https://it.wikipedia.org/wiki?curid=1506915", "title": "Videogiochi nel 2003", "text": "Vendite.\nI dieci titoli di maggior successo negli Stati Uniti d'America nel 2003 secondo l'istituto di ricerca NPD Group."}
{"id": "1506918", "revid": "400694", "url": "https://it.wikipedia.org/wiki?curid=1506918", "title": "Videogiochi nel 2002", "text": "Vendite.\nI dieci titoli di maggior successo negli Stati Uniti d'America nel 2002 secondo l'istituto di ricerca NPD Group"}
{"id": "1506919", "revid": "287204", "url": "https://it.wikipedia.org/wiki?curid=1506919", "title": "Videogiochi nel 2001", "text": "Vendite.\nI dieci titoli di maggior successo negli Stati Uniti d'America nel 2001 per computer e console secondo l'istituto di ricerca NPD Group."}
{"id": "1506920", "revid": "125605293", "url": "https://it.wikipedia.org/wiki?curid=1506920", "title": "Domini spagnoli in Italia", "text": "I domini spagnoli in Italia compresero i tre regni meridionali di Sicilia, Sardegna, e Napoli, cui appannaggio era anche il piccolo protettorato costiero dello Stato dei Presidi, e il ducato di Milano. Il possesso definitivo di questi stati, conteso dalla Francia, fu riconosciuto alla Spagna asburgica con la pace di Cateau-Cambr\u00e9sis del 1559 (che pose fine alle guerre d'Italia del XVI secolo) e si protrasse per tutto il Seicento.\nLa competenza su Napoli, Sicilia, e Milano era di spettanza del Supremo Consiglio d'Italia, mentre la Sardegna era amministrata dal Supremo Consiglio d'Aragona. Nei tre regni meridionali, il sovrano spagnolo era rappresentato da un proprio vicer\u00e9. Il ducato di Milano era invece retto da un governatore, in quanto il re di Spagna lo possedeva nella sua funzione di Duca di Milano e, come tale, feudatario del Sacro Romano Impero.\nLa guerra di successione spagnola, innescata dall'estinzione degli Asburgo di Spagna (1700), si concluse con la perdita di tutti i territori italiani da parte dei nuovi sovrani, i Borbone di Spagna, in favore degli Asburgo d'Austria (che ottennero Milano nel 1707, e Napoli e Sardegna nel 1714, poi scambiando quest'ultima con i Savoia per la Sicilia nel 1718) e dei Savoia (che ottennero la Sicilia nel 1714, poi scambiata con l'Austria per la Sardegna nel 1718). A seguito della guerra di successione polacca, un ramo cadetto dei Borbone spagnoli riusc\u00ec per\u00f2 a insediarsi nel futuro Regno delle Due Sicilie e prese il nome di Borbone di Napoli.\nStoria.\nPremesse.\nLe radici della presenza spagnola in Italia sono da rintracciarsi nell'espansione mediterranea della Corona d'Aragona, che si impossess\u00f2 della Sicilia nel 1282 e della Sardegna nel 1324. A seguito del matrimonio (1469) di Ferdinando II d'Aragona e Isabella I di Castiglia, le due isole entrarono a far parte dei possedimenti della Spagna unificata in quanto vicereami aragonesi. La Spagna complet\u00f2 l'occupazione del mezzogiorno con la conquista del Regno di Napoli nel 1503-1504, prendendo parte alle Guerre d'Italia, insieme al Sacro Romano Impero, contro il Regno di Francia, che controllava il Ducato di Milano. \nCon l'elezione ad imperatore (1519) di Carlo V d'Asburgo, che era altres\u00ec Principe dei Paesi Bassi, Re di Spagna, e Arciduca d'Austria, l'Italia si trov\u00f2 al centro delle mire espansionistiche dell'Imperatore, anche al fine di collegare meglio, cos\u00ec consolidando, i propri domini iberici e germanici. Le ostilit\u00e0 presero avvio nel 1521 e si conclusero, dopo l'importante battaglia di Pavia, favorevolmente per le truppe imperiali nel 1530; tra i vari episodi delle ostilit\u00e0 in Italia si segnala il sacco di Roma del 1527. L'ufficialit\u00e0 della chiusura del primo periodo delle guerre tra Francia ed Impero Asburgico per l'egemonia in Europa fu data dal congresso di Bologna (1529-1530), nel corso del quale l'imperatore fu incoronato solennemente da Papa Clemente VII, ma soprattutto fu sancito il definitivo passaggio dell'Italia nell'orbita Imperiale, in quanto, agli originari domini nel Mezzogiorno spagnoli, si aggiungeva il dominio indiretto sui feudi imperiali d'Italia.\nCos\u00ec, nel 1535, Carlo V pot\u00e9 prendere il controllo diretto del Ducato di Milano, feudo imperiale rimasto vacante a seguito dell'estinzione degli Sforza. Nel 1540 (segretamente) e poi nel 1556 (ufficialmente), Carlo V nomin\u00f2 Duca di Milano suo figlio Filippo II. Ci\u00f2 provoc\u00f2 la ripresa della guerra tra la Francia e gli Asburgo, che si concluse solo nel 1559, quando, cambiati i maggiori contendenti in quanto a Francesco I, sul trono di Francia, era succeduto Enrico II, mentre Carlo V d'Asburgo, abdicando nel 1556, aveva diviso i suoi domini affidando al figlio Filippo i domini spagnoli, comprendenti, tra l'altro, i territori ereditari italiani, e al fratello Ferdinando I d'Asburgo il titolo di Imperatore e i domini germanici, si pot\u00e9 giungere alla pace di Cateau-Cambr\u00e9sis che sanciva la conclusione delle pretese francesi sull'Italia.\nIl Seicento.\nDalla pace di Cateau Cambr\u00e9sis in poi, la Spagna pot\u00e9 esercitare il proprio dominio sui tre stati facenti parte del Supremo Consiglio d'Italia: il Ducato di Milano, il Regno di Napoli (comprensivo dello Stato dei Presidi), ed il Regno di Sicilia.\nContesto storico.\nNonostante le guerre citate e l'apertura di grandi rotte commerciali al di fuori del Mediterraneo, l'Italia del secondo cinquecento fu oggetto di un notevole sviluppo economico e demografico (la cosiddetta \"estate di San Martino\") fino al 1600. La tratta atlantica diventer\u00e1 per\u00f2 un fattore decisivo nell'economia mondiale nel corso XVII secolo, e da essa l'Italia era tagliata fuori. Inoltre, dal 1640 in poi l'Italia meridionale sub\u00ec un notevole declino economico sulla scorta della penisola iberica, che produsse di conseguenza una diminuzione demografica e l'aumento delle rivolte contro i dominatori, come quella napoletana del 1647.\nLe devastazioni belliche a seguito della guerra dei trent'anni in Germania colpirono anche l'Italia settentrionale: il principale di questi scontri che vide contrapposti gli interessi imperiali a quelli francesi fu la guerra di successione di Mantova e del Monferrato. La forte pressione fiscale esercitata dalla Spagna sui suoi domini, dovuta alle esorbitanti spese di guerra, invece si fece sentire con gravissime conseguenze in tutto il meridione ed in Lombardia, mentre i vuoti lasciati dalla grave pestilenza del 1630 ebbero effetti devastanti sull'economia italiana del tempo. \u00c8 un dato di fatto che fin dal quarto decennio del XVII secolo quasi tutta l'Italia era passata ad essere un'area con gravi problemi di sottosviluppo economico, politicamente amorfa, socialmente disgregata. Fame e malnutrizione regnavano incontrastate in molte regioni peninsulari e nelle due isole maggiori.\nIl declino culturale dell'Italia non marci\u00f2 di pari passo con quello politico, economico e sociale.\n\u00c8 questo un fenomeno riscontrabile in molti paesi, Spagna compresa. Se nel Cinquecento il Rinascimento italiano produsse i suoi frutti pi\u00f9 maturi e si impose all'Europa del tempo, l'arte ed il pensiero barocchi, elaborati a Roma a cavallo fra Cinquecento e Seicento, avranno una forza di attrazione ed una proiezione internazionale non certo inferiori. \u00c8 comunque un dato di fatto che ancora per tutta la prima met\u00e0 del Seicento ed oltre l'Italia continu\u00f2 ad essere un paese vivo, capace di elaborare un pensiero filosofico (Giordano Bruno, Tommaso Campanella, Paolo Sarpi) e scientifico (Galileo Galilei, Evangelista Torricelli) di altissimo profilo, una pittura sublime (Caravaggio), un'architettura unica in Europa (Gianlorenzo Bernini, Borromini, Baldassare Longhena, Pietro da Cortona) ed una musica, sia strumentale (Arcangelo Corelli, Girolamo Frescobaldi, Giacomo Carissimi) che operistica (Claudio Monteverdi, Francesco Cavalli), che fece scuola. A questo proposito ricordiamo che il melodramma \u00e8 una tipica creazione dell'et\u00e0 barocca.\nLa particolarit\u00e0 di Milano.\nIl Ducato di Milano costituiva il punto di partenza del Cammino di Fiandra. Era quindi di cruciale importanza strategica per la Spagna in quanto vi transitavano truppe iberiche destinate a combattere nella Guerra degli ottant'anni. E tuttavia l'autorit\u00e0 del Re di Spagna su Milano trovava ostacoli nell'Imperatore e nel Papa, in quanto il Re spagnolo agiva formalmente come vassallo dell'Imperatore (come gran parte dei duchi e principi dell'Italia centro-settentrionale) e non disponeva dell'autorit\u00e0 ecclesiastica (esercitata invece da potenti Arcivescovi di Milano, come Carlo e Federico Borromeo, nominati dal Papa). Ci\u00f2 port\u00f2 spesso a conflitti di autorit\u00e0 in Lombardia, in particolare tra \"consejo de Italia\" a Madrid e Consiglio Aulico Imperiale di Vienna in merito a competenze giuridiche e passaggio di truppe, problematica che mai si verific\u00f2 (se non in caso di rivolte) nei possedimenti personali e diretti del Re di Spagna nel mezzogiorno. Celebre anche la decisione dell'arcivescovo Carlo Borromeo di scomunicare il governatore Spagnolo, costringendo Filippo II a nominarne un altro. La Lombardia seicentesca \u00e8 teatro dei Promessi Sposi di Alessandro Manzoni, opera in cui si ricorda, tra l'altro, la diffusione della peste portata dai Lanzichenecchi Imperiali diretti a saccheggiare Mantova.\nLa rivolta di Masaniello e la Repubblica napoletana. La rivolta antispagnola di Messina.\nGli spagnoli oppressero la popolazione italiana con tasse elevate, suscitando il malcontento della popolazione che in alcuni casi insorse. Una delle rivolte alla dominazione spagnola pi\u00f9 note di questo periodo \u00e8 quella del pescatore Masaniello a Napoli. La rivolta fu scatenata dall'esasperazione delle classi pi\u00f9 umili verso le gabelle imposte sugli alimenti di necessario consumo. Il grido con cui Masaniello sollev\u00f2 il popolo il 7 luglio fu: \u00abViva il re di Spagna, mora il malgoverno\u00bb, secondo la consuetudine popolare tipica dell\"'Ancien r\u00e9gime\" di cercare nel sovrano la difesa dalle prevaricazioni dei suoi sottoposti. Dopo dieci giorni di rivolta che costrinsero gli spagnoli ad accettare le rivendicazioni popolari, a causa di un comportamento sempre pi\u00f9 dispotico e stravagante Masaniello fu accusato di pazzia, tradito da una parte degli stessi rivoltosi ed assassinato all'et\u00e0 di ventisette anni.\nCon la fine di Masaniello la rivolta tuttavia non si spense ed anzi assunse, sotto la guida del nuovo capopopolo Gennaro Annese, un marcato carattere antispagnolo. Gli scontri con la nobilt\u00e0 ed i soldati si susseguirono violentissimi nei mesi successivi, fino alla cacciata degli spagnoli dalla citt\u00e0. Il 17 dicembre fu infine proclamata la Real Repubblica Napoletana sotto la guida del duca francese Enrico II di Guisa, che in qualit\u00e0 di discendente di Renato d'Angi\u00f2 rivendicava diritti dinastici sul trono di Napoli. La Francia, all'epoca saldamente guidata dal cardinale Mazzarino, sostenne la rivolta in funzione antispagnola ed appoggi\u00f2 l'impresa di Enrico II di Guisa allo scopo di far rientrare il Regno di Napoli sotto l'influenza francese. L'esempio di Masaniello fu poi seguito anche da popolani di altre citt\u00e0: da Giuseppe d'Alessi a Palermo, e da Ippolito di Pastina a Salerno. La parentesi rivoluzionaria si concluse solo il 6 aprile 1648, quando don Giovanni d'Austria, figlio naturale di Filippo IV, alla guida di una flotta proveniente dalla Spagna riprese il controllo della citt\u00e0.\nNel 1674, Messina si ribell\u00f2 alla Spagna ma, non potendo sostenere da sola tale contrapposizione, chiese la protezione del re francese Luigi XIV, riuscendo cos\u00ec a mantenersi indipendente dall'impero spagnolo, anche se con gravissime difficolt\u00e0. I ribelli erano chiamati Malvizzi, i filo-spagnoli Merli.\nNel 1678, con la firma della pace di Nimega tra Francia e Spagna, la citt\u00e0 fu abbandonata a s\u00e9 stessa dai Francesi e sub\u00ec una crudele riconquista spagnola. Rioccupata, Messina fu dichiara \"morta civilmente\" e privata di tutti i privilegi storici goduti sin dai tempi di Roma; fu abolita la Zecca, chiusa l'Universit\u00e0, abolito il Senato cittadino, il cui palazzo fu distrutto; fu fatto calpestare ai cavalli l'Orto botanico e fu sciolto l'ordine militare nobiliare dei Cavalieri della Stella. Inoltre venne costruita una imprendibile fortezza pentagonale nella zona portuale, al Realcittadella, per tenere sotto stretto controllo militare la citt\u00e0. La riconquista spagnola concluse uno dei periodi pi\u00f9 floridi della storia della citt\u00e0. Molti cittadini furono banditi; tra questi lo scienziato e docente universitario Giovan Antonio Borelli, condannato a morte in contumacia.\nNel 1701, pi\u00f9 di cinquant'anni dopo la rivolta popolare di Napoli, ci fu un altro tentativo di insurrezione contro il governo spagnolo, ma stavolta da parte della nobilt\u00e0: la congiura di Macchia. La ribellione nobiliare fall\u00ec anche a causa di una scarsa partecipazione dei ceti umili, memori dell'ostilit\u00e0 dei nobili durante la rivolta di Masaniello. Fallita anche la congiura di Macchia, il dominio spagnolo su Napoli continu\u00f2 senza pi\u00f9 opposizioni fino al 1707, anno in cui la guerra di successione spagnola pose fine al viceregno iberico sostituendogli quello austriaco. La notizia della ribellione guidata dal pescivendolo napoletano varc\u00f2 i confini del regno ed attravers\u00f2 rapidamente tutta l'Europa.\nIl XVIII secolo e la guerra di successione spagnola.\nIl 1\u00ba novembre 1700 mor\u00ec Carlo II di Spagna, da tempo malato. La maggior parte delle dinastie regnanti al momento vantava parentele con l'illustre moribondo ed erano interessate al trono di Spagna, che sarebbe rimasto vacante con la sua morte. Cinque giorni dopo la morte, per disposizione testamentaria del defunto re, veniva proclamato nuovo re di Spagna il duca Filippo d'Angi\u00f2, nipote del re di Francia Luigi XIV, il quale assumeva il nome di Filippo V.\nInghilterra, Austria e Paesi Bassi, intenzionati a impedire che la Spagna passasse sotto l'influenza francese (sarebbe stato infatti molto difficile fronteggiare un'unica sovranit\u00e0 borbonica da entrambe le parti dei Pirenei), strinsero la cosiddetta \"alleanza dell'Aja\" (7 settembre 1701), con la quale si impegnavano ad impedire che le volont\u00e0 testamentarie del defunto re di Spagna trovassero definitiva attuazione. Diedero cos\u00ec inizio alla guerra di successione spagnola, che si combatt\u00e9 per ben dodici anni e coinvolse anche i possedimenti spagnoli in Italia. La guerra si concluse con la Pace di Utrecht (1713), che stabiliva per quanto riguarda l'Italia che:\nLa pace di Utrecht segn\u00f2 dunque la fine dei domini spagnoli in Italia, anche se dopo soltanto un ventennio la dinastia borbonica spagnola riusc\u00ec a rientrare in Italia installando due rami cadetti nel Ducato di Parma e nel Regno di Napoli e di Sicilia."}
{"id": "1506921", "revid": "287204", "url": "https://it.wikipedia.org/wiki?curid=1506921", "title": "Videogiochi nel 2000", "text": ""}
{"id": "1506922", "revid": "125760869", "url": "https://it.wikipedia.org/wiki?curid=1506922", "title": "Videogiochi nel 1999", "text": ""}
{"id": "1506923", "revid": "124067866", "url": "https://it.wikipedia.org/wiki?curid=1506923", "title": "Videogiochi nel 1998", "text": ""}
{"id": "1506924", "revid": "287204", "url": "https://it.wikipedia.org/wiki?curid=1506924", "title": "Videogiochi nel 1997", "text": ""}
{"id": "1506925", "revid": "33689", "url": "https://it.wikipedia.org/wiki?curid=1506925", "title": "Videogiochi nel 1996", "text": ""}
{"id": "1506926", "revid": "287204", "url": "https://it.wikipedia.org/wiki?curid=1506926", "title": "Videogiochi nel 1995", "text": ""}
{"id": "1506927", "revid": "287204", "url": "https://it.wikipedia.org/wiki?curid=1506927", "title": "Videogiochi nel 1994", "text": ""}
{"id": "1506928", "revid": "33689", "url": "https://it.wikipedia.org/wiki?curid=1506928", "title": "Videogiochi nel 1993", "text": ""}
{"id": "1506930", "revid": "33689", "url": "https://it.wikipedia.org/wiki?curid=1506930", "title": "Videogiochi nel 1992", "text": ""}
{"id": "1506931", "revid": "287204", "url": "https://it.wikipedia.org/wiki?curid=1506931", "title": "Videogiochi nel 1991", "text": ""}
{"id": "1506932", "revid": "125940242", "url": "https://it.wikipedia.org/wiki?curid=1506932", "title": "Emanuela Grimalda", "text": "Biografia.\nNata a Trieste, si diploma all'Istituto d'Arte e poi si trasferisce a Bologna per frequentare il DAMS, progettando un futuro da pittrice, senza per\u00f2 laurearsi e diplomandosi, invece, alla Scuola di teatro Alessandra Galante Garrone di Bologna. Fonda il Circolo culturale Terzo Piano facendo, nel frattempo, anche la cameriera, la poetessa, la baby sitter e la pittrice. Abbandona poi Bologna per Roma. Alterna teatro, cinema e televisione. Dopo molte versioni teatrali e spettacoli, Emanuela Grimalda debutta al cinema nel film \"Uomo d'acqua dolce\" (1996), a cui seguono \"Vacanze di Natale 2000\" (1999), \"Febbre da cavallo - La mandrakata\" (2002), al fianco di Gigi Proietti, \"Mai + come prima\" (2005) e \"La bellezza del somaro\" (2010).\nIn televisione comincia a lavorare nel 2000, prendendo parte al folto cast della serie \"Sei forte maestro\", con Emilio Solfrizzi, in onda su Canale 5. Nel 2004 \u00e8 su Rai 3 con \"B.R.A - Braccia rubate all'agricoltura\", programma satirico di Serena Dandini, dove interpreta una giornalista del TG1. Nella sit-com \"Cotti e mangiati\" \u00e8 la sorella di Marina Massironi, e recita accanto a quest'ultima e a Flavio Insinna. Recita anche in alcune puntate de \"I Cesaroni\", nella stagione del 2006, nel ruolo di Benedetta, docente di religione, e, nello stesso anno, nella miniserie TV \"Giuseppe Moscati - L'amore che guarisce\".\nNel 2008 prende parte al remake televisivo di \"Rebecca - La prima moglie\", accanto a Mariangela Melato e Cristiana Capotondi, e poi alla prima stagione di \"Tutti pazzi per amore\". Nel 2004 recita in un episodio della quarta stagione della celebre serie-tv \"Un medico in famiglia\", per poi tornare nel cast fisso della fiction nel 2009 con il ruolo di Ave Battiston, madre di Guido Zanin, nella sesta, nella settima, nell'ottava e nella nona stagione. Appare anche nella quarta serie di \"Un ciclone in famiglia\". Ha collaborato con la rivista \"T\u00e8chne\" diretta da Paolo Albani.\nVita privata.\nSposatasi in et\u00e0 matura, diventa mamma per la prima volta a 51 anni, partorendo un bambino l'8 luglio 2015."}
{"id": "1506933", "revid": "22475", "url": "https://it.wikipedia.org/wiki?curid=1506933", "title": "Videogiochi nel 1990", "text": ""}
{"id": "1506934", "revid": "33689", "url": "https://it.wikipedia.org/wiki?curid=1506934", "title": "Videogiochi nel 1989", "text": ""}
{"id": "1506935", "revid": "767487", "url": "https://it.wikipedia.org/wiki?curid=1506935", "title": "Selection", "text": "Selection \u00e8 una raccolta della famosa band Hard rock/Heavy metal tedesca Scorpions pubblicata nel 1993. Il disco presenta traccia degli anni 70 cio\u00e8 gli anni con il virtuoso chitarrista Ulrich Roth che se ne and\u00f2 nel 1978."}
{"id": "1506937", "revid": "109273561", "url": "https://it.wikipedia.org/wiki?curid=1506937", "title": "Videogiochi nel 1988", "text": ""}
{"id": "1506938", "revid": "33689", "url": "https://it.wikipedia.org/wiki?curid=1506938", "title": "Videogiochi nel 1987", "text": ""}
{"id": "1506939", "revid": "33689", "url": "https://it.wikipedia.org/wiki?curid=1506939", "title": "Videogiochi nel 1986", "text": ""}
{"id": "1506940", "revid": "122609463", "url": "https://it.wikipedia.org/wiki?curid=1506940", "title": "Videogiochi nel 1985", "text": ""}
{"id": "1506941", "revid": "228587", "url": "https://it.wikipedia.org/wiki?curid=1506941", "title": "Videogiochi nel 1984", "text": ""}
{"id": "1506944", "revid": "1782831", "url": "https://it.wikipedia.org/wiki?curid=1506944", "title": "Videogiochi nel 1983", "text": ""}
{"id": "1506946", "revid": "33689", "url": "https://it.wikipedia.org/wiki?curid=1506946", "title": "Videogiochi nel 1982", "text": ""}
{"id": "1506948", "revid": "287204", "url": "https://it.wikipedia.org/wiki?curid=1506948", "title": "Videogiochi nel 1981", "text": ""}
{"id": "1506949", "revid": "121161863", "url": "https://it.wikipedia.org/wiki?curid=1506949", "title": "Videogiochi nel 1980", "text": ""}
{"id": "1506950", "revid": "547034", "url": "https://it.wikipedia.org/wiki?curid=1506950", "title": "Videogiochi nel 1979", "text": ""}
{"id": "1506951", "revid": "767487", "url": "https://it.wikipedia.org/wiki?curid=1506951", "title": "Videogiochi nel 1978", "text": ""}
{"id": "1506952", "revid": "109273519", "url": "https://it.wikipedia.org/wiki?curid=1506952", "title": "Videogiochi nel 1972", "text": ""}
{"id": "1506953", "revid": "287204", "url": "https://it.wikipedia.org/wiki?curid=1506953", "title": "Videogiochi negli anni sessanta", "text": "Eventi rilevanti avvenuti nell'industria dei videogiochi durante gli anni sessanta del XX secolo."}
{"id": "1506954", "revid": "118422009", "url": "https://it.wikipedia.org/wiki?curid=1506954", "title": "Parco naturale della Val Troncea", "text": "Il parco naturale della val Troncea \u00e8 un'area naturale protetta che si trova nella val Troncea che \u00e8 una valle secondaria della Val Chisone in Piemonte a 80\u00a0km da Torino. Si trova interamente nel territorio del comune di Pragelato.\nL'escursione altimetrica \u00e8 compresa tra i 1.670 m s.l.m. di Laval e i 3.280\u00a0m s.l.m. L'altezza massima \u00e8 raggiunta dalla Punta Rognosa di Sestriere che \u00e8 anche la vetta pi\u00f9 elevata di tutta la Val Chisone. Il parco copre una superficie di 3.280 ettari.\nLo scopo del parco \u00e8 quello di salvaguardare la ricca flora e fauna presente. Inoltre l'ente parco intende valorizzare le tradizioni tipiche della valle.\nStoria.\nIl parco \u00e8 stato istituito nel maggio del 1980 dalla regione Piemonte.\nLa sede e il centro visite del Parco Naturale della Val Troncea si trova a frazione Ru\u00e0, capoluogo del comune di Pragelato. Nel parco \u00e8 vietato accendere fuochi al di fuori delle numerose aree attrezzate di fondovalle e i cani, ad eccezione della riserva integrale del monte Banchetta e del vallone del Beth, possono essere condotti ma solo e sempre al guinzaglio per non arrecare disturbo e stress alla fauna protetta.\nTerritorio.\nLa valle si trova in una diramazione laterale della Val Chisone e ha una caratteristica forma a foglia.\nNella valle nasce il torrente Chisone che d\u00e0 il nome alla valle omonima.\nEscursionismo.\nNella valle si trovano percorsi escursionistici di diverso livello e difficolt\u00e0. La valle \u00e8 piuttosto lunga e con pendenze tutto sommato dolci su piste forestali sterrate in ottime condizioni perci\u00f2 risulta particolarmente adatta per i trekking di pi\u00f9 giorni e per le escursioni in mountain bike e anche a cavallo.\nTra i sentieri pi\u00f9 facili vi sono quelli che collegano le varie borgate l'una con l'altra o con il fondo valle.\nTra le mete pi\u00f9 impegnative ma comunque sempre escursionistiche vi sono invece i monti e colli che circondano la valle: Monte Barifreddo e Appenna, Monte Banchetta, monte Morefreddo, Colle dell'Arcano e monte Ruetas, Colle del Beth (con le miniere di calcopirite abbandonate da cui si estraeva il rame), Punta del Beth e Ghinivert.\nIn inverno il lungo fondovalle \u00e8 battuto dai mezzi meccanici ed \u00e8 percorribile con gli sci di fondo.\nPunti di interesse.\nAll'interno del parco sono presenti antiche borgate che conservano il fascino di una cultura contadina:\nL'alpe Mei \u00e8 un alpeggio abitato solamente nel periodo estivo e collocato al fondo della valle a 2.045 m di quota. \u00c8 raggiungibile in circa due ore di cammino dall'inizio della valle ed \u00e8 possibile acquistare prodotti tipici caseari.\nBivacchi e rifugi.\nPer favorire l'escursionismo all'interno del parco sono presenti due rifugi e due bivacchi:\nTrasporti.\nL'autolinea Sapav Torino-Sestriere collega l'intera Val Chisone ed effettua una fermata nella borgata di Traverse, punto di accesso alla valle.\nDurante l'anno \u00e8 possibile percorrere con l'auto un breve tratto della sterrata a fondovalle, mentre nel mese di agosto la strada viene completamente chiusa a partire dalla borgata di Laval. Per i turisti viene organizzato un servizio a pagamento con autobus-navetta, che collega il comune di Pragelato con la frazione Troncea e l'Alpe del Mei.\nFauna.\nLa fauna presente all'interno del parco \u00e8 tipicamente alpina e comprende camoscio, stambecco, capriolo, marmotta e la rara lince.\nIl lupo, a lungo assente dalla valle, \u00e8 tornato spontaneamente negli anni '80, contribuendo in modo sostanziale all'equilibrio della fauna in quanto l'attivit\u00e0 di caccia garantisce la selezione degli ungulati (prevenendo il diffondersi di malattie) anche se crea al contempo rilevanti e irrisolti problemi per la pastorizia.\nPer quanto riguarda gli uccelli, nei boschi di larice \u00e8 facilmente udibile il verso della nocciolaia, una specie di corvide brunastro. A quote pi\u00f9 elevate risulta molto facile osservare il culbianco, presente nella fascia dei prati, e il sordone, sulle rocce a quasi 3.000 m di altitudine.\nFlora.\nLa flora del parco \u00e8 composta prevalentemente da conifere di vario tipo, tra cui larice, il pino mugo e il pino cembro. A fondovalle sugli argini del torrente crescono rigogliosi i salici.\nVi sono poi altre piante e fiori montani quali: rododendro, assenzio, stella alpina, mirtillo, Calta palustre, genziana maggiore, astro alpino, timo di montagna o serpillo."}
{"id": "1506957", "revid": "24443", "url": "https://it.wikipedia.org/wiki?curid=1506957", "title": "Parco Naturale della Val Troncea", "text": ""}
{"id": "1506970", "revid": "339392", "url": "https://it.wikipedia.org/wiki?curid=1506970", "title": "Qift", "text": ""}
{"id": "1506972", "revid": "15756", "url": "https://it.wikipedia.org/wiki?curid=1506972", "title": "Andrea Ascolese", "text": "Biografia.\nAttore, cantautore e autore bolognese di origini campane, Andrea Ascolese si laurea al DAMS di Bologna. Dal 1997 al 2000 frequenta i laboratori teatrali diretti dal regista Arnaldo Picchi, e il laboratorio di sceneggiatura diretto da Giovanni Robbiano. Oltre al cinema, scrive e canta canzoni e ha all'attivo diversi progetti musicali. Ha inoltre collaborato come giornalista e fotografo free-lance per le riviste \"Slow Food Magazine\", \"Mente&amp;Cervello\" rivista del Gruppo Espresso per la quale intervista Giancarlo Giannini, \"La Madia Travel Food\", \"D\" di Repubblica. Nel 2014 ha aperto a Bologna il concerto di Luca Carboni, mentre nel 2015 esce il suo primo disco da cantautore. Nel 1998 esordisce a teatro come attore dello spettacolo \"Enzo re\" di Roberto Roversi, con Lucio Dalla e Paolo Bonacelli. Nel 2000 arriva il debutto sul grande schermo con il film \"Tandem\" di Lucio Pellegrini. Seguono le pellicole da co-protagonista \"Febbre da cavallo - La mandrakata\" con Gigi Proietti e \"Antonio guerriero di Dio\" (2006) con Arnoldo Fo\u00e0.\nPartecipa inoltre a \"Un amore perfetto\" con Cesare Cremonini e Martina Stella e al film \"Oltre il confine\" di Rolando Colla con Anna Galiena e Gianluca Gobbi presentato al festival di Locarno.\nPartecipa inoltre a 12 puntate della fiction Mediaset Il Bello delle Donne 2 regia di Maurizio Ponzi con Stefania Sandrelli, Virna Lisi e Giuliana De Sio nel ruolo di Pablo e al Tv Movie Lupo Mannaro di Antonio Tibaldi prodotto da Fandango e sceneggiato da Carlo Lucarelli con Maya Sansa, Gigio Alberti e Stefano Dionisi nel ruolo dell' antihacker Loris presentato al Roma fiction Fest . \nParallelamente all'attivit\u00e0 di attore, conduce negli anni una intensa attivit\u00e0 live che lo porta a cimentarsi nel teatro canzone, e a scrivere lo spettacolo \"Change\", con cui \u00e8 in tour dal 2012 e con cui partecipa nel luglio del 2013 alla ventesima edizione de \"I Solisti del teatro\". ai Giardini della Filarmonica, e nel settembre del 2013 al \"Mei\", il Festival della musica indipendente ed emergente di Faenza. Nel 2015 lavora al suo primo disco da cantautore intitolato \"Ti porter\u00f2\" , autoprodotto e distribuito da Wondermark su iTunes e tutti gli store digitali. Il tour omonimo tocca in particolare il Festival Torbellamusica al Teatro TorBella Monaca di Roma , il Bravo Caff\u00e8 di Bologna e Contesti Diversi, Fiera dell' editoria dei Monti Prenestini .\nNel 2017 torna al cinema e partecipa, nel ruolo del letterato Baldassarre Castiglioneal film \"Raffaello - Il principe delle arti in 3D\" diretto da Luca Viotto.\nNel 2018 partecipa alla sedicesima puntata la fiction Rai \"Tutto pu\u00f2 succedere 3\". Nel 2019 interpreta il ruolo del sassofonista Zigarin nel film \"Tutto liscio\"di Igor Maltagliati con Ivano Marescotti,Piero Maggio' e Maria Grazia Cucinotta. Tutto Liscio il film viene presentato in anteprima al Chinese Theatre al Los Angeles/Italia film fashion art fest, a Roma e a Rimini, partecipa al Taormina Film Fest e vince uno dei Premi dei lungometraggi al Festival internazionale del Cinema di Salerno.\nNel 2019 interpreta il ruolo del produttore televisivo domenico Manica nella quarta stagione di \"Il paradiso delle signore\", diretto da Riccardo Mosca. Procede anche la sua attivit\u00e0' autoriale, nel 2019 esce il suo libro Andrea Ascolese Poesie edizioni I Quaderni del Battello ebbro. \nNel 2020 \u00e8 conduttore e autore del programma televisivo Estate in TVin onda su Lepida TV e ideato dal Comune di Bologna, in collaborazione con Ausl e Lepida, un contenitore culturale di intrattenimento e informazione con obiettivo di tenere compagnia durante i mesi estivi alle persone pi\u00f9 anziane o fragili rimasti in citt\u00e0, informandoli e tutelando la loro salute e il loro benessere, anche attraverso momenti intrattenimento, musica, narrazione e poesia e vari ospiti come Ivano Marescotti e Mirko Casadei. Grazie alla candidatura presentata, relativa al palinsesto culturale dei vari programmi a partire dai mesi dei lockdown tra i quali Estate in TV, LepidaTV ha vinto il premio tematico speciale \"Cultura\" a pari merito con Fondazione Musica per Roma. \nSempre nel 2020 Ascolese \u00e8 uno dei protagonisti di Come i pesci rossi sul divano di Cristina Puccinelli, documentario che parla della Pandemia Covid19, il lockdown e i lavoratori dello spettacolo con David Riondino, dove partecipa sia come attore che compositore.\nNel 2021 partecipa nel ruolo dell' avvocato della mafia Tarozzi alla fiction Rai l\u2019 Ispettore Coliandro 8 diretto dai Manetti Bros nella puntata Il Fantasma trasmesso in prima TV su Rai 2 il 22 settembre 2021 e che ha raggiunto un audience di 2.115.000 spettatori .\nPer la musica sempre nel 2021 \u00e8 uscito il suo nuovo singolo Annalisa che ha raggiunto le classifiche entrando nella Top 10 degli artisti emergenti e raggiunge anche i 70.000 streams su Spotify . Il singolo \u00e8 prodotto da Max Monti e il videoclip del brano \u00e8 diretto da Paopart ed \u00e8 stato trasmesso in anteprima su TGcom24 Mediaset e programmato da 150 canali del digitale terrestre in tutta Italia . Il brano viene presentato dal vivo in diretta Tv a Lepida TV e al Festival BologninAlive a Bologna .\nIl 2 e il 3 ottobre 2021 \u00e8 uno dei presentatori del Mei, il Festival della Musica indipendente ed Emergente di Faenza dove sul palco principale partecipa alla protesta a sostegno dei lavoratori dello spettacolo assieme al patron del Mei Giordano Sangiorgi, il Presidente dell\u2019 Aifa Sergio Cerruti, Claudia Barcellona, Luca d\u2019 Ambrosio, Giuliano Biasin di Esibirsi, Marco Mori, Max Monti DJ."}
{"id": "1506973", "revid": "1543377", "url": "https://it.wikipedia.org/wiki?curid=1506973", "title": "Videogiochi nel 2008", "text": "Vendite.\nCanada.\nConsole per videogiochi vendute in Canada (i primi sette mesi del 2008)\nGiappone.\nConsole per videogiochi vendute in Giappone (31 dicembre 2007 \u2013 28 dicembre 2008)\nClassifica dei videogiochi vendute in Giappone (31 dicembre 2007 \u2013 28 dicembre 2008)\nClassifica dei videogiochi vendute in Giappone (31 dicembre 2007 \u2013 28 dicembre 2008)\nStati Uniti d'America.\nConsole per videogiochi vendute negli Stati Uniti d'America (primi sei mesi del 2008)\nClassifica dei videogiochi vendute negli Stati Uniti d'America\nClassifica dei videogiochi venduti negli Stati Uniti d'America nel 2008 divisi per piattaforma\nClassifica dei videogiochi di maggior vendita di tutti i tempi negli Stati Uniti d'America (al 1\u00ba maggio 2008)\nClassifiche combinate.\nClassifica combinata del videogiochi venduti in Giappone, Regno Unito e Stati Uniti d'America (gennaio - luglio 2008)\nClassifica combinata del videogiochi venduti in Giappone, Regno Unito e Stati Uniti d'America (luglio - settembre 2008)"}
{"id": "1506974", "revid": "167080", "url": "https://it.wikipedia.org/wiki?curid=1506974", "title": "Terofita", "text": ""}
{"id": "1506976", "revid": "1833487", "url": "https://it.wikipedia.org/wiki?curid=1506976", "title": "Stefano Ambrogi", "text": "Biografia.\nHa studiato recitazione dal 1986 al 1989 presso la scuola \"La Scaletta\", esordendo nel 1992 in teatro, per poi lavorare nel cinema e in televisione. Inizia la sua carriera in et\u00e0 adulta, a trenta anni; l'incontro con Gigi Proietti \u00e8 determinante per la sua crescita artistica. Si cimenta anche con i classici; Massimo Popolizio che lo sceglie per il ruolo da protagonista nel \"Ploutos\" di Aristofane; ha recitato Shakespeare, Plauto, Rostand, Goldoni, pur senza tralasciare la sua vena comica nel teatro e nel cinema brillante, la commedia all'italiana che lo vede accanto a registi come Carlo Verdone e Carlo Vanzina.\nCuriosit\u00e0.\n\u00c8 tifoso della Lazio."}
{"id": "1506978", "revid": "90919", "url": "https://it.wikipedia.org/wiki?curid=1506978", "title": "Copa Interamericana", "text": ""}
{"id": "1506985", "revid": "124294114", "url": "https://it.wikipedia.org/wiki?curid=1506985", "title": "Sabri Lamouchi", "text": "Carriera.\nGiocatore.\nOlympique Al\u00e8s, Auxerre e Monaco.\nDi origini tunisine, inizia la sua carriera professionistica nell'Olympique Al\u00e8s nel 1990 e vi milita per 4 anni. Nel 1994 viene trasferito all'Auxerre, dove milita per altri 4 anni, collezionando 129 presenze e realizzando 19 gol. Nel 1998 passa al , dove realizza 4 gol in 56 partite in due stagioni.\nLe stagioni in Italia: Parma, Inter e Genoa.\nNel 2000 viene acquistato dal , squadra nella quale milita fino al 2003 e colleziona 90 presenze e 7 gol. Per la stagione 2003-2004 approda all'Inter, scendendo in campo 16 volte. La stagione successiva viene girato in prestito al in Serie B, con cui realizza 1 gol in 20 presenze.\nGli ultimi anni.\nRientrato dal prestito all'Inter, viene subito ceduto al Marsiglia dove riesce a giocare con pi\u00f9 continuit\u00e0, giocando 36 partite e realizzando 5 gol. Dopo questa stagione, conclusa con un quinto posto dei francesi, il giocatore viene venduto in Qatar all'Al-Rayyan per la stagione 2006-2007, contribuendo al quarto posto della squadra con 6 gol.\nPer la stagione successiva approda all'Umm-Salal. Conclusa la stagione, nel 2008, rimane svincolato. Nel 2009, dopo un anno, prova a ripartire con l'Al-Kharitiyath, ma dopo pochi mesi annuncia il ritiro dal calcio giocato. Il 5 giugno 2009 partecipa alla partita di addio al calcio di Vincent Candela, disputata allo stadio Olimpico di Roma.\nNazionale.\nLamouchi ha militato nella nazionale francese dal 1996 al 2001, venendo convocato per gli Europei 1996, dove ha disputato solo 1 partita (ovvero la semifinale persa ai rigori con la Repubblica Ceca). Ha realizzato un solo gol in 12 presenze, precisamente alla terza partita contro il Belgio.\nAllenatore.\nIl 28 maggio 2012 diventa il nuovo C.T. della Costa d'Avorio. Il 25 giugno 2014 si dimette in seguito all'eliminazione subita alla Coppa del Mondo 2014 il 25 giugno. Il 26 dicembre 2014 diventa il nuovo tecnico dell'Al-Jaish, squadra del Qatar.\nL'8 novembre 2017 firma un contratto biennale con il Rennes, subentrando a Christian Gourcuff. Alla fine della stagione porta il club in Europa League. Tuttavia la stagione successiva \u00e8 pi\u00f9 altalenante, anche a causa della cessione di Wahbi Khazri, e il 3 dicembre 2018, viene esonerato dal club francese con la squadra 14\u00aa in classifica in Ligue 1 e terza nel girone di Europa League, dietro ai kazaki dell'Astana e agli ucraini della Dinamo Kiev.\nIl 28 giugno 2019 viene ingaggiato dal come nuovo allenatore, rimpiazzando l'esonerato Martin O'Neill. Il 6 ottobre 2020, in seguito a dei risultati negativi, viene esonerato.\nNell'ottobre 2020 diviene il nuovo tecnico dell'. L'11 agosto 2021 viene sostituito in panchina da Lu\u00eds Castro, dopo aver raggiunto un accordo per la rescissione consensuale col club di Doha.\nStatistiche.\nStatistiche da allenatore.\nClub.\n\"Statistiche aggiornate al 6 ottobre 2020. In grassetto le competizioni vinte.\""}
{"id": "1506988", "revid": "767487", "url": "https://it.wikipedia.org/wiki?curid=1506988", "title": "Angelo Pasolini", "text": "Caratteristiche tecniche.\nEra un difensore coriaceo, rude nei tackle tanto da aver subito un processo per aver procurato un infortunio all'avversario Antonio Janni. Era detto \"Cana\" perch\u00e9 randellava di brutto, ci metteva molta grinta in campo, un combattente.\nCarriera.\nCresciuto nel Brescia Calcio pass\u00f2 nel 1932 alla con la quale ottenne due quinti posti in campionato. Termin\u00f2 la carriera nel 1938 giocando in Serie B a Pisa.\nDopo la fine della carriera agonistica ebbe due brevi esperienze come allenatore con Pisa e "}
{"id": "1506993", "revid": "167080", "url": "https://it.wikipedia.org/wiki?curid=1506993", "title": "Thimus", "text": ""}
{"id": "1506995", "revid": "125961624", "url": "https://it.wikipedia.org/wiki?curid=1506995", "title": "Mathieu Valbuena", "text": "Caratteristiche tecniche.\nValbuena \u00e8 un classico numero 10, un trequartista che ama svariare dietro le punte. Dotato di grande tecnica ed esplosivit\u00e0, grazie al suo baricentro basso che gli permette di muovere le gambe molto velocemente, diventa pericoloso se trova spazi fra le linee. La sua visione di gioco lo rende un ottimo assistman, sempre pronto a lanciare in porta i compagni, ma pecca sottoporta (solamente in una stagione \u00e8 riuscito ad arrivare in doppia cifra).\nCarriera.\nClub.\nDebutto a Langon e passaggio al Libourne.\nFa il suo debutto a Langon a 19 anni dopo essere stato per un anno al centro della formazione calcistica del Bordeaux, dove per\u00f2 non rimane a causa della sua piccola taglia.\nComincia la sua carriera calcistica nel 2003 nel piccolo club Langon-Castets che all'epoca giocava in CFA2. L'anno seguente \u00e8 ingaggiato dal Libourne-Saint-Seurin che disputa la National. Durante la stagione 2005-2006, segna 9 gol in 29 match e, venendo eletto migliore giocatore del National.\nOlympique de Marseille.\nIl 1\u00ba luglio 2006, viene acquistato dall'OM per 80.000 euro e firma il suo primo contratto da professionista dalla durata di 3 anni. Infortunatosi alla caviglia nell'estate 2006, nell'arco della sua prima stagione con i marsigliesi riesce a scendere in campo solo 15 volte, principalmente come rincalzo.\nIl 19 maggio 2007 segna, su assist di Micka\u00ebl Pagis, una rete molto importante contro il Saint-\u00c9tienne che permette all'OM di partecipare alla Champions League.\nIl 3 ottobre 2007, nella seconda giornata della fase a gironi della UEFA Champions League 2007-2008, Valbuena gioca da titolare segnando il gol di una vittoria storica del Marsiglia a Liverpool con uno splendido tiro dai venti metri.\nIn seguito al costante miglioramento delle sue prestazioni, diventa un elemento fisso dell'undici titolare dell'OM ed il club gli offre nell'ottobre 2007 un prolungamento del contratto di 3 anni. Il 26 gennaio 2008, nella vittoria sul SM Caen, Mathieu Valbuena riesce a segnare la sua prima doppietta in Ligue 1.\nFirma il rinnovo del contratto per 5 anni nell'aprile 2008, allungando cos\u00ec la durata del suo contratto fino al 2013. Pape Diouf, il presidente del club, afferma che il rinnovo segue la volont\u00e0 del club di puntare sui giovani e sul talento. Questo rinnovo allontana tutte le voci che accostavano Valbuena allo Zenit San Pietroburgo. Nel maggio 2008, dopo la sua prima stagione da titolare, Mathieu Valbuena viene incluso nella squadra ideale della Ligue 1 per la stagione 2007/2008.\nL'inizio della stagione 2009-2010 non \u00e8 dei migliori, non riuscendo ad inserirsi nei piani tattici del nuovo allenatore Didier Deschamps, tanto da spingerlo a considerare l'idea di lasciare l'OM. Ci\u00f2 non avviene perch\u00e9 Valbuena riesce ad imporsi come titolare al termine della sosta invernale.\nIl 27 marzo 2010, con un gol, contribuisce a mettere fine a 17 anni di digiuno di vittorie dei marsigliesi, con la vittoria per 3-1 ai danni del Bordeaux in finale della Coupe de la Ligue.\nDinamo Mosca.\nIl 2 agosto 2014 viene annunciato ufficialmente il suo acquisto da parte della Dinamo Mosca per 7 milioni di euro, con cui il giocatore sottoscrive un contratto triennale. Dopo appena 8 giorni fa il suo esordio in campionato, subentrando al 68\u00ba a Stanislav Manolev nella sconfitta casalinga per 2-1 contro lo Spartak Mosca. Il 31 agosto dello stesso anno, realizza anche la sua prima rete con un gol su punizione nella vittoria esterna per 2-0 contro il Krasnodar.\nOlympique Lyonnais.\nL'11 agosto 2015 torna a giocare in Ligue 1, firmando un triennale con il Lione.\nTurchia.\nNel giugno 2017 viene acquistato per 1,5 milioni di euro dal . L'esperienza in Turchia dura due anni.\nOlympiakos.\nIl 27 maggio 2019 arriva l\u2019ufficialit\u00e0 del suo trasferimento in Grecia, all'.\nNazionale.\nIl 26 maggio 2010 esordisce con la maglia della nazionale francese in un'amichevole premondiale giocata a Lens contro la Costa Rica, subentrando al 66\u00ba a Sidney Govou e realizzando anche un gol. Viene selezionato per i Mondiali in Sudafrica e per i successivi Europei in Polonia e Ucraina.\nNel 2014 prende parte ai Mondiali in Brasile. Nel 2015 colleziona la sua ultima presenza con la nazionale, con la quale vanta 52 apparizioni e 8 reti.\nControversie.\nNel giugno 2015 ha denunciato di aver ricevuto una telefonata anonima in cui gli veniva richiesto di pagare la somma di 150.000 euro, affinch\u00e9 non venisse diffuso un filmato nel quale intratteneva rapporti sessuali. Nel novembre successivo, il suo compagno di squadra in nazionale Karim Benzema \u00e8 finito sotto indagine per estorsione. Nello stesso mese l'emittente radiofonica \"Europe 1\" ha reso noto il contenuto di un'intercettazione telefonica del 6 ottobre in cui Benzema, parlando con un suo amico di infanzia, avrebbe dichiarato di aver avuto un ruolo attivo nella vicenda.\nNel 2017 la Corte di Cassazione francese invalida l'inchiesta nei confronti di Benzema, facendolo uscire dal caso.\nIl 24 novembre 2021 Benzema \u00e8 stato giudicato colpevole di complicit\u00e0 nel tentativo di ricattare l\u2019ex compagno di squadra per un video a sfondo sessuale. I legali dell\u2019attaccante hanno subito annunciato che il loro cliente \u00e8 intenzionato a presentare ricorso contro la sentenza.\nStatistiche.\nPresenze e reti nei club.\n\"Statistiche aggiornate al 27 febbraio 2022\"."}
{"id": "1506998", "revid": "599013", "url": "https://it.wikipedia.org/wiki?curid=1506998", "title": "Harald Nickel", "text": "Carriera.\nClub.\nGioc\u00f2 inizialmente con l'; successivamente si trasfer\u00ec in Belgio per indossare le casacche di Royale Union Saint-Gilloise, KV Courtrai e . Nel 1978 fa ritorno in Germania Ovest nelle file del e dopo una stagione viene acquistato dal Borussia M\u00f6nchengladbach: con i \"puledri\" disputer\u00e0 due ottimi campionati realizzando inoltre il gol dell'anno nel 1979.\nChiuse la carriera nel .\nNazionale.\nCon la gioc\u00f2 tre partite tra il 1979 e il 1980 senza andare a segno."}
{"id": "1507002", "revid": "198277", "url": "https://it.wikipedia.org/wiki?curid=1507002", "title": "Fabrizio Cammarata", "text": "Carriera.\nGiocatore.\nClub.\nCresciuto nelle giovanili della , insieme ad Alessandro Del Piero ha costituito la coppia d'attacco che ha guidato la formazione Primavera, nella stagione 1993-1994, ai successi nel Torneo di Viareggio e nel campionato di categoria. Esordisce tra i professionisti nel campionato di Serie B 1994-1995 con il , giocando con gli scaligeri per cinque anni, tre in cadetteria e due in massima categoria, esordendo in Serie A il 15 settembre 1996 contro il e totalizzando 126 presenze e 42 gol. Le cinque stagioni in Veneto sono inframmezzate dalle parentesi in serie cadetta al , 21 presenze e 3 reti nell'annata 1996-1997, e al Pescara, 5 reti in 28 partite nell'edizione 1997-1998.\nNella stagione 2000-2001 passa al , dopo aver disputato un positivo campionato con il Verona e avergli garantito la permanenza in Serie A, andando peraltro a rete contro le blasonate Juventus, e . Il suo acquisto da parte dei sardi \u00e8 uno dei pi\u00f9 cospicui della gestione Cellino, sicch\u00e9 grandi sono le aspettative sull\"aeroplanino\" siculo, ma i risultati non saranno all'altezza. Con i rossobl\u00f9 gioca fino a met\u00e0 della stagione 2003-2004, timbrando in totale 107 presenze e 24 gol; in gennaio passa in prestito al con cui disputa 9 gare tra campionato e Coppa UEFA.\nRientrato a Cagliari, viene dirottato per la stagione 2004-2005 al dove mette a referto 17 partite e 1 gol. Va meglio l'annata successiva, con il ritorno a Pescara: infatti in 34 presenze \u00e8 7 volte tra i marcatori. Nell'annata 2006-2007 \u00e8 al , in Serie C1, con cui disputa un buon campionato fatto di 28 presenze e 9 reti, guadagnandosi la riconferma per il torneo successivo dov'\u00e8 titolare fin quando, nel gennaio del 2008, viene acquistato dalla con cui conquista la promozione in Serie B.\nNella stagione 2008-2009 viene ceduto in prestito alla ma, dopo un girone di andata in cui non riesce a lasciare il segno, viene girato sempre in prestito alla . A fine stagione torna a Salerno, rescindendo il 6 agosto il contratto con il club granata. Nell'annata 2009-2010 segna 9 gol in 23 presenze con la maglia della . Il 30 agosto passa alla Renato Curi Angolana, in Serie D; con gli abruzzesi realizza 13 reti in 31 partite di campionato. Nell'annata 2011-2012 scende in Eccellenza, dove milita nelle file del sino al ritiro avvenuto a met\u00e0 stagione, per diventare allenatore della stessa compagine.\nNazionale.\nConta presenze nelle Under-16 e Under-18 azzurre. Debutta nell'Under-21 di Cesare Maldini il 20 dicembre 1995 contro i pari et\u00e0 della .\nAllenatore.\nNel corso della stagione 2011-2012 diviene allenatore del , squadra di Eccellenza di cui era fin l\u00ec giocatore, conquistando a fine stagione la Coppa Italia di categoria. L'annata successiva passa ad allenare nel settore giovanile del ; nella stagione 2015-2016 ricopre il ruolo di vice della formazione Primavera biancazzurra.\nNella stagione 2017-2018 si trasferisce in Russia, guidando la formazione Under-17 del . La stagione seguente approda in Oman, entrando nello staff della Muscat Football Academy. Il 22 novembre 2019 subentra alla guida della , compagine militante nella seconda serie albanese. Il 28 dicembre 2020, con la squadra imbattuta e prima in classifica, si dimette dall'incarico.\nIl 2 gennaio 2021 prende le redini dell', squadra della massima serie albanese. Rimane a Fier sino all'estate seguente, quando accetta il ruolo di assistente di Tony Popovi\u0107 sulla panchina australiana del ; durante quest'esperienza, nel febbraio 2022 partecipa alla vittoria della FFA Cup."}
{"id": "1507004", "revid": "229617", "url": "https://it.wikipedia.org/wiki?curid=1507004", "title": "Gaio Verre", "text": ""}
{"id": "1507005", "revid": "229617", "url": "https://it.wikipedia.org/wiki?curid=1507005", "title": "Caio Verre", "text": ""}
{"id": "1507010", "revid": "339392", "url": "https://it.wikipedia.org/wiki?curid=1507010", "title": "NEC PC Engine", "text": ""}
{"id": "1507011", "revid": "33689", "url": "https://it.wikipedia.org/wiki?curid=1507011", "title": "Turbografx-16", "text": ""}
{"id": "1507012", "revid": "100676", "url": "https://it.wikipedia.org/wiki?curid=1507012", "title": "Ogg Theora", "text": ""}
{"id": "1507014", "revid": "174925", "url": "https://it.wikipedia.org/wiki?curid=1507014", "title": "Nefroblastoma", "text": ""}
{"id": "1507015", "revid": "767487", "url": "https://it.wikipedia.org/wiki?curid=1507015", "title": "Egberto Gismonti (album)", "text": "Egberto Gismonti \u00e8 il primo disco omonimo del compositore brasiliano Egberto Gismonti.\nRegistrato a Rio de Janeiro nel marzo del 1969, fu pubblicato nello stesso anno."}
{"id": "1507016", "revid": "767487", "url": "https://it.wikipedia.org/wiki?curid=1507016", "title": "Pierluigi Cerveglieri", "text": "Si diploma al Liceo Artistico di Brera ed esordisce nel settore fumettistico nel 1975 collaborando con lo Studio Montanari.\nTra il 1982 ed il 1989 disegna fumetti per adulti della Edifumetto, mentre tra il 1990 ed il 1991 lavora sulle pagine di Tiramolla, impegno che segna l'inizio di una lunga militanza nel fumetto per bambini. Subito dopo passa infatti a Il Corrierino firmando i disegni di serie come Tartarughe Ninja e \"James Bond Junior\". Nel 1994 inizia a disegnare Topo Gigio per la P.F.M. e poi collabora con la Egmont su titoli come Bugs Bunny e \"Prezzemolo\".\nMa nel 1999 torna al fumetto realistico approdando a Diabolik, testata per cui lavora attualmente. Lavora sulla serie mensile come matitista ma si occupa anche di inchiostrazione sulle pagine de \"Il grande Diabolik, \"dove\" \"ripassa a china le tavole di Emanuele Barison."}
{"id": "1507020", "revid": "767487", "url": "https://it.wikipedia.org/wiki?curid=1507020", "title": "Tapio Wilska", "text": " \u00c8 la voce del gruppo heavy metal Sethian. Tapio \u00e8 l'ex-voce del gruppo black/folk Metal Finntroll. Le sue influenze musicali prendono forma da: Black Sabbath, Mot\u00f6rhead, Dead Kennedys, Venom, Thin Lizzy and The Pixies.\nTapio ha collaborato anche con la band finlandese Nightwish per alcuni album."}
{"id": "1507021", "revid": "767487", "url": "https://it.wikipedia.org/wiki?curid=1507021", "title": "Happy Traum", "text": "Ha collaborato, tra gli altri, con Chris Smither, Jerry Jeff Walker, Tom Pacheco, Priscilla Herdman, Pete Seeger, Ronnie Gilbert, Eric Andersen, Rory Block, Maria Muldaur, Peter Tosh, Rick Danko e Levon Helm, Bob Dylan.\nLa carriera.\nHappy Traum inizi\u00f2 a suonare la chitarra e il banjo da adolescente. Frequent\u00f2 la High School of Music and Art, dove si specializz\u00f2 nella \"folk music\" che, in quegli anni, spopolava. Fu anche allievo di Brownie McGhee, leggendaria icona del folk e del blues, per il quale Traum pubblicher\u00e0 un canzoniere con istruzioni per l'avviamento alla chitarra blues. Il gruppo di Traum, The New World Singers, sono stati i primi ad eseguire e ad incidere alcune delle pi\u00f9 antiche canzoni di Bob Dylan.\nHappy Traum si \u00e8 esibito come solista, in duo con il fratello Artie e con un gran numero di gruppi, tra cui The New World Singers e, verso la met\u00e0 degli anni sessanta, i Children of Paradise. I suoi tour lo hanno condotto attraverso gli Stati Uniti, il Canada, l'Europa, l'Australia e il Giappone.\nIl primo album di Happy Traum si intitola \"Broadside, Vol.1\". A quest'album parteciparono Pete Seeger, Bob Dylan (con lo pseudonimo di Blind Boy Grunt), Peter LaFarge, Phil Ochs e i Freedom Singers. Happy, vicino di Dylan, partecip\u00f2 alle incisioni del disco \"Bob Dylan's Greatest Hits, Vol. 2\" (1971), in particolare nelle canzoni \"Down in the Flood\", \"You Ain't Going Nowhere\" e \"I Shall Be Released\".\nTraum si \u00e8 occupato spesso di didattica della chitarra, scrivendo libretti di guida alla chitarra; tra questi: \"Fingerpicking Styles for Guitar\" (pubblicato nel 1966); ha, come detto, curato un libro dedicato a Brownie McGhee e intitolato \"Guitar Styles of Brownie McGhee\", pubblicato a New York nel 1971 dalla Oak Publications.\nNella sua carriera ha suonato anche in Italia, collaborando con Marco Bonino nel suo primo album da solista \"Help me to hear\" (1981)."}
