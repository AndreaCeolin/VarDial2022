{"id": "1517277", "revid": "1745361", "url": "https://it.wikipedia.org/wiki?curid=1517277", "title": "Acheso", "text": "Acheso () \u00e8 un personaggio della mitologia greca, era il nome di una delle figlie di Asclepio ed Epione.\nMitologia.\nEra la divinit\u00e0 che sovrintendeva al processo di guarigione ed a differenza di sua sorella Panacea rappresentava il processo di un trattamento piuttosto che la cura stessa. "}
{"id": "1517279", "revid": "1745361", "url": "https://it.wikipedia.org/wiki?curid=1517279", "title": "Adamante", "text": "Nella mitologia greca, Adamante era il nome di uno dei figli di Asio (il fratello di Ecuba ed omonimo del figlio di Irtaco e di Arisbe), figlio di Merope)\nIl mito.\nSecondo l'autore dell'Iliade, Adamante fu figlio di Asio e partecip\u00f2 con lui alla guerra di Troia. Con il padre e con altri valorosi guerrieri, diede l'assalto all'accampamento degli Achei, protetto da Polipete e da Leonteo.\nPi\u00f9 oltre nella battaglia Adamante, che aveva tentato di attaccare Antiloco, fu respinto dall'intervento di Poseidone in difesa del guerriero acheo. Poich\u00e9 l'asta scagliata contro Antiloco era rimasta infissa nello scudo di quest'ultimo, il giovane cerc\u00f2 rifugio tra i suoi, ma venne inseguito e raggiunto da Merione, che lo uccise con un colpo di lancia sotto l'ombelico.\nEttore, incolpando Paride delle tante uccisioni di giovani Troiani, menzion\u00f2 anche Adamante, deplorandone la morte.\nAdamante aveva un fratello Fenope anch'esso presente nella guerra."}
{"id": "1517282", "revid": "1745361", "url": "https://it.wikipedia.org/wiki?curid=1517282", "title": "Alcandre", "text": "Nella mitologia greca, Alcandre o Alcandra era il nome della moglie di Polibo, re di Tebe d'Egitto.\nIl mito.\nAlcandre, insieme al marito, ricevette come ospiti Menelao e sua moglie Elena, i quali, nel viaggio di ritorno dalla guerra di Troia, secondo quanto racconta Omero nel IV Libro dell'Odissea, si fermarono a lungo in Egitto. In quell'occasione Alcandre regal\u00f2 ad Elena una conocchia d'oro e un paniere da lavoro in argento dotato di rotelle e con orli dorati dove ella teneva i filati."}
{"id": "1517283", "revid": "1745361", "url": "https://it.wikipedia.org/wiki?curid=1517283", "title": "Anfitea", "text": ""}
{"id": "1517284", "revid": "92723", "url": "https://it.wikipedia.org/wiki?curid=1517284", "title": "Chiesa di San Gioacchino a Pontenuovo", "text": "La chiesa di San Gioacchino a Pontenuovo \u00e8 una chiesa monumentale di Napoli ubicata in salita Pontenuovo.\nStoria e descrizione.\nLa chiesa fu fondata nella seconda met\u00e0 del Seicento per ospitare le orfane vaganti; le orfane indossavano, secondo il decreto di fondazione dell'Istituto, l'abito del Terz'ordine di San Francesco ed infatti chiamate \"le monacelle di Pontenuovo\".\nL'edificio \u00e8 stato restaurato e rimaneggiato durante i lavori del 1753 in chiave barocca.\nLa facciata della chiesa \u00e8 concentrata sul portale, sormontato da un rilievo settecentesco raffigurante il santo titolare dell'edificio ed \u00e8 stata scolpita da Salvatore Di Franco; inoltre sulla facciata sono presenti quattro coppe.\nL'interno \u00e8 a croce greca ed \u00e8 rivestito da stucchi rococ\u00f2, realizzati nella prima met\u00e0 del Settecento da Alessandro Manni; sull'altare maggiore c'era un dipinto di Nicola Cacciapuoti, sui due laterali erano collocate tele di Domenico Mondo (trafugate, ma prontamente ritrovate). Dell'Ottocento \u00e8 il pavimento realizzato con riggiole.\nLa chiesa \u00e8 chiusa al culto e abbandonata dal terremoto del 1980; negli anni \u00e8 stata vittima di varie spoliazioni. Solo in anni recenti si \u00e8 provveduto a restaurare la facciata, mentre gli interni della chiesa e l'ex convento (attualmente sede dell'Archivio storico municipale) sono ancora in attesa di urgenti interventi di risanamento e restauro."}
{"id": "1517285", "revid": "1745361", "url": "https://it.wikipedia.org/wiki?curid=1517285", "title": "Alio", "text": "Nella mitologia greca Alio (\u1f0d\u03bb\u03b9\u03cc\u03c2) era il nome di uno dei figli di Alcinoo e di Arete e discendeva da Poseidone, il dio dei mari.\nIl mito.\nAlcinoo, re dei Feaci, famoso insieme a sua moglie per aver sottratto Medea dagli abitanti della Colchide che la volevano riportare, contro la sua volont\u00e0, da suo padre Eete, ma soprattutto noto per aver dato ospitalit\u00e0 a Ulisse, in viaggio di ritorno dalla guerra di Troia, aveva avuto dalla moglie Arete, oltre alla pi\u00f9 famosa Nausicaa, un figlio, il tranquillo Alio."}
{"id": "1517287", "revid": "30445", "url": "https://it.wikipedia.org/wiki?curid=1517287", "title": "Felsica", "text": ""}
{"id": "1517289", "revid": "62221", "url": "https://it.wikipedia.org/wiki?curid=1517289", "title": "Endopterygota", "text": ""}
{"id": "1517290", "revid": "599013", "url": "https://it.wikipedia.org/wiki?curid=1517290", "title": "Chiesa di San Tommaso a Capuana", "text": "La chiesa di San Tommaso a Capuana \u00e8 una chiesa monumentale di Napoli ubicata in via Tribunali nel quartiere San Lorenzo.\nStoria.\nL'edificio, fondato nel Medioevo, nel 1176 venne ceduto ai benedettini di Cava dei Tirreni. La chiesa venne rimaneggiata pi\u00f9 volte nei secoli e nel XVIII secolo assume l'aspetto attuale.\nDi notevole interesse architettonico \u00e8 la facciata barocca dell'edificio, costituita da una partizione con lesene sormontate da volute che racchiudono un magnifico finestrone. Nell'interno, ammodernato recentemente, sono presenti tavole di Giuseppe Bonito, Ludovico De Maio e di un ignoto del XVI secolo; nella controfacciata sono collocati alcuni \"angeli\" del Settecento.\nA livello pastorale questa chiesa sin dall'immediato post-concilio di Trento \u00e8 stata sede parrocchiale fino a che la stessa venne trasferita nella vicina chiesa di Santa Caterina a Formiello, la quale per un lungo periodo ha assunto il titolo di parrocchia di San Tommaso a Capuana in Santa Caterina a Formiello; titolo che ormai ha perso ogni traccia della precedente sede parrocchiale.\nLa chiesa \u00e8 attualmente sede dell'Arciconfraternita del SS. Rosario in Santa Caterina a Formiello ed apre di rado."}
{"id": "1517300", "revid": "21079", "url": "https://it.wikipedia.org/wiki?curid=1517300", "title": "Bipiramide archimedea stellata", "text": ""}
{"id": "1517302", "revid": "110157", "url": "https://it.wikipedia.org/wiki?curid=1517302", "title": "Oberliga 1953-1954", "text": "L'edizione 1953-54 della Oberliga vide la vittoria finale dell'."}
{"id": "1517303", "revid": "123471945", "url": "https://it.wikipedia.org/wiki?curid=1517303", "title": "Alcimedonte", "text": "Alcimedonte \u00e8 un personaggio della mitologia greca citato da Omero nei libri XVI e XVII dell'Iliade.\nBiografia.\nFiglio di Laerce, Alcimedonte era uno dei comandanti dei Mirmidoni. Descritto come un ottimo auriga, guid\u00f2 personalmente il carro di Achille, trainato dagli immortali destrieri Balio e Xanto, fuori dal terribile scontro per la contesa del corpo di Patroclo. Nel posthomerica, dopo l'Iliade, si racconta di come l'eroe venne trafitto mortalmente da Enea durante una delle tante battaglie sotto le mura di Troia. Alcimedonte ebbe una figlia, Fialo, che ebbe con Eracle una relazione amorosa; il padre fu talmente contrario a tale unione che fece esporre Fialo e sua figlia, nata dall'eroe e famosa con il nome di Aicmagora, su un'irta montagna. Eracle riusc\u00ec a rintracciarle e a metterle in salvo.\nIl personaggio \u00e8 stato identificato dall'archeologo Lorenzo Nigro nell'Efebo di Mozia, scultura greca del V secolo a.C. rinvenuta sull'isola fenicia."}
{"id": "1517304", "revid": "110157", "url": "https://it.wikipedia.org/wiki?curid=1517304", "title": "Oberliga 1952-1953", "text": "L'edizione 1952-53 della Oberliga vide la vittoria finale del ."}
{"id": "1517305", "revid": "1442080", "url": "https://it.wikipedia.org/wiki?curid=1517305", "title": "Coleopteroidea", "text": "I Coleopteroidea costituiscono un raggruppamento di insetti della sottoclasse Pterygota, compreso nel superordine degli Oligoneoptera (\"Endopterygota\") e rappresentano uno dei due rami pi\u00f9 evoluti degli insetti olometaboli.\nSi suddividono nell'ordine degli Strepsiptera e in quello pi\u00f9 ampio dei Coleoptera."}
{"id": "1517306", "revid": "1745361", "url": "https://it.wikipedia.org/wiki?curid=1517306", "title": "Aetone", "text": "Nella mitologia greca, Aetone era il nome di uno dei leggendari cavalli di Eolo, il dio dei venti.\nIl mito.\nEolo aveva un magico carro trainato da diversi cavalli, tutti possenti e magici perch\u00e9 sapevano volare. Uno di questi rispondeva al nome di Aetone.\nSecondo una versione minore invece Aetone era il nome di uno dei quattro cavalli di Ade, il dio degli inferi."}
{"id": "1517307", "revid": "287204", "url": "https://it.wikipedia.org/wiki?curid=1517307", "title": "Geografia della Guinea-Bissau", "text": "La Guinea-Bissau \u00e8 un Paese dell'Africa occidentale. Situata sulla costa atlantica, \u00e8 costituita da un territorio prevalentemente pianeggiante che si fa leggermente collinare procedendo verso l'interno. L'origine del nome Guinea \u00e8 tuttora oggetto di discussione; forse potrebbe trattarsi della corruzione di una parola amazigh (berbera) che significherebbe \u00abterra dei neri\u00bb. Il Paese utilizza anche il nome della capitale, Bissau, per distinguersi dalla Guinea, Paese vicino con cui confina a est e a sud.\nNel XV secolo e agli inizi del XVI i portoghesi erano padroni dell'intera costa occidentale dell'Africa. Pian piano il loro monopolio and\u00f2 scemando aprendo la strada a incursioni da parte di francesi, olandesi, inglesi e di altre potenze europee. I francesi premettero sempre pi\u00f9 lungo i confini settentrionali e meridionali dell'attuale Guinea-Bissau ed entrarono in possesso della regione della Casamance, nel Senegal meridionale, verso la fine del XIX secolo. Gli inglesi entrarono in competizione con i portoghesi per il predominio sulla fascia costiera, in particolare della regione di Bolama; una lunga disputa tra le due potenze ebbe termine con l'assegnazione dell'intera Guinea-Bissau ai portoghesi. Sebbene Bissau sia l'attuale capitale del Paese e la sua citt\u00e0 pi\u00f9 grande, le citt\u00e0 di Bolama e Cacheu furono molto importanti durante l'epoca della tratta degli schiavi e in epoca coloniale.\nConfini.\nLa Guinea-Bissau confina con il Senegal a nord, la Guinea a est e a sud e l'oceano Atlantico a ovest. Essa comprende anche l'arcipelago delle Bijag\u00f3s (Bissagos) e altre isole situate al largo della costa.\nMorfologia.\nQuasi l'intero territorio della Guinea-Bissau \u00e8 pianeggiante ed esposto quotidianamente al flusso e riflusso delle maree che si spingono fino a 100 km nell'entroterra. Nella parte sud-orientale del Paese, l'altopiano del Fouta Djallon si innalza fino a circa 180 m. Le colline di Bo\u00e9 si estendono dai versanti occidentali del Fouta Djallon fino al bacino del Corubal e alla pianura di Gab\u00fa.\nIdrografia e suoli.\nLa regione costiera \u00e8 demarcata da una fitta rete di valli inondate dette rias. L'altopiano di Bafat\u00e1 \u00e8 bagnato dai fiumi Geba e Corubal. La pianura di Gab\u00fa occupa il settore nord-orientale del Paese ed \u00e8 bagnata dai fiumi Cacheu e Geba e dai loro affluenti. Le pianure interne fanno parte del margine meridionale del bacino del fiume S\u00e9n\u00e9gal. L'elevazione uniforme della pianura alluvionale matura permette ai fiumi di snodarsi in meandri e rende l'area soggetta a inondazioni durante la stagione delle piogge. Alcuni settori orientali della Guinea-Bissau formano una parte del bacino superiore del sistema del fiume Gambia.\nLa penetrazione delle maree nell'interno, facilitata dalla piatta topografia costiera della Guinea-Bissau, apporta alcuni vantaggi all'agricoltura: l'ondata di acqua salmastra pu\u00f2 essere utilizzata per irrigare le vaste risaie allagate chiamate \"bolanhas\". La guerra anticoloniale ha avuto un effetto devastante sui suoli della Guinea-Bissau. I terreni arativi caduti in disuso furono soggetti all'erosione del suolo, e, con la distruzione degli argini fluviali di protezione, l'arabilit\u00e0 di alcuni suoli \u00e8 stata compromessa dall'eccessiva salinizzazione.\nClima.\nLa Guinea-Bissau ha un clima generalmente tropicale influenzato dalla zona di convergenza intertropicale (ITCZ), una fascia di convergenza degli alisei che circonda la Terra in prossimit\u00e0 dell'Equatore. Vi sono due stagioni pronunciate: la stagione delle piogge, calda, che generalmente dura da giugno a novembre, e la stagione arida, anch'essa calda. Aprile e maggio sono i mesi pi\u00f9 caldi, e le temperature possono raggiungere i 32 \u00b0C. In Guinea-Bissau le precipitazioni non variano molto in base all'elevazione, ma tra regioni costiere e interne; la costa riceve tra i 1500 e i 3000 mm di pioggia, mentre l'interno \u00e8 influenzato dal clima tropicale della savana, che presenta maggiori variazioni riguardo a precipitazioni e temperatura.\nFlora e fauna.\nLe tre zone ecologiche della Guinea-Bissau - gli estuari tidali, la pianura interna ricoperta da estese foreste e la savana - ospitano una straordinaria diversit\u00e0 vegetale e animale. Uccelli acquatici e rivieraschi quali fenicotteri e pellicani sono particolarmente numerosi nelle paludi costiere, che sono anche abitate da una grande variet\u00e0 di rettili come serpenti, coccodrilli e tartarughe marine, quest'ultime minacciate di estinzione. Nelle pianure e nelle foreste, abbondano lucertole, gazzelle, antilopi, scimmie e scimpanz\u00e9, pappagalli, iene e leopardi. Sebbene in passato fosse presente una significativa popolazione di elefanti, essa \u00e8 stata virtualmente eliminata. Molti animali selvatici vengono cacciati per la carne e la pelle."}
{"id": "1517308", "revid": "110157", "url": "https://it.wikipedia.org/wiki?curid=1517308", "title": "Oberliga 1951-1952", "text": "L'edizione 1951-52 della Oberliga vide la vittoria finale del ."}
{"id": "1517310", "revid": "110157", "url": "https://it.wikipedia.org/wiki?curid=1517310", "title": "Oberliga 1950-1951", "text": "L'edizione 1950-51 della Oberliga vide la vittoria finale del ."}
{"id": "1517312", "revid": "309289", "url": "https://it.wikipedia.org/wiki?curid=1517312", "title": "Suchona", "text": "La Suchona (, anche traslitterato come \"Sukhona\" o \"Suhona\") \u00e8 un fiume della Russia europea centrale, braccio sorgentifero di sinistra della Dvina Settentrionale. Scorre nell'Oblast' di Vologda.\nDescrizione.\nNasce dal lago Kubenskoe, nella parte occidentale dell'oblast' di Kostroma della quale drena quasi interamente la sezione centrale e orientale scorrendo con direzione est-nordest, in un paesaggio prevalentemente piatto con zone paludose; nei pressi della cittadina di Velikij Ustjug si incontra con lo Jug per formare la Dvina Settentrionale.\nGli affluenti pi\u00f9 importanti sono: Dvinica, Uftjuga, Verchnjaja \u00cbrga, Ni\u017enjaja \u00cbrga dalla sinistra idrografica; Vologda, Le\u017ea e Tol\u0161ma dalla destra.\nIl regime del fiume \u00e8 simile a quello degli altri fiumi russi; il periodo di magra estivo \u00e8 tuttavia poco accentuato, data la bassa evaporazione susseguente al clima estivo piuttosto fresco e piovoso. Il valore medio annuale di portata, a breve distanza dalla foce, \u00e8 di 456\u00a0m\u00b3/s, ma nasconde valori estremi che possono oscillare tra 18 e 6.500. Il periodo di gelo va, all'incirca, da novembre a fine aprile.\nOltre alla gi\u00e0 citata Velikij Ustjug, altre citt\u00e0 di rilievo toccate dal fiume sono Tot'ma e Sokol. Il bacino idrografico del fiume \u00e8 collegato tramite canali navigabili al mar Baltico, al mar Bianco e al Volga.\nStoria.\nDopo essere arrivato a Vologda per ferrovia, Kandinskij risal\u00ec il fiume Suchona per addentrarsi nel territorio dei komi, che descrisse come \"un altro mondo\", come \"un paese delle fate\" dove \"ogni atto \u00e8 accompagnato da segreti rituali magici\" (P. Weiss, \"Kandinsky and Old Russia\", New Haven 1995). \"L\u00e0 imparai come guardare all'arte, come muovermi nel quadro e vivere in esso\" (Kandinskij, \"Sguardo sul passato\", in \"Tutti gli scritti\", Feltrinelli, Milano 1974, vol. II, p. 161)."}
{"id": "1517313", "revid": "110157", "url": "https://it.wikipedia.org/wiki?curid=1517313", "title": "Oberliga 1961-1962", "text": "L'edizione 1961-62 della Oberliga vide la vittoria finale del ."}
{"id": "1517314", "revid": "222370", "url": "https://it.wikipedia.org/wiki?curid=1517314", "title": "Processione dei misteri a Valenzano", "text": ""}
{"id": "1517315", "revid": "62221", "url": "https://it.wikipedia.org/wiki?curid=1517315", "title": "Neuropteroidea", "text": ""}
{"id": "1517316", "revid": "110157", "url": "https://it.wikipedia.org/wiki?curid=1517316", "title": "Oberliga 1962-1963", "text": "L'edizione 1962-63 della Oberliga, ultima prima dell'introduzione del girone unico (Bundesliga), vide la vittoria finale del .\nGirone 2.\n&lt;br&gt;"}
{"id": "1517326", "revid": "1305772", "url": "https://it.wikipedia.org/wiki?curid=1517326", "title": "Dark Ages (videogioco)", "text": "Dark Ages \u00e8 un videogioco a piattaforme pubblicato nel 1991 da Apogee Software, per sistemi MS-DOS. \u00c8 stato il primo gioco shareware a supportare, per le musiche, la scheda audio AdLib. Il gioco \u00e8 stato sviluppato da Todd Replogle in EGA. Il 20 marzo 2009 \u00e8 stato distribuito come freeware da Apogee.\nTrama.\nUn mago di nome Garth, tanto potente quanto avido, ha spodestato il giovane erede del trono di un grande regno, per governarlo con crudelt\u00e0 e pugno di ferro. Intanto il principe cresce fra i contadini; uno di questo era stato un tempo un grande eroe, e insegna al giovane le arti magiche e della guerra: sar\u00e0 cos\u00ec pronto a lottare contro Garth, per riprendersi il trono che gli spetta e per salvare il regno dall'\"et\u00e0 oscura\" nel quale \u00e8 precipitato.\nEpisodi di gioco:\nIl primo episodio era shareware, e gli altri a pagamento; attualmente il titolo non appare nei cataloghi Apogee, e quindi non \u00e8 pi\u00f9 possibile acquistarlo.\nMusiche.\nAlcune musiche di Dark Ages sono state scritte da Keith Schuler, autore in seguito di \"Paganitzu\" e \"Realms of Chaos\":"}
{"id": "1517329", "revid": "110157", "url": "https://it.wikipedia.org/wiki?curid=1517329", "title": "Oberliga 1949-1950", "text": "L'edizione 1949-50 della Oberliga vide la vittoria finale del ."}
{"id": "1517331", "revid": "1117982", "url": "https://it.wikipedia.org/wiki?curid=1517331", "title": "Valerio Anziate", "text": "Biografia.\nAnziate scrisse alla fine del I secolo a.C., quanto meno fino al 78 a.C., ultima data ricavabile dai resti della sua opera.\nChe fosse di nobile famiglia lo prova il fatto che, nella trattazione, cercava di glorificare pi\u00f9 che altro le gesta della sua Gens Valeria. A lui, infatti, risalgono, almeno in gran parte, le falsificazioni, di cui abbonda la pseudostoria romana, a favore dei Valer\u00ee, delle quali si ha un buon saggio nella vita plutarchea di Valerio Publicola.\n\"Annales\".\nValerio fu autore di un'opera voluminosa dal titolo di \"Annali\" (\"Annales\") o \"Storie\" (\"ab urbe condita\"), in almeno 75 libri. Riprendendo la tradizione annalistica, egli si rifaceva dalla fondazione di Roma fino al 78 a.C. data della morte di Silla, seguendo, nello stesso tempo, la moda romanzesca della neoannalistica dell'epoca, come nel contemporaneo Quinto Claudio Quadrigario.\nInfatti la sua opera, quasi tutta perduta tranne che brevi citazioni, era spesso corrotta da esagerazioni e falsificazioni sia nella narrazione dei fatti che nel numero, come nell'affermazione, giustamente ridicolizzata da Livio, che le vergini sabine erano esattamente sette. &lt;br&gt;\nIn realt\u00e0, pare che dedicasse poco spazio alla storia arcaica, anche se delle 71 menzioni della sua opera nelle fonti, ben 67 lo citano per i tempi leggendari.\nPer i caratteri romanzeschi e le cifre iperboliche, Anziate fu molto criticato da Tito Livio, che ne utilizz\u00f2, comunque, l'opera in modo abbastanza ampio. Da ci\u00f2 spesso molti errori di Livio mutuati da Anziate, come, in anni in cui altre fonti greche e latine tacciono, pone battaglie con enormi numeri di caduti."}
{"id": "1517334", "revid": "110157", "url": "https://it.wikipedia.org/wiki?curid=1517334", "title": "Oberliga 1948-1949", "text": "L'edizione 1948-49 della Oberliga vide la vittoria finale del VfR Mannheim."}
{"id": "1517347", "revid": "305248", "url": "https://it.wikipedia.org/wiki?curid=1517347", "title": "Bogdan Vod\u0103", "text": ""}
{"id": "1517348", "revid": "287204", "url": "https://it.wikipedia.org/wiki?curid=1517348", "title": "Bogdan Voda", "text": ""}
{"id": "1517350", "revid": "767487", "url": "https://it.wikipedia.org/wiki?curid=1517350", "title": "Panorpoidea", "text": "I Panorpoidea costituiscono un raggruppamento di insetti della sottoclasse Pterygota, compreso nel superordine degli Oligoneoptera (\"Endopterygota\").\nSi distribuiscono negli ordini Mecoptera, Trichoptera, Lepidoptera, Diptera e Aphaniptera."}
{"id": "1517352", "revid": "155634", "url": "https://it.wikipedia.org/wiki?curid=1517352", "title": "Malcontenta", "text": "Malcontenta \u00e8 una localit\u00e0 della provincia di Venezia, divisa in due dal Naviglio del Brenta. Ha la specificit\u00e0 di essere sia una frazione del comune di Mira (area a sud del Naviglio), sia una localit\u00e0 del comune di Venezia (municipalit\u00e0 di Marghera, area a nord).\nQuesta situazione riflette gli effetti del R.D. 15 luglio 1926 n\u00ba 1317 e del G.U. n. 183 del 9 agosto 1926, con cui il governo Mussolini incorporava la localit\u00e0 Fusina e parte della Malcontenta al comune di Venezia; al contempo, quest'ultimo acquisiva anche i territori dei comuni soppressi di Mestre, Chirignago, Zelarino e Favaro Veneto.\nSin dal passato la Malcontenta ha rappresentato un importante punto di passaggio lungo il percorso fluviale che mette in comunicazione Venezia a Padova: all'altezza del centro si dirama dal Brenta il canale Bondante, che sfocia nella laguna veneta. In localit\u00e0 Dogaletto caratteristiche sono le numerose cavane, tipiche rimesse per imbarcazioni da barena.\nPrima guerra mondiale.\nDal 14 maggio 1918 arriva la 39\u00aa Squadriglia che resta fino al gennaio 1919, dal 28 maggio la 38\u00aa Squadriglia fino al 1919 e dal 14 luglio la 28\u00aa Squadriglia fino al 28 novembre.\nLa chiesa.\nIl titolo religioso dell'abbazia Sant'Ilario (che sorgeva nei pressi di Dogaletto) \u00e8 passato nel 1919 alla chiesa della Malcontenta, nel passato dipendente dalla chiesa di Gambarare e dal 1924 parrocchia del patriarcato di Venezia (vic. di Gambarare). Dal 1949 la chiesa della Malcontenta ha ripreso il titolo abbaziale.\nInfrastrutture e trasporti.\nIl trasporto pubblico a Malcontenta \u00e8 gestito mediante autocorse svolte da ACTV.\nFra il 1885 e il 1954 il paese rappresent\u00f2 localit\u00e0 di diramazione della tranvia Padova-Malcontenta-Fusina, gestita dalla Societ\u00e0 delle Guidovie Centrali Venete (gruppo Societ\u00e0 Veneta); giunti a Malcontenta i convogli tranviari potevano proseguire per la stazione ferroviaria di Mestre o per Fusina, dove trovavano coincidenza con i battelli per Venezia gestiti dalla Societ\u00e0 Veneta Lagunare, anch'essa controllata dalla Societ\u00e0 Veneta.\nSport.\n\u00c8 presente una societ\u00e0 sportiva di voga alla veneta nella localit\u00e0 Moranzani, chiamata Voga Riviera del Brenta."}
{"id": "1517353", "revid": "767487", "url": "https://it.wikipedia.org/wiki?curid=1517353", "title": "Bogdan Vod\u0103 (Maramure\u0219)", "text": "Bogdan Vod\u0103 \u00e8 un comune della Romania di 3.290 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: Bogdan Vod\u0103 e Bocicoel.\nL'esistenza del comune \u00e8 testimoniata, con l'antico nome di \"Cuhea\", da un documento del 1352. Gi\u00e0 residenza dei voivodi del Maramure\u0219, da questa localit\u00e0 part\u00ec Bogdan I di Moldavia, ribellandosi al dominio ungherese, per andare a conquistare il Principato di Moldavia.\nTra i monumenti situati nel comune, di particolare interesse sono:"}
{"id": "1517354", "revid": "62221", "url": "https://it.wikipedia.org/wiki?curid=1517354", "title": "Hymenopteroidea", "text": ""}
{"id": "1517360", "revid": "3115", "url": "https://it.wikipedia.org/wiki?curid=1517360", "title": "Antonio Nibby", "text": "Delle suddette discipline pose rigorosi fondamenti scientifici basandosi sull'analisi delle fonti classiche e medievali, lo studio dei monumenti e l'indagine diretta sul terreno. Fu studioso di topografia soprattutto di Roma antica e della Campagna Romana.\nBiografia.\nNacque a Roma il 14 aprile 1792, in una casa sita al civico 4 di via di Pescaria (oggi via del Portico d'Ottavia 7), e fu battezzato il medesimo giorno nella chiesa di Santa Maria in Publicolis, filiale della Basilica di San Lorenzo in Damaso; l'atto recita testualmente: \u201cDie 14 dicti (aprile). Antonium, Georgium, Ardalionem natum hoc mane ex Vincentio Nibbi ab Amatrice et Magdalena Gianni Romana coniugibus, Parochiae S. Mariae in Publiculis (...) baptizavi; matrina Sigismunda Bizzari obstetrix Parochiae ejusdem\u201d.\nLa sua famiglia era per\u00f2 originaria di S. Giorgio, frazione di Amatrice, oggi in provincia di Rieti ma all'epoca nel Regno di Napoli. Suo nonno Gaspare Nibbi (\u00e8 questa la forma regolare del cognome, ancora oggi esistente in diverse frazioni di Amatrice), infatti, si era stabilito sin dalla met\u00e0 del XVIII secolo a Roma, in piazza Montanara una piazza storica di Roma presso il Teatro di Marcello, demolita negli anni trenta del Novecento, dove possedeva una bottega di \"salumaro\". Solo saltuariamente - e per brevi periodi - Gaspare soggiorn\u00f2 ad Illica, frazione di Accumoli, dove nel 1764 nacque il figlio Vincenzo, padre di Antonio; ma dalla seconda met\u00e0 del \u2018700 Gaspare visse sempre con la famiglia a Roma, dove mor\u00ec nel 1808. Nel 1783 Vincenzo and\u00f2 ad aiutare uno zio nella sua bottega con annessa abitazione in via di Pescaria, poco lontano da uno dei portoni del Ghetto, che rilev\u00f2 nel 1788, dove nacque Antonio, e nella quale visse sino alla morte (1813).\nDopo aver seguito gli studi nel Collegio Romano, il 28 dicembre 1809, a soli 17 anni, con alcuni compagni di scuola, diversi eruditi e personaggi legati al mondo culturale francese o che ricoprivano incarichi amministrativi a Roma (all'epoca annessa all'Impero Francese), fond\u00f2 l'Accademia Ellenica per promuovere gli studi sulla lingua e letteratura greca. A causa di alcuni dissidi, tuttavia, nell'aprile 1813 ventisei soci (tra cui il poeta romanesco Giuseppe Gioachino Belli) se ne distaccarono fondando una nuova accademia, denominata Tiberina, che diversamente dall'Ellenica si ricollegava alla tradizione culturale romana. Ristabilito il governo pontificio (24 maggio 1814), l'Accademia Ellenica fu soppressa, in quanto ritenuta troppo legata al passato governo francese, mentre l'Accademia Tiberina pot\u00e9 continuare le proprie adunanze.\nIl 2 dicembre 1815 spos\u00f2 Maria Valburga Viviani, originaria di Lucca, dalla quale ebbe undici figli, di cui sette sopravvissuti.\nDal 1816, divenuto membro dell'Accademia Romana di Archeologia (ed in seguito di numerose altre Accademie, italiane ed estere), ebbe inizio la sua produzione scientifica: a parte la Descrizione della Grecia di Pausania (1817-1818), unico esempio di una sua traduzione (criticata da Giacomo Leopardi), i suoi due principali ambiti di ricerca furono lo studio della topografia di Roma e della Campagna romana, e l'attivit\u00e0 divulgativa sotto forma di guide - come, per esempio la riedizione della Roma antica di Famiano Nardini arricchita di note ed osservazioni critico-antiquarie (1818-1820) e l'Itinerario istruttivo di Roma antica e moderna [...] e delle sue vicinanze del cavaliere M. Vasi antiquario romano, riveduta, corretta ed accresciuta da A. Nibby (1818), che conobbe numerose ristampe ed aggiornamenti per tutto il XIX secolo e fu molto apprezzata da coloro che si recavano a Roma nel corso del Grand Tour - e di \"viaggi antiquari\" (Ne' contorni di Roma, lungo la via Portuense, a Villa Adriana, alla villa di Orazio e a Subiaco, ad Ostia). Di questa rinnovata guida, l'edizione pi\u00f9 nota \u00e8 quella che ha le immagini incise da Gaetano Cottafavi e da Domenico Amici.\nNel dicembre 1820 divenne professore di archeologia nell'Archiginnasio romano della Sapienza, incarico che mantenne sino alla morte.\nNel 1822 fu richiamato quale scrittore di lingua greca alla Biblioteca Vaticana (lo era gi\u00e0 stato dal gennaio 1813 al maggio 1814), venendo ufficialmente nominato nel marzo 1825. In questo stesso anno divenne membro del Collegio Filologico della Facolt\u00e0 di Lettere, e della Commissione generale consultiva di Antichit\u00e0 e Belle Arti, che aveva compiti di vigilanza e tutela del patrimonio artistico ed archeologico dello Stato Pontificio.\nAl Nibby si devono alcune importanti identificazioni: la basilica di Massenzio, poi di Costantino, sino ad allora ritenuta essere il \"Tempio della Pace\" fatto costruire dall'imperatore Vespasiano (1818); la statua del Gladiatore morente conservata nei Musei capitolini, riconosciuta invece trattarsi di un Galata morente, copia romana di una delle statue facenti parte del monumento di Attalo I di Pergamo, eretto per commemorare la sua vittoria contro i Galati (1821); l'attribuzione, ancora una volta a Massenzio, del circo fin allora ritenuto di Caracalla (1825), e ai fratelli Quinitili dei resti della villa sulla sinistra del V miglio dell'Appia antica (1828-1829).\nDal novembre 1827 ad agosto 1832, inoltre, con Giuseppe Valadier diresse i lavori di scavo della valle del Colosseo e di parte del Foro Romano, che portarono alla luce l'originaria pavimentazione dell'area compresa tra il Colosseo, gli archi di Costantino e di Tito ed il tempio di Venere e Roma, e della zona alle pendici del Campidoglio sin verso l'arco di Settimio Severo.\nTra le sue opere pi\u00f9 importanti, si ricordano la Carta de' dintorni di Roma (1827) realizzata insieme con l'archeologo inglese sir William Gell, risultato di cinque anni di ricognizioni topografiche nella Campagna Romana, prima carta archeologica del Lazio realizzata con metodi trigonometrici per posizionare correttamente le varie localit\u00e0 sulla carta stessa; l'Analisi storico-topografico-antiquaria della carta de' dintorni di Roma (1837), a commento della Carta pubblicata nel 1827, opera molto importante per la storia e la topografia della Campagna Romana; e Roma nell'anno 1838, in quattro volumi, considerata una delle migliori guide della citt\u00e0 tra quelle scritte nella prima met\u00e0 dell'800.\nMor\u00ec a Roma, nella sua casa di via di Ripetta 210, dove viveva sin dal 1824, a soli 47 anni il 29 dicembre 1839, probabilmente a causa di una polmonite o febbri malariche contratte nel corso delle sue esplorazioni nella Campagna romana, e fu sepolto nel cimitero del Verano, nella piccola cappella del Suffragio.\nLa lapide collocata dal Comune di Roma nel 1939, in occasione del centenario della sua morte, al vicolo della Minerva 11 \u00e8 stata rimossa nella seconda met\u00e0 degli anni \u201860, in quanto erronea: in quella casa, infatti, non aveva abitato Antonio Nibby ma Paolo Antonio Nibbi (1762-1835), padre del pittore Carlo Nibbi (1816 circa - testamento nel 1880)."}
{"id": "1517361", "revid": "767487", "url": "https://it.wikipedia.org/wiki?curid=1517361", "title": "Boiu Mare", "text": "Boiu Mare \u00e8 un comune della Romania di 1.195 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 4 villaggi: Boiu Mare, Fr\u00e2ncenii Boiului, Prislop, Rom\u00e2ne\u0219ti."}
{"id": "1517363", "revid": "1776051", "url": "https://it.wikipedia.org/wiki?curid=1517363", "title": "Enrique de Guzm\u00e1n", "text": "Biografia.\nQuando a Filippo II succedette sul trono di Spagna il figlio Filippo III l'amministrazione del vicereame di Napoli era affidata a Enrique de Guzm\u00e1n, conte di Olivares. Il regno di Spagna era al suo massimo splendore unendo la corona d'Aragona, i domini italiani, a quella di Castiglia e del Portogallo. A Napoli il governo spagnolo fu debolmente attivo nella sistemazione urbanistica della capitale: risalgono a de Guzman la costruzione della fontana del Nettuno, di un monumento a Carlo I d'Angi\u00f2 e la sistemazione della viabilit\u00e0.\nIl figlio, Gaspar de Guzm\u00e1n y Pimentel, fu de facto primo ministro spagnolo dal 1621 al 1643."}
{"id": "1517366", "revid": "79968", "url": "https://it.wikipedia.org/wiki?curid=1517366", "title": "AdLib", "text": "AdLib era il nome di una scheda audio prodotta nel 1987 dalla canadese \"Ad Lib, Inc.\", una societ\u00e0 fondata da Martin Prevel, un ex professore di musica e vice-decano del dipartimento di musica dell'Universit\u00e0 Laval di Qu\u00e9bec. L'AdLib, il cui nome corretto era in realt\u00e0 \"Ad Lib Music Synthesizer Card\" (\"ALMSC\"), fu la prima scheda audio per compatibili IBM ad imporsi presso gli sviluppatori di videogiochi come standard audio de facto.\nStoria della scheda.\nLa scheda inizialmente non riscosse molto successo e il suo utilizzo stentava a diffondersi. Per questo motivo Prevel si affid\u00f2 a\n\"Top Star Computer Services, Inc.\" (TSCS), una societ\u00e0 del New Jersey che forniva servizi agli sviluppatori di videogiochi, che promosse la scheda presso Sierra On-Line, che la support\u00f2 nel suo , il primo gioco ad usarla (1988). La scheda raggiunse subito un immediato successo, trainata non solo da un popolare gioco ma anche da una produzione audio di alta qualit\u00e0, creata da un compositore professionale assunto allo scopo. Presto tutti gli sviluppatori di giochi iniziarono a supportare AdLib.\nSpecifiche tecniche.\nLa AdLib usava come chip sonoro lo Yamaha YM3812, che generava l'audio tramite un paio di sintetizzatori FM, a cui era affiancata la circuiteria necessaria a collegare la scheda al PC tramite connettore ISA ad 8 bit.\nLa scheda generava musica con diversi timbri ed effetti sonori anche se la qualit\u00e0 acustica percepita era chiaramente sintetizzata. L'audio digitale (PCM) non era supportato, una caratteristica che sarebbe stata invece introdotta in un secondo tempo nei prodotti della concorrenza (come la Sound Blaster di Creative Labs.).\nGli ingegneri che svilupparono la AdLib e le relative librerie software per \"Ad Lib\" lavoravano presso Lyrtech.\nAdLib Gold.\nI concorrenti non restarono per\u00f2 a guardare ed iniziarono a mettere in commercio delle alternative pi\u00f9 o meno valide. La Sound Blaster fu la scheda che strapp\u00f2 il mercato delle schede audio dalle mani di \"Ad Lib\" riuscendo ad imporsi come il nuovo standard grazie al fatto che supportava anche l'audio digitale ma, soprattutto, offriva sia una porta MIDI sia una porta joystick.\n\"Ad Lib\" inizi\u00f2 quindi a pensare all'erede di AdLib, AdLib Gold, una scheda audio stereo a 12 bit basata sul nuovo chip sonoro Yamaha YMF262 (OPL3) con l'aggiunta di un PCM digitale a 12 bit. La Gold manteneva la retrocompatibilit\u00e0 con l'originale AdLib. Ma la nuova scheda ebbe vita dura fin dall'inizio. \"Ad Lib\" non era una societ\u00e0 di ricerca e non aveva le necessarie conoscenze per disegnare in proprio la scheda. Il progetto fu perci\u00f2 affidato al fornitore del chip usato su AdLib, Yamaha. Creative Labs era per\u00f2 anche il pi\u00f9 grande cliente di Yamaha per quanto concerneva la tecnologia musicale. Questo fatto port\u00f2 ad un conflitto di interessi, con Yamaha che ritard\u00f2 lo sviluppo di AdLib Gold.\nQuando finalmente la scheda fu terminata e messa in commercio (1992), le schede Sound Blaster avevano ormai sostituito le AdLib come standard audio per i PC ed erano anche vendute ad un prezzo inferiore a quello della AdLib Gold, che perci\u00f2 ebbe una scarsa accoglienza di vendite e di supporto.\nLa AdLib Gold fu prodotta anche per il bus MCA con il nome di AdLib Gold MC2000.\nIl fallimento di Ad Lib.\nCome detto, poco dopo l'introduzione della scheda AdLib, Creative Labs present\u00f2 la Sound Blaster. Questa scheda era pienamente compatibile con AdLib: ci\u00f2 significava che tutti i giochi, passati, presenti e futuri, scritti per AdLib giravano senza problemi sulla Sound Blaster. Inoltre la scheda di Creative presentava alcune aggiunte importanti: un canale audio PCM, una porta MIDI ed una porta giochi. Grazie all'audio PCM era possibile registrare e riprodurre audio digitale, inclusi dialoghi, effetti sonori e piccole performance musicali. L'audio PCM completava le caratteristiche dell'YM3812 permettendo agli sviluppatori di giochi di includere audio digitale per parlato ed effetti sonori realistici, difficilmente riproducibili dai sintetizzatori FM del chip Yamaha. Inoltre, l'inclusione di una porta giochi per la connessione di un joystick faceva della Sound Blaster una scheda giochi economicamente valida, integrando in un unico prodotto sia l'interfaccia per il collegamento delle periferiche di gioco sia una scheda audio.\nGrazie alla superiorit\u00e0 come prodotto e ad una politica commerciale migliore, la Sound Blaster conquist\u00f2 velocemente il posto occupato dalla AdLib divenendo lo standard de facto nell'audio dei giochi per PC. \"Ad Lib\" present\u00f2 la sua alternativa, AdLib Gold, troppo in ritardo, quando la Sound Blaster dominava ormai il mercato.\nLe vendite calarono vertiginosamente e \"Ad Lib\" fu costretta a dichiarare la bancarotta nel 1992. Nello stesso anno una societ\u00e0 tedesca, \"Binnenalster, GmbH\", acquist\u00f2 gli assetti di \"Ad Lib\" dal governo canadese, che li aveva precedentemente acquistati per evitare che la societ\u00e0 fosse acquisita dalla stessa Creative. Binnenalster cambi\u00f2 il nome della societ\u00e0 in \"AdLib Multimedia\" e continu\u00f2 a vendere AdLib Gold e gli altri prodotti della defunta \"Ad Lib\".\nNel 1994 AdLib Multimedia fu venduta a un produttore taiwanese."}
{"id": "1517367", "revid": "2179318", "url": "https://it.wikipedia.org/wiki?curid=1517367", "title": "Dacia (provincia romana)", "text": "La Dacia () era un'antica provincia dell'impero romano che comprendeva i territori dell'attuale Romania, parte della Bulgaria e dell'Ungheria.\nStatuto.\nFu costituita a partire dalla fine del 106, inizi del 107 ed affidata ad un \"legatus Augusti pro praetore\" (governatore, ex-console), da cui dipendevano due \"legatus legionis\" (comandanti di legione) ed un \"procurator Augusti\" finanziario.\nIn un periodo compreso tra il 119 ed il 127 (sotto l'allora governatore Sesto Giulio Severo), l'imperatore Adriano divise la nuova provincia in due parti, la Dacia superiore e Dacia inferiore (comprendente i territori della Transilvania e dell'Oltenia). Il comando generale era affidato ad un governatore di rango senatorio, che avesse in precedenza ricoperto il ruolo di pretore e alle cui dipendenze stava il \"legatus legionis\" della Legio XIII \"Gemina\". Vi erano inoltre nella provincia Superiore un \"procurator Augusti\" finanziario e un \"procurator Augusti\" ducenario nella provincia Inferiore.\nSotto Marco Aurelio, o forse gi\u00e0 Antonino Pio, la provincia fu unificata amministrativamente e militarmente (con il nome di \"Tres Daciae\") ma divisa in tre nuove sotto-province: Dacia Porolissensis con capoluogo \"Porolissum\" (vicino a Moigrad, distretto di S\u0103laj); Dacia Apulensis con \"Apulum\"; e Dacia Malvensis con \"Malva\" (localizzazione ignota). Il comando generale fu affidato ad un \"legatus Augusti pro praetore\" (governatore, ex-console), da cui dipendevano due \"legatus legionis\" (comandanti di legione, di rango senatorio) e tre \"procuratores Augusti\" finanziari.\nLe \"tres Daciae\" avevano tuttavia una capitale comune, Ulpia Traiana Sarmizegetusa, e un'unica assemblea che discuteva gli affari provinciali, comunicava le lagnanze dei malcontenti e calcolava la ripartizione delle tassazioni.\nStoria.\nPreludio alla conquista romana (85-89).\nDall'85 all'89, i Daci, comandati prima dal vecchio re \"Duras-Diurpaneus\", e poi da Decebalo, combatterono due guerre contro i Romani. La guerra termin\u00f2 nell'89, in seguito alla disfatta subita ad opera di Marcomanni e Quadi. Domiziano fu costretto a stipulare un trattato di pace di dubbia utilit\u00e0 per l'Impero, ch\u00e9 se da un lato garantiva la sicurezza del confine danubiano, dall'altro prevedeva per i Romani l'invio di istruttori militari, artigiani e anche denaro. I Daci restarono quindi indipendenti e Decebalo ricevette il titolo di \"re cliente di Roma\".\nLa conquista della Dacia (101-106).\nPer mettere fine allo scomodo potere a nord del Danubio, e forse anche per risanare le finanze dell'Impero Romano con la cattura del famoso tesoro di Decebalo e delle sue miniere d'oro, Traiano decise di conquistare la Dacia, guadagnando cos\u00ec il controllo sulle miniere d'oro della Transilvania. \nIl risultato di questa prima campagna (101-102) fu l'assedio della capitale dacica Sarmizegetusa Regia e l'occupazione di parte del territorio. La seconda campagna (105-106) si concluse con il suicidio di Decebalo, e la conquista del territorio che avrebbe formato la provincia romana della Dacia Traiana. La storia della guerra fu scritta da Dione Cassio, ma molte informazioni sono deducibili dalle raffigurazioni scolpite sulla Colonna di Traiano a Roma.\nLa colonizzazione in massa della provincia con cittadini romani fatti giungere da gran parte delle province danubiane, permise all'impero di creare un saliente strategico all'interno del \"mare barbarico\" che si stendeva tra la piana ungherese del Tibisco ed i territori di Valacchia e Moldavia. Traiano era riuscito ad occupare questi ultimi territori ad est della Dacia che, per\u00f2, alla sua morte furono abbandonati dal suo successore Adriano. Un errore strategico a cui non fu mai posto rimedio. Ci\u00f2 avrebbe permesso di ridurre i confini imperiali, avanzando le unit\u00e0 militari sul basso Danubio fino al fiume Siret, con grande risparmio sulle economie militari dell'area.\nLa colonizzazione in massa della provincia con cittadini romani fatti giungere da gran parte delle province danubiane, permise all'impero di creare un saliente strategico all'interno del \"mare barbarico\" che si stendeva tra la piana ungherese del Tibisco ed i territori di Valacchia e Moldavia. Traiano era riuscito ad occupare questi ultimi territori ad est della Dacia\nLa permanenza romana in Dacia, sebbene storicamente limitata a meno di due secoli (la provincia sarebbe stata infatti completamente abbandonata nel 271), lasci\u00f2 un'impronta duratura sull'area, tanto che la lingua romena che si sarebbe sviluppata nei secoli successivi \u00e8 rimasta, nonostante l'isolamento entro una regione europea successivamente slavizzata o magiarizzata, una lingua neolatina. E, non da ultimo, il moderno Stato che occupa il territorio dell'antica provincia, si chiama, non a caso, Romania.\nLa dominazione romana (107-256).\nIl cuore del vecchio regno di Decebalo fu trasformato, insieme all'Oltenia occidentale ed al Banato, nella nuova provincia di Dacia, con capitale la citt\u00e0 di nuova fondazione di Colonia Ulpia Traiana Augusta Dacica Sarmizegetusa (probabilmente sul tracciato del vecchio campo militare di Traiano).\nAl contrario, buona parte della pianura della Valacchia (con l'installazione di alcuni forti di unit\u00e0 ausiliarie come a Piroboridava), della Muntenia e della Moldavia furono attribuite alla provincia di Mesia inferiore.\nA causa della diminuzione della popolazione nel territorio conquistato, dovuta alle recenti guerre e conseguente alla migrazione di molti Daci a nord dei monti Carpazi e ad ovest nella piana del fiume Tibisco, vennero importati coloni per coltivare la terra e lavorare nelle miniere d'oro e di sale, tuttavia quest'ultime non di particolare importanza, a fianco alle popolazioni daciche. I coloni, oltre alle truppe legionarie, erano principalmente coloni romani di prima o seconda generazione provenienti dal Norico e dalla Pannonia, poi seguiti da altri coloni di Tracia, Mesia e Asia Minore.\nI Romani costruirono forti per proteggersi dagli attacchi di Roxolani, Alani, Carpi, Iazigi, Buri, Vandali, Costoboci e Daci ancora liberi e costruirono tre grandi strade militari per unire le citt\u00e0 principali.\nUna quarta strada, successiva a Traiano, attraversava i Carpazi ed entrava in Transilvania dal passo di Turnu Ro\u0219u.\nI Daci nei territori romani, adottarono la religione e la lingua dei conquistatori e l'attuale lingua rumena \u00e8 una lingua neolatina confermando una precoce romanizzazione di questi territori.\nLa guerra in Dacia torn\u00f2 d'attualit\u00e0 quando attorno alla seconda met\u00e0 del II secolo, dalla regione della Slesia-Vistola mossero verso sud alcune delle popolazioni germaniche dei Vandali (Asdingi, Silingi e Lacringi), sospingendo i popoli che si trovavano a stretto contatto con l'impero romano, e che si affacciavano lungo \"limes\" danubiano e dacico, quali: Quadi, Marcomanni, Naristi, Iazigi, Daci liberi, Buri e Costoboci. La guerra che ne segu\u00ec fu devastante e dur\u00f2 per circa un ventennio dal 166/167 al 188. Al termine della quale si ebbe un discreto periodo di pace almeno fino a Caracalla. Sembra, infatti, che nel 213 si parli in alcune iscrizioni di un interprete dace (provenienti da Brigetio), che sembrano conseguenti a possibili spedizioni punitive contro i Daci liberi del Banato, compresi tra la Pannonia inferiore ad occidente e la Dacia ad oriente. E sempre a quest'anno sarebbero da attribuire anche due altre incursioni in Dacia e in Pannonia inferiore, lungo il tratto danubiano attorno ad Aquincum, ad opera di Carpi e Vandali.\nRitiro romano (256-271).\nIl possedimento romano della Dacia era molto precario. Infatti, si dice che gi\u00e0 Adriano, conscio della difficolt\u00e0 nel mantenerlo, avesse contemplato l'idea di abbandonarlo, e sia stato scoraggiato solo dalla grande quantit\u00e0 di coloni.\nDa questo momento per circa un quarantennio la Dacia fu sconvolta da continue invasioni da parte dei barbari, anche a causa della forma dei suoi territori allungati, al di l\u00e0 del limes-danubiano, nell'immenso \"mare barbarico\" della Sarmazia. E fu cos\u00ec che nel 256 l'imperatore Gallieno fu costretto ad abbandonare buona parte dei territori del Nord delle Tre Dacie (vale a dire tutta la \"Dacia Porolissensis\" e parte della \"Dacia Superiore\"), in seguito ad una nuova invasione di Goti e Carpi. Una volta attraversata la catena montuosa dei Carpazi, gli invasori riuscirono infatti a cacciare i Romani dalla zona settentrionale, con la sola eccezione delle zone pi\u00f9 meridionali e prossime al Danubio (ovvero le attuali regioni dell'Oltenia e della Transilvania). Questi eventi sono stati tramandati da un breve passo di Eutropio e confermati dai numerosi scavi archeologici della zona, che testimoniano una totale cessazione delle iscrizioni e delle monete romane nel nord del Paese a partire proprio dal 256. \u00c8 inoltre attestata la presenza di alcuni ufficiali delle legioni V \"Macedonica\" e XIII \"Gemina\" nei pressi di Poetovio, a conferma di un principio di \"svuotamento\" delle guarnigioni delle Tre Dacie a vantaggio della vicina Pannonia. Tuttavia la resistenza romana alle invasioni di Goti e Carpi nel sud della provincia fu celebrata l'anno successivo, quando a Gallieno fu attribuito l'appellativo di \"Dacicus maximus\".\nL'ultimo atto doveva per\u00f2 consumarsi quindici anni pi\u00f9 tardi (nel 271-273) quando l'imperatore Aureliano, a causa della crescente crisi lungo le frontiere danubiane, oltre alla secessione in Occidente dell'Impero delle Gallie ed in Oriente del Regno di Palmira, fu costretto ad evacuare la provincia delle Tre Dacie, sotto i crescenti colpi da parte soprattutto di Goti (in particolare, della trib\u00f9 dei Tervingi) e Carpi, oltre ai Sarmati Iazigi della piana del Tibisco. Egli, sgombrando l'area a nord del Danubio, decise di formare tuttavia una nuova provincia di Dacia a sud del corso del grande fiume, scorporando due nuove regioni dalla Mesia inferiore: la \"Dacia Ripense\" e la \"Dacia Mediterranea\".\nLe conseguenze dell'abbandono romano del bacino carpatico gener\u00f2 non solo nuove tensioni tra Goti e Gepidi ad oriente e Iazigi ad occidente, a causa del contatto tra le varie trib\u00f9, ma permise anche di rafforzare le frontiere del medio-basso corso del Danubio con il ritiro di due intere legioni (legio V Macedonica e legio XIII Gemina, posizionate ora ad Oescus e Ratiaria) ed un consistente numero di unit\u00e0 ausiliarie, per un totale complessivo di oltre quarantacinquemila armati.\nL'abbandono della \"Dacia Traiana\" dei romani \u00e8 menzionato dalla Historia Augusta e da Eutropio nel suo \"Breviarium\", libro IX:\nDopo l'abbandono della Dacia, i numerosi coloni e militari che vi erano stati stanziati dovettero trasferirsi sulla riva destra del Danubio ed insediarsi nell'area a sud del grande fiume. I nuovi territori vennero, quindi, ribattezzati \"Dacia mediterranea\" e \"Dacia ripensis\", in ricordo della provincia abbandonata: coincideva, in parte, con le regioni storiche di Mesia, Dardania ed Illirico. La \"Dacia\" fu elevata a diocesi nel 337.\nParziale occupazione della ex-provincia da Diocleziano a Costantino (284-337).\nPi\u00f9 tardi, Diocleziano e Costantino riorganizzarono le province \"Dacia Mediterranea\", Mesia Inferiore, Dardania, Prevalitania e \"Dacia Ripense\" in diocesi della Dacia, che insieme alla Macedonia formava la prefettura dell'Illirico. Vi \u00e8 da aggiungere che Costantino nel corso degli anni 331-336 condusse le sue armate oltre il basso corso del Danubio tornando ad occupare, circa 60 anni dopo Aureliano, una parte dei territori della Dacia meridionale, tanto da iniziare la costruzione di un nuovo sistema difensivo (chiamato Brazda lui Novac) e meritandosi il titolo di \"Dacicus maximus\". Non a caso lo stesso Aurelio Vittore racconta che fu costruito un ponte sul Danubio (nel 328), oltre a numerosi forti e fortini in diverse localit\u00e0, a protezione dei confini imperiali.\nSempre in questi anni fu concluso un trattato (\"foedus\") con i Goti Tervingi, secondo il quale questi ultimi si impegnarono a difenderne i confini imperiali. Da allora rimasero in pace fino al 375/376. Per questi successi Costantino ricevette anche il titolo di \"\"Germanicus maximus\", di \"Debellator gentium barbararum\"\" (debellatore delle genti barbare) e la monetazione del 332 e 333 ne celebr\u00f2 la \"GOTHIA\" e la \"Sarmatia\" quasi fossero diventate nuove province romane. Vi sarebbero, infine, indizi archeologici secondo i quali Costantino avrebbe occupato parte del Banato montano, lungo pertanto le \"vecchie\" strade romane che da \"Dierna\" e \"Lederata\", conducevano a \"Tibiscum\" sessant'anni prima.\nDifesa ed esercito.\nLegioni romane.\nIl \"limes\" correva internamente alla provincia dove furono insediate appena dopo la conquista della Dacia, due legioni (dal 106 al 117): si trattava della legio IIII Flavia Felix a \"Berzobis\" e della legio XIII Gemina ad Apulum.\nA partire da Publio Elio Traiano Adriano fu lasciata nella provincia una sola legione (la legio XIII Gemina ad Apulum), a cui fu aggiunta una seconda a partire dal 168 (la legio V Macedonica posizionata a \"Potaissa\").\n\"Auxilia\".\nSubito dopo la conquista dell'imperatore Traiano, furono installate all'interno dei confini della nuova provincia 4 Ali di cavalleria e 18 coorti di fanteria nel 110, aumentate fino a 28 entro la fine del suo principato.\nCon i principati di Adriano e poi degli Antonini le unit\u00e0 ausiliarie furono aumentate fino ad un numero complessivo di quasi 40.000 armati (a cui andavano sommati altri 11.000 legionari). Secondo recenti studi si alternarono nella provincia non meno di 58 unit\u00e0 ausiliarie nel corso dei 165 anni di vita (tra \"alae\", \"cohortes milliarie\" e \"quingenarie\" oltre a \"numeri\"). Sappiamo, infatti, da tutta una serie di iscrizioni epigrafiche che nella provincia c'erano:\nUnit\u00e0 ausiliarie di Daci.\nI Daci, inoltre, vennero reclutati nell'esercito romano sotto forma di unit\u00e0 ausiliarie di fanteria e cavalleria, molte delle quali furono impiegate nella costruzione e nella protezione del Vallo di Adriano in Britannia, o in altre parti dell'Impero Romano come:\nLa Colonna Antonina di Marco Aurelio e l'arco di Galerio di Galerio presentano raffigurazioni delle coorti daciche, con i loro caratteristici cappelli frigi e stendardi con il dragone sarmatico. La parola \"daga\" potrebbe derivare dal latino \"daca\", un coltello dacico.\nI settori di \"limes\" della provincia dacica.\nA tal proposito qui sotto troverete alcune tabelle/legenda:\n\"Limes Porolissensis\".\nQuesto tratto di \"limes\" si trovava nella parte pi\u00f9 settentrionale della provincia. And\u00f2 a costituire parte integrante dell'omonima sotto-provincia creata ai tempi di Adriano o di Antonino Pio, quando la Dacia fu divisa in tre sotto-province. Questo \"limes\" aveva la funzione di proteggere la parte nord del bacino carpatico, dagli attacchi dei sarmati Iazigi, dei germani Buri e Vandali, e dei Costoboci. Lungo il suo precorso \"limitaneo\" si trovava l'importante forte ausiliario di \"Porolissum\", mentre pi\u00f9 a sud il castra legionario di \"Potaissa\" ed il centro amministrativo di Cluj-Napoca.\n\"Limes\" nel Banato.\nIl \"limes\" occidentale nella regione del Banato, rappresent\u00f2 un settore fondamentale a protezione del \"cuore\" della provincia romana della Dacia contro le popolazioni della piana della Tisza (sarmati Iazigi e Daci \"liberi\" soprattutto). Era costituito da due principali strade militari che correvano lungo i suoi confini occidentali oltre ad una linea di penetrazione lungo la valle del Mure\u0219, fino a \"Partiscum\". I principali centri amministrativi e militari da cui si irradiavano i tre differenti \"limes\" verso ovest, erano \"Ulpia Traiana Sarmizegetusa\" (pi\u00f9 a sud) e \"Micia\" (pi\u00f9 a nord). A nord poi di quest'ultimo centro (peraltro poco distante dalla fortezza legionaria di \"Apulum\") furono posti alcuni presidi (\"in primis\" il fortino di Abrud) a protezione degli importanti centri minerari d'oro e d'argento dell\"Alburnus Maior\".\nIl \"limes\" lungo il Mure\u0219.\nIl \"limes\" lungo il fiume Mure\u0219, costitu\u00ec un'importante via di comunicazione fino a \"Partiscum\", e poi da qui fino alla Pannonia inferiore raggiungendo \"Lugio\" o \"Lussonium\".\nDa Drobeta/Dierna a Sarmizegetusa/Micia.\nFu certamente una delle principali vie di penetrazione nel \"cuore\" della Dacia fin dai tempi della conquista di Traiano. Con Adriano rappresent\u00f2 il \"limes\" occidentale, a protezione della provincia \"Superiore\".\nDa Viminacium (Mesia superiore) a Sarmizegetusa/Micia.\nLa via fortificata pi\u00f9 esterna, rispetto a quella che conduceva da \"Dierna\" a \"Tibiscum\" e poi a \"Ulpia Traiana Sarmizegetusa\", fu quella che collegava la fortezza legionaria di \"Viminacium\" (in Mesia inferiore, a sud del Danubio) a quella di \"Berzobis\" e poi alla capitale della Dacia, fin dai tempi della conquista di Traiano (dagli anni 102-105). Con Adriano potrebbe esserci stato un parziale ritiro della truppe da questa via a vantaggio di quella pi\u00f9 interna orientale (vedi sopra).\n\"Limes Alutanus e Transalutanus\".\nIl sistema dei due \"limes\" \"Alutanus\" (lungo il corso del fiume Olt, chiamato dai Romani \"Alutus\") e \"Transalutanus\" sembra fossero tra loro complementari. La loro costruzione sembra fu dovuta al ritiro da parte di Adriano dalla pianura della Valacchia e della Muntenia. Il primo \"limes\", pi\u00f9 occidentale, appariva come una tradizionale linea difensiva costituita da forti, fortini in pietra ed una strada militare pavimentata; il secondo era invece costituito da un semplice \"vallum\" con dei fortini in terra (di cui uno in pietra e due in mattoni), una specie di linea avanzata di avvistamento, a vantaggio della prima. Si trovavano a protezione della Dacia inferiore, lungo appunto la pianura della Valacchia.\n\"Limes Alutanus\".\nIl \"limes Alutanus\" era comporto quindi dai seguenti forti/fortini:\n\"Limes Transalutanus\".\nIl \"limes Transalutanus\" era comporto invece dai seguenti forti/fortini:\nFortificazioni \"interne\" alla provincia, lungo lo Jiu.\nLe fortificazioni che si trovavano lungo il fiume Jiu costituirono una linea di penetrazione in territorio dacico fin dalla prima campagna di Traiano del 101-102. Potrebbero essere state utilizzate fino ai tempi dell'imperatore Settimio Severo non in modo continuativo.\nGeografia politica ed economica.\nNella Dacia romana sono state riconosciute, almeno fino ad oggi, undici principali insediamenti urbani di cittadini romani tra \"municipii\" e \"coloniae\", tutte dotate di una relativa autonomia. Le istituzioni cittadine comprendevano:\nPrincipali insediamenti urbani e militari.\nQui sotto potrete trovare un elenco dettagliato dei principali centri urbani e militari delle \"tres Daciae\":\nPolitica economica, commerciale e monetale.\nL'economia della nuova provincia si basava principalmente sull'agricoltura, l'apicoltura, la viticoltura, l'allevamento del bestiame, la produzione di ceramica e la metallurgia. Non a caso la nuova provincia romana di Dacia era rappresentata su un sesterzio (moneta romana), come una donna seduta con un bambino piccolo sulle ginocchia, che tiene delle spighe di grano, e un altro bambino seduto davanti a lei che tiene dei grappoli d'uva. Dalle ricche miniere della Transilvania, i Daci ed i nuovi Coloni, estraevano e lavoravano oro ed argento in notevoli quantit\u00e0."}
{"id": "1517369", "revid": "1776051", "url": "https://it.wikipedia.org/wiki?curid=1517369", "title": "Botiza", "text": "Botiza \u00e8 un comune della Romania di 2.861 abitanti, ubicato nel distretto di Maramure\u0219, nella regione storica della Transilvania. \nBotiza \u00e8 conosciuto per la produzione di tappeti artigianali, decorati con motivi tradizionali e colorati con pigmenti vegetali.\nIl comune ospita una chiesa lignea di epoca relativamente recente: una pi\u00f9 vecchia chiesa in legno venne demolita alla fine del XIX secolo ed il materiale venne utilizzato per la costruzione di una scuola religiosa; quando quest'ultima venne a sua volta demolita, parte del materiale venne recuperato ed utilizzato per costruire la chiesa attuale."}
{"id": "1517370", "revid": "729019", "url": "https://it.wikipedia.org/wiki?curid=1517370", "title": "Heinkel He 113", "text": "L'Heinkel He 113 era un presunto aereo da caccia in forza alla Luftwaffe nel corso della seconda guerra mondiale ma che in realt\u00e0 era frutto di propaganda e/o strategia di disinformazione.\nStoria del progetto.\nNel 1940 Joseph Goebbels fece circolare la notizia della produzione di un nuovo aereo da caccia entrato in servizio con la Luftwaffe. Per avvalorare la notizia fece scattare delle foto di alcuni Heinkel He 100 D-1 in diverse basi aeree della Germania, ridipingendoli ogni volta con livree appartenenti a diversi nuovi ed inesistenti reparti di caccia. Le foto cos\u00ec ottenute vennero poi pubblicate dagli organi di stampa tedeschi indicando i nuovi velivoli con la denominazione di He 113, alle volte con la funzione di caccia notturni (pur se mancavano loro le luci di atterraggio).\nIl velivolo appariva anche in alcune fotografie, scattate in azione, pubblicate su riviste come il Der Adler, includendo riferimenti che ne accreditavano operazioni di combattimento in Danimarca e Norvegia. Una fonte pi\u00f9 recente, in effetti, afferma che i velivoli erano effettivamente aggregati ad una squadriglia della Luftwaffe in territorio norvegese per un certo periodo di tempo, ma questa potrebbe essere dovuta ad un'evoluzione della strategia di disinformazione attuata anni prima.\nAnche se oggi appare chiaro che l'intenzione di questa campagna di disinformazione fosse quella di impressionare le forze aeree avversarie e generare fiducia nel popolo della Germania nazista, negli anni del secondo conflitto mondiale riusc\u00ec ampiamente nel suo intento. Infatti nel rapporto \"AIR 40/237\" della British Intelligence del 1940 venivano citate le caratteristiche del velivolo. Ne veniva indicata la velocit\u00e0 massima di 390\u00a0mph (628\u00a0km/h), la superficie alare di 167\u00a0ft\u00b2 (15,5 m\u00b2) e si affermava inoltre che l'He 113 era gi\u00e0 in produzione. Inoltre risultavano rapporti che erano gi\u00e0 avvenuti dei duelli aerei con l'abbattimento di alcune unit\u00e0 nei primi anni della guerra."}
{"id": "1517371", "revid": "136053", "url": "https://it.wikipedia.org/wiki?curid=1517371", "title": "Teresiane", "text": ""}
{"id": "1517373", "revid": "174925", "url": "https://it.wikipedia.org/wiki?curid=1517373", "title": "Acneo", "text": ""}
{"id": "1517374", "revid": "767487", "url": "https://it.wikipedia.org/wiki?curid=1517374", "title": "Bude\u0219ti (Maramure\u0219)", "text": "Bude\u0219ti (in ungherese \"Budfalva\") \u00e8 un comune della Romania di 3.350 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: Bude\u0219ti e S\u00e2rbi.\nBude\u0219ti ospita la chiesa lignea dedicata a San Nicola (\"Sf. Nicolae\"), risalente al 1643 e contenente opere pittoriche del 1762, facente parte del complesso delle Chiese lignee del Maramure\u0219."}
{"id": "1517375", "revid": "1745361", "url": "https://it.wikipedia.org/wiki?curid=1517375", "title": "Anfissa", "text": "Anfissa () o Isse \u00e8 un personaggio della mitologia greca, eponimo della citt\u00e0 di Amfissa.\nGenealogia.\nFiglia di Macareo e di Canace avuta (secondo Ovidio) da un rapporto incestuoso tra i due fratelli.\nMitologia.\nSecondo Pausania, fu amata da Apollo e di lei esiste una tomba nella citt\u00e0 di cui lei \u00e8 l'eponima.\nOvidio scrive invece di un bambino maschio che fu fatto a pezzi da bestie feroci dopo essere stato esposto dal padre dei due amanti (Eolo)."}
{"id": "1517376", "revid": "76963", "url": "https://it.wikipedia.org/wiki?curid=1517376", "title": "Eve Torres", "text": "In WWE \u00e8 stata la vincitrice dell'edizione 2007 del \"Raw Diva Search\" e ha inoltre conquistato per tre volte il Divas Championship.\nBiografia.\nEve Torres \u00e8 nata a Boston (Massachusetts), ma \u00e8 cresciuta a Denver (Colorado).\nDopo aver conseguito la laurea presso la University of Southern California si \u00e8 dedicata al mondo dello spettacolo, diventando una modella e una ballerina; ha inoltre avuto piccole parti in diversi film e ha fatto parte del gruppo di ballo dei Los Angeles Clippers, franchigia della NBA.\nCarriera.\nWorld Wrestling Entertainment (2007\u20132013).\n\"Diva Search\" (2007\u20132008).\nDurante l'estate del 2007 Eve partecipa al WWE Diva Search, e viene scelta come una delle otto finaliste. Arrivata in finale insieme a Brooke Gilbersten, la ragazza viene proclamata vincitrice durante la puntata di RAW del 29 ottobre, ottenendo cos\u00ec un contratto con la WWE. Il 20 dicembre 2007 venne annunciato che la ragazza \u00e8 stata assegnata alla Ohio Valley Wrestling.\nVarie faide (2008\u20132010).\nA partire dalla puntata di \"SmackDown\" dell'11 gennaio 2008, furono mandate in onda delle vignette che annunciavano il debutto di Eve. Eve fece il suo debutto ufficiale nella puntata di \"SmackDown\" del 1\u00ba febbraio, intervistando l'ex campione del mondo Batista. Il 29 febbraio debutta la sua \"theme song\". Eve debutta come lottatrice a Smackdown il 6 febbraio contro Michelle McCool, perdendo. Il feud con la McCool continua per un paio di mesi, lottando in singles e tag matches. Nella met\u00e0 del 2009 inizia una rivalit\u00e0 con Layla, che si conclude con una vittoria di Eve a Superstars. Diventa la manager dei Cryme Tyme e iniziano un feud con la Hart Dynasty, competendo in alcuni tag match. Nel suo ultimo match a Smackdown, viene battuta da McCool.\nDebutta a Raw il 2 novembre in una Battle Royal, che viene vinta per\u00f2 da Alicia Fox. Nel dicembre del 2009 inizia una relazione con Chris Masters.\nCampionessa delle Divas (2010\u20132011).\nL'11 gennaio vince i quarti di finale contro Katie Lea e quindi prosegue alle semifinali per il torneo, per decretare la nuova Divas Champion. Il 25 gennaio, per\u00f2, perde contro Maryse venendo eliminata. A WrestleMania XXVI, il suo Team composto da Gail Kim, Mickie James, Kelly Kelly e Beth Phoenix perde contro il Team di McCool, Layla, Maryse, Vickie Guerrero e Alicia Fox. Il giorno dopo si disputa il Re-Match dove a schienare Maryse e vincere \u00e8 proprio Eve Torres con il suo team. Il 5 aprile vince una Battle Royal e viene dichiarata contendente al titolo n\u00ba1. La settimana dopo, sconfigge Maryse e conquista per la prima volta nella sua carriera il WWE Divas Championship. Conserva il titolo a WWE Over the Limit contro Maryse, ma lo perde a Fatal 4-Way in favore di Alicia Fox. A Money in the Bank riceve un'altra possibilit\u00e0 per il titolo, ma viene sconfitta. Inizia una relazione con R-Truth che durer\u00e0 abbastanza poco, durante la quale vince, in coppia lo stesso, un paio di match contro Maryse e Ted Dibiase. Il 13 dicembre viene eliminata nella Battle Royal per la Diva Dell'Anno.\nAlla Royal Rumble 2011 vince il titolo Divas in un Fatal 4-Way match contro Natalya, McCool e Layla schienando quest'ultima. A Raw del 14 febbraio, Eve difende il WWE Divas Championship dall'assalto di Natalya in un lumberjill match e il 7 marzo da quello di Nikki Bella. Perde il WWE Divas Championship contro Brie Bella l'11 aprile a Raw. Nella puntata di Raw dedicata al Draft 2011, Eve Torres sconfigge la rappresentante di SmackDown! Layla, regalando una scelta al suo roster. La scelta \u00e8 stata Rey Mysterio. Forma un'alleanza con Kelly Kelly per fronteggiare le Divas of Doom, Beth Phoenix e Natalya. A Survivor Series viene sconfitta da Beth Phoenix con il titolo in palio in un lumberjill match, dopo che la Glamazon usa la sua Glam Slam dalla terza corda.\nManager di Zack Ryder (2011\u20132012).\nNell'ultima puntata di Raw del 2011, quella del 26 dicembre, Eve vince un match a coppie miste insieme a Zack Ryder contro Natalya e Tyson Kidd. Il 9 gennaio a Raw, Eve e Zack Ryder si danno appuntamento dopo lo show: i due non si accorgono che Kane li sta pedinando per tutto il backstage. Quando la ragazza sale sul quadrato per affrontare la campionessa femminile Beth Phoenix, la musica di Kane risuona nell'area. Zack Ryder accorre in aiuto della ragazza e la porta con s\u00e9 nel parcheggio, ma la macchina con la quale intendono andarsene ha una ruota a terra e l'US Champion cerca di cambiarla il pi\u00f9 in fretta possibile. Zack riesce a ripararla, ma non fa in tempo a salire in auto poich\u00e9 arriva Kane che lo schianta su delle passerelle in legno con una Chokeslam devastante. John Cena assiste alla scena attraverso il titantron durante il suo match contro Dolph Ziggler e corre nel parcheggio per salvarlo, ma ormai \u00e8 troppo tardi e il Big Red Monster lo coglie di sorpresa e, ancora una volta, lo soffoca lasciandolo a terra inerme insieme a Zack Ryder. A causa di questo fatto, Ryder si \u00e8 infortunato piuttosto gravemente (kayfabe) e la sua presenza alla Royal Rumble \u00e8 in serio dubbio. Il 16 gennaio Kane (che stava lottando con Cena nel backstage) entra nel camerino di Zack Ryder, costretto sulla sedia a rotelle, e dopo averlo soffocato lo trascina fino al ring, dove lo finisce sotto gli occhi di Eve, che lo supplica di lasciar stare il suo ragazzo, con una Tombstone Piledriver e a seguire esegue una Chokeslam su John Cena, intervenuto in difesa dell'amico, lasciando Eve piangente e terrorizzata sul ring. Nella puntata di Raw post-Royal Rumble, perde contro Beth Phoenix. Subito dopo riceve un videomessaggio da Kane che spiega di aver infierito su Zack Ryder per far s\u00ec che John Cena abbracci l'odio, poich\u00e9 Cena si era ostinato a non farlo, e che ora che Ryder \u00e8 infortunato, la sua vittima sar\u00e0 proprio lei. Eve prova a scappare, ma trova Kane ad aspettarla sull'apron alle sue spalle. Il gigante sta per colpirla, ma viene interrotto dalla musica di John Cena, che riesce a mettere in fuga il Big Red Monster. Nella puntata di Raw del 13 febbraio Kane tenta di chiuderla in un'ambulanza ma arriva John Cena a salvarla. Mentre scende dall'ambulanza bacia Cena, ma durante questa scena arriva Zack Ryder, infuriato per ci\u00f2 che \u00e8 accaduto. Verso la fine della puntata Ryder viene attaccato ancora una volta da Kane dopo aver avuto un diverbio con Cena; il bostoniano aiuta subito il suo amico, ma quando Eve arriva a soccorrerlo viene accolta malamente dal pubblico, che la fischia pesantemente per aver tradito uno dei beniamini dei fans.\nManager di John Laurinaitis (2012\u20132013).\nNella puntata di Raw del 20 febbraio discute nel backstage con le gemelle Bella di Zack Ryder e parla male di lui dicendo di averlo usato fino ad ora effettuando cos\u00ec un Turn Heel. Successivamente, svela che vuole approfittare del buon rapporto con John Cena in modo da poter anch'essa avere un futuro da grande sul ring ma si trova davanti proprio il leader della C-Nation che scopre i suoi piani. Poi John va sul ring e scarica tutta la colpa per ci\u00f2 che \u00e8 successo a Zack su di lei. Eve cerca di scusarsi in qualsiasi maniera ma stavolta Cena non ci casca e chiama gli arbitri per portare via la ragazza che scoppia in lacrime per la pesante umiliazione subita. A WrestleMania XXVIII affronta in coppia con Beth Phoenix, Kelly Kelly e la famosa conduttrice, apparsa anche a WWE Tribute to the Troops, Maria Menounos dove viene umiliata subendo una Stink Face da entrambe le Divas per poi venire sconfitta. Il 23 aprile a Raw, trasforma il match tra Beth Phoenix e Nikki Bella con il Divas Championship in un Lumberjill match, con i poteri di \"Amministratrice Esecutiva\" appena ricevuti dal GM John Laurinaitis.\nNella puntata di Raw del 9 luglio viene sconfitta da AJ e CM Punk insieme a Daniel Bryan in un Mixed Tag Team match dopo che quest'ultimo la tradisce non dandole il tag per dimostrare l'amore che Daniel Bryan prova per AJ. Il 16 luglio, fa squadra con The Miz, perdendo nuovamente contro Bryan e AJ. A Money In The Bank perde ancora in coppia con Beth Phoenix e Natalya contro Kaitlyn, Tamina Snuka e Layla. Nella puntata di SmackDown dell'11 agosto, chiede un posto nello staff manageriale al nuovo GM dello show blu Booker T, ottenendo un match con in palio la carica per la settimana successiva contro Kaitlyn. Nella puntata di SmackDown precedente a SummerSlam, ritorna alla vittoria contro Kaitlyn conquistando lo status di assistente di Booker T. Il 20 agosto a Raw non riesce a vincere la Battle Royal, la cui vincitrice avrebbe sfidato Layla in un match titolato, venendo eliminata per ultima da Kaitlyn. Nella puntata di SmackDown del 24 agosto entra nel ring e si congratula con Layla e Kaitlyn, simulando cos\u00ec un turn face. Nella puntata di Raw del 3 settembre batte Kaitlyn. Nella puntata di Raw del 10 settembre, insieme a Kaitlyn e Layla, batte Alicia Fox, Beth Phoenix e Natalya.\nA Night of Champions vince il WWE Divas Championship per la terza volta (un record) ai danni di Layla, sostituendo Kaitlyn, che ha subito un infortunio prima del suo match. Nella puntata di Raw del 17 settembre batte Beth Phoenix. Nella puntata di Raw del 24 settembre, insieme a Beth, batte Layla e Alicia Fox. Nella puntata di Superstars del 27 settembre perde da Layla. Nella puntata di Raw del 1\u00ba ottobre batte ancora Beth. Nelle due settimane successive sfida Kaitlyn e Layla, battendo entrambe in un match per il titolo. Nella puntata di Smackdown del 26 ottobre, in coppia con Aksana, batte Kaitlyn e Layla. A Hell in a Cell riesce a difendere il titolo in un Triple treath Match contro Kaitlyn e Layla. Nella puntata di Raw del 5 novembre, insieme ad Aksana, perde contro Kaitlyn e Layla, nel rematch. A Smackdown, insieme ad Aksana e Alicia Fox, perde contro Kaitlyn, Layla e Natalya. Alle Survivos Series mantiene il titolo contro Kaitlyn. Ritorna a lottare il 10 dicembre a Raw, dove batte Alicia Fox. A mantiene il titolo battendo Naomi. La sera seguente a Raw, viene sconfitta da Kaitlyn in un non-title match. Nella puntata speciale di Smackdown del 18 dicembre, affronta Kaitlyn per il titolo perdendo per squalifica, dopo che la Torres si afferra ai piedi dell'arbitro per difendersi dagli attacchi della rivale. Nella puntata di Raw del 24 dicembre, perde un \"Santa's Helper\" 8 Divas Tag Team match, insieme ad Aksana Tamina Snuka e Rosa Mendes contro Layla, Kaitlyn, Alicia Fox e Natalya. Nella puntata di Raw del 31 dicembre sceglie la sua sfidante che \u00e8 Mae Young, ma quest'ultima non pu\u00f2 lottare perch\u00e9 si scopre nuovamente incinta, cos\u00ec la campionessa chiede all'arbitro di essere dichiarata vincitrice, ma viene attaccata da Kaitlyn. Nella puntata di Raw del 7 gennaio, perde contro Kaitlyn per count-out, fuggendo dall'arena e rimanendo cos\u00ec ancora campionessa.\nAl Raw 20th Anniversary special del 14 gennaio, viene sconfitta da Kaitlyn, in un match che prevedeva il passaggio del titolo anche per squalifica o per count-out, perdendo cos\u00ec il Divas Championship. Nella stessa sera Eve interrompe Matt Striker e annuncia di lasciare la WWE perch\u00e9 stanca e indignata per quanto successo nell'ultimo anno, tra cui il corteggiamento di Zack Ryder creduto da lei uno stalker e l'umiliazione pubblica di John Cena. In realt\u00e0, Eve ha chiesto di poter lasciare la federazione per potersi dedicare a tempo pieno alla sua scuola di Jiu jitsu brasiliano.\nVita privata.\n\u00c8 sposata dal 2014 con Rener Gracie, esponente della celebre famiglia Gracie, da cui ha avuto due figli, Raeven nato nel settembre 2015 e Renson nato il 1 settembre 2018.\nTitoli e riconoscimenti.\n'Pro Wrestling Illustrated\nPro Wrestling Report\nWorld Wrestling Entertainment"}
{"id": "1517377", "revid": "1745361", "url": "https://it.wikipedia.org/wiki?curid=1517377", "title": "Antianira", "text": "Antianira () \u00e8 un personaggio della mitologia greca. \n\u00c8 conosciuta anche come Laotoe.\nGenealogia.\nFiglia di Menezio fu amata da Ermes e da lui ebbe i figli Echione ed Erito.\nMitologia.\nFu ripudiata dal padre quando la gravidanza divent\u00f2 visibile e quando fu l'ora partor\u00ec i due gemelli. \nQuesti ultimi divennero due Argonauti e parteciparono alla caccia al Cinghiale calidonio."}
{"id": "1517379", "revid": "2110845", "url": "https://it.wikipedia.org/wiki?curid=1517379", "title": "Louis Viannet", "text": "Fu segretario generale della Conf\u00e9d\u00e9ration g\u00e9n\u00e9rale du travail (CGT) dal 1992 al 1999, avviando il rinnovamento del pi\u00f9 grande sindacato francese e sancendone la presa di distanza dal PCF.\nBiografia.\nFiglio di un operaio della Rh\u00f4ne-Poulenc, Louis Viannet comincia la sua vita attiva nel servizio di Poste e telegrafi all'epoca degli scioperi che scuotono i servizi pubblici, durante l'estate del 1953. \nDopo il servizio militare, nel 1956, entra nel bureau di Lyon-Ch\u00e8ques. \nNel 1962, diventa segretario del sindacato dei postini del Rodano e nel 1967, viene eletto al bureau federale della Federazione CGT dei postini, divenendo segretario generale aggiunto nel 1972.\nNel 1974, all'epoca del maggiore conflitto sociale, \u00e8 il principale animatore delle rivendicazion dei postini durante le sei settimane di sciopero ed \u00e8 protagonista delle negoziazioni col ministero delle Poste.\nNel 1976, al termine del 22\u00ba Congresso, Louis Viannet viene eletto nel Comitato centrale del Partito Comunista Francese. \nNel febbraio 1979, succede a Georges Frischmann alla segreteria generale della Federazione, in seguito al XXIV Congresso.\nNel febbraio 1982 accede al Bureau politico del PCF dopo il 24\u00ba Congresso. \nViene eletto al Bureau confederale della CGT nel giugno 1982 (41\u00ba Congresso), e di conseguenza abbandona la direzione della Federazione delle poste alla fine dello stesso anno.\nSempre nel 1982, succede a Henri Krasucki alla direzione dell'hebdomadaire della CGT, la Vie ouvri\u00e8re.\nMuore il 21 ottobre 2017 all'et\u00e0 di 84 anni."}
{"id": "1517380", "revid": "1745361", "url": "https://it.wikipedia.org/wiki?curid=1517380", "title": "Antimachea", "text": "Nella mitologia greca, Antimachea o Antimache era il nome della figlia di Anfidamante e della moglie di Euristeo.\nIl mito.\nAntimachea, sorella di Melanione fu la madre di Admeta. Secondo una versione del mito di Eracle, fu per sposare proprio quest'ultima che il grande eroe dovette affrontare le dodici fatiche.\nLa tradizione pi\u00f9 classica vuole, invece, che, dopo che Eracle impazz\u00ec, gli dei lo punissero costringendolo a sottostare ai capricci di Euristeo."}
{"id": "1517381", "revid": "767487", "url": "https://it.wikipedia.org/wiki?curid=1517381", "title": "C\u0103line\u0219ti (Maramure\u0219)", "text": "C\u0103line\u0219ti \u00e8 un comune della Romania di 3.305 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: C\u0103line\u0219ti, Corne\u0219ti, V\u0103leni.\nC\u0103line\u0219ti ospita una chiesa lignea dedicata alla Nascita di Maria (\"Na\u0219terea Maicii Domnului\")."}
{"id": "1517382", "revid": "767487", "url": "https://it.wikipedia.org/wiki?curid=1517382", "title": "Otis Spann", "text": "Biografia.\nClassificato dai molti come il pi\u00f9 grande pianista blues di tutti i tempi, Otis spann\nNasce a Jackson, Mississippi, divenne noto per il suo distintivo stile nel suonare il pianoforte, venato da influenze derivanti dal Barrelhouse e dal Chicago blues, rimastegli impresse dopo aver conosciuto il suo maggiore ispiratore, Big Maceo Merriweather. A Spann si deve l'evoluzione stilistica del pianismo blues degli anni '60. Nonostante, a partire dal 1960, abbia registrato diversi dischi come solista, tra il 1952 ed il 1968 Spann fu membro fisso della Muddy Waters Band, che lasci\u00f2 in seguito per formare un proprio gruppo. Durante la sua carriera, collabor\u00f2 inoltre con artisti come Buddy Guy, Big Mama Thornton, Fleetwood Mac, Bo Diddley, Sonny Boy Williamson II ed Howlin' Wolf.\nSono disponibili alcuni film distribuiti su DVD relativi ad alcune sue performance live, come il Newport Folk Festival del 1960, l'American Folk Blues Festival del 1963 e The Blues Master del 1966.\nMor\u00ec nel 1970 a Chicago, Illinois, per un tumore al fegato e venne seppellito al Burr Oak Cemetery ad Alsip, Illinois.\nNel 1980 venne inserito nel Blues Foundation's Hall of Fame."}
{"id": "1517385", "revid": "729019", "url": "https://it.wikipedia.org/wiki?curid=1517385", "title": "Pedro T\u00e9llez-Gir\u00f3n, III duca di Osuna", "text": "Biografia.\nFu una delle personalit\u00e0 pi\u00f9 importanti e controverse del regno di Filippo III di Spagna.\nCombatt\u00e9 in giovent\u00f9 nelle Fiandre contro i ribelli fiamminghi e, negli anni in cui ricopr\u00ec le cariche di vicer\u00e9 di Sicilia (1611-1616) e vicer\u00e9 di Napoli (dal 21 agosto 1616 al 4 giugno 1620), elabor\u00f2 e condusse operazioni militari tese a ridurre la potenza navale dell'Impero ottomano nel mar Adriatico, nel mar Ionio e nel Canale di Sicilia, oltrech\u00e9 a contendere alla Repubblica di Venezia il dominio dell'Adriatico. Sostenne i pirati uscocchi e ingaggi\u00f2 una guerra navale semiufficiale contro i veneziani dal 1616 al 1620. Progett\u00f2 un ambizioso piano, passato alla Storia come congiura di Bedmar, per l'annessione di Venezia all'Impero spagnolo, che tuttavia fall\u00ec. Sempre negli anni in cui govern\u00f2 il meridione d'Italia, si distinse per la lotta alla corruzione e alla delinquenza.\nLa morte di Filippo III nel 1621, con la conseguente caduta del governo del duca di Lerma, provoc\u00f2 la subitanea caduta in disgrazia del duca di Osuna, che fu arrestato per ordine del nuovo re Filippo IV e del nuovo primo ministro, il Conte Duca di Olivares.\nMor\u00ec in carcere tre anni dopo. La fama del duca di Osuna \u00e8 dovuta in gran parte alla sua lunga amicizia con Francisco de Quevedo, grande poeta e scrittore barocco spagnolo, che fu per anni al suo servizio come diplomatico e che gli dedic\u00f2 la famosissima poesia \"Memoria inmortal de D. Pedro Gir\u00f3n, Duque de Osuna\", conosciuta in Italia come \"In morte del Duca di Osuna\". Un verso di questa lirica fu poi ripreso da Jorge Luis Borges come esempio perfetto di metafora barocca. Il passo, celeberrimo, \u00e8 il seguente: \"su tumba son de Flandes las campa\u00f1as / y su epitafio la sangrienta luna\", cio\u00e8 \"la sua tomba sono le campagne delle Fiandre / e il suo epitaffio la sanguigna luna\", con il chiaro riferimento alle sue battaglie contro i fiamminghi e contro i turchi, la cui bandiera comprendeva la mezzaluna dell'Islam."}
{"id": "1517388", "revid": "1745361", "url": "https://it.wikipedia.org/wiki?curid=1517388", "title": "Areto (figlio di Nestore)", "text": "Nella mitologia greca, Areto era il figlio di Nestore ed Euridice. Secondo altre fonti invece la madre fu Anassibia.\nIl mito.\nNestore fu uno dei guerrieri pi\u00f9 famosi di Troia e durante la guerra che scoppi\u00f2 a causa del rapimento della bella Elena suo figlio Arete si affianc\u00f2 a lui."}
{"id": "1517392", "revid": "767487", "url": "https://it.wikipedia.org/wiki?curid=1517392", "title": "C\u00e2mpulung la Tisa", "text": "C\u00e2mpulung la Tisa (in ungherese \"Hossz\u00famez\u0151\") \u00e8 un comune della Romania di 2.468 abitanti, ubicato nel distretto di Maramure\u0219, nella regione storica della Transilvania."}
{"id": "1517395", "revid": "767487", "url": "https://it.wikipedia.org/wiki?curid=1517395", "title": "Prigione di vetro", "text": "Prigione di vetro (\"The Glass House\") \u00e8 un film del 2001 diretto da Daniel Sackheim con protagonisti Leelee Sobieski, Diane Lane, Stellan Skarsg\u00e5rd e Trevor Morgan.\nTrama.\nRuby Baker, primogenita sedicenne, vive con i genitori Dave e Grace e il fratello Rhett, undicenne, in una citt\u00e0 del Midwest statunitense. Ogni sera, Ruby esce di nascosto di casa per vedersi con le amiche, andare al cinema, festeggiare e godersi l'ultimo anno di scuola. La sera del loro anniversario di matrimonio, i genitori di Ruby cenano in un locale e, mentre fanno ritorno a casa, rimangono uccisi in un incidente stradale.\nQuando Ruby torna a casa, la polizia \u00e8 gi\u00e0 arrivata. La ragazza pensa che i genitori l'abbiano chiamata perch\u00e9 lei \u00e8 uscita di nascosto, non sospettando minimamente ci\u00f2 che \u00e8 in realt\u00e0 successo. Pochi giorni dopo si tengono i funerali dei coniugi, ai quali partecipano anche lo zio Jack di Chicago e i coniugi Terry ed Erin Glass, vecchi amici di famiglia dei Baker.\nLo zio Jack propone ai ragazzi un aiuto, ma il signor Begleiter comunica a Ruby che i tutori legali e designati sono i coniugi Glass. Controvoglia, Ruby e suo fratello Rhett si trasferiscono in California, a casa Glass, una dimora interamente costruita in vetro.\nMentre Rhett si adatta quasi subito, soprattutto grazie ai videogiochi che i tutori gli regalano, Ruby continua a rimanere legata alla sua cittadina natale e dunque fa fatica ad ambientarsi a scuola. Prova disagio anche per il fatto che nella nuova casa deve condividere la stessa camera col fratello. Inizia anche a diffidare dei genitori adottivi da quando, una sera, mentre fa una nuotata in piscina alle 3 di notte, viene sorpresa da Terry e inizia a sospettare un certo interesse sessuale dell'uomo nei suoi confronti.\nLa sua ipotesi viene confermata quando, la sera successiva, la ragazza esce a cena con il padre adottivo e, tornando a casa ad una velocit\u00e0 spaventosa, questi fa una frenata improvvisa e poi le si avvicina come se volesse baciarla, dicendole che le stava solo allacciando la cintura di sicurezza. La ragazza d\u00e0 la colpa del comportamento alterato del padre adottivo all'alcol che ha bevuto in quantit\u00e0 abbondante. Dentro casa, la ragazza trova poi Erin distesa sul pavimento con una siringa in mano, come se si fosse appena fatta di eroina.\nSpaventata, Ruby corre a dormire. Il giorno successivo si fa accompagnare dalla donna delle pulizie sino a Los Angeles, all'ufficio di Begleiter, il notaio della famiglia, per metterlo al corrente di tali episodi e del fatto che deve condividere la stessa camera col fratello. Begleiter promette di aiutare la ragazza e appena questa esce dal suo studio chiama Terry e lo avverte di tutto quello che gli ha detto Ruby e decide di mandare un'assistente sociale a controllare la casa. L'assistente incontra Ruby a scuola e si mette d'accordo con lei nel far finta, durante l'ispezione che far\u00e0, che loro due non si sono mai incontrate prima. Durante l'ispezione le viene mostrato che i ragazzi hanno due camere separate, e inoltre Rhett mente su ci\u00f2 che fa di sera dopo i compiti, dicendo che legge invece di dire che gioca con i videogiochi. L'assistente si vuole assicurare che Erin non si droghi e cos\u00ec ispeziona il suo bagno, scoprendo che le iniezioni che si fa ogni sera sono fiale di insulina, dal momento che la donna \u00e8 diabetica.\nA questo punto Ruby si sente pi\u00f9 tranquilla, ma solo fino a quando non scopre che i soldi per la scuola privata a cui doveva essere iscritta sono in realt\u00e0 stati rubati da Terry. In pi\u00f9, visitando il suo ufficio, la ragazza scopre che Terry \u00e8 minacciato da due uomini malavitosi e che l'auto con cui i suoi genitori sono morti non era la loro, una Saab, ma era una BMW intestata all'azienda di Terry e data in prestito da lui.\nRuby \u00e8 ormai certa che il vero obiettivo di Terry ed Erin sia quello di acquisire i soldi del testamento, 4 milioni di dollari, per saldare certi debiti contratti con persone poco affidabili come i malavitosi che ha visto nell'ufficio del padre affidatario, e che siano loro stessi i responsabili dell'incidente che ha ucciso i genitori. Perci\u00f2 prende suo fratello Rhett mentre dorme e, messasi in auto, scappa dalla villa, sotto un temporale e senza sapere dove andare. Sfortuna vuole che, appena usciti dalla casa, Terry si metta al loro inseguimento e questi vengano fermati da una pattuglia di polizia che smaltiva il traffico a causa della precipitazione.\nTerry riporta i ragazzi a casa ed Erin fa un'iniezione a Ruby per addormentarla e poi per alcuni giorni la mantiene addormentata con i farmaci che pu\u00f2 procurarsi essendo lei un medico. L'ospedale dove lavora, per\u00f2, notando la quantit\u00e0 anomala di farmaci trafugati dalla dispensa, decide di licenziarla.\nTerry allora, per evitare che Ruby si svegli e possa raccontare tutto ai poliziotti, corre in farmacia ad acquistare altra morfina, ma, al suo ritorno, trova Erin morta per overdose. Ruby intanto si \u00e8 risvegliata e cerca di fuggire con Rhett, ma Terry blocca entrambi e li chiude nel seminterrato. Inoltre sabota i freni dell'auto in modo che i ragazzi non possano usarla per un'eventuale fuga.\nRhett riesce a rompere le grate che portano all'esterno e si libera, proprio mentre Terry viene visitato dai gangster. I malavitosi capiscono subito che Terry non ha i soldi per pagarli, dato che non ha ancora avuto accesso al testamento e dunque, dopo aver ucciso il notaio Begleiter, che nel frattempo si era recato presso il suo cliente che lo consegna ai malviventi come responsabile della sua mancanza di soldi, lo mettono in auto con loro, sulla vettura che Terry stesso aveva sabotato al sistema frenante.\nRuby e Rhett fuggono. I gangster, invece, si mettono in auto con Terry ed accelerano a velocit\u00e0 elevate: solo all'ultimo si accorgono dell'assenza dei freni, ma \u00e8 troppo tardi e vanno fuori strada. Ruby e Rhett vengono soccorsi da una pattuglia di polizia.\nLungo la strada, il poliziotto alla guida vede un'auto precipitata per un dirupo e corre in suo aiuto. All'interno della vettura, per\u00f2, il gangster \u00e8 morto, mentre Terry \u00e8 ancora vivo, ma ferito. Questi ruba la pistola al malavitoso e con un colpo alla nuca tramortisce il poliziotto. Dunque risale il dirupo e cerca di uccidere i ragazzi, Ruby, per\u00f2, si mette alla guida dell'auto di polizia e lo investe, uccidendolo.\nFinita la tragedia, i ragazzi vanno a vivere a Chicago con lo zio Jack, che aveva cercato invano di contattarli.\nProduzione.\nIl titolo originale della pellicola gioca sul doppio valore della parola \"Glass\", che in inglese significa \"vetro\" ma \u00e8 in questo caso anche il cognome dei protagonisti. \"Glass House\", quindi, pu\u00f2 tradursi sia \"casa di vetro\" che \"casa dei Glass\".\nIl montaggio originale del regista Daniel Sackheim era di oltre 180 minuti, poi ridotti a 106.\nRiprese.\nLe riprese del film sono state realizzate tra maggio e agosto 2000 in California. La scena del teatro venne girata al 14424 Milbank Street di Sherman Oaks, mentre le scuole sono il Mount St. Mary's College al 12001 Chalon Road di Bel Air e il Palisades High School al 15777 Bowdoin Street di Pacific Palisades, entrambe a Los Angeles; nella stessa citt\u00e0 si trova anche la casa della famiglia Baker, al 1548 North Orange Grove Avenue e mentre quella dei Green \u00e8 al 12815 Yellow Hill Drive di Malib\u00f9. La scena del ristorante venne realizzata al Chart House al 18412 Pacific Coast Highway, a Malibu.\nLe scene interne vennero girate presso i Sony Pictures Studios di Culver City.\nCast.\nPrimo film per Agnes Bruckner e China Shavers. Il film segna il vero debutto cinematografico di January Jones, sebbene fosse gi\u00e0 apparsa nella pellicola indipendente \u00c8 una pazzia (1999).\nRita Wilson scelse di non essere accreditata per il suo ruolo di Grace Avery-Baker.\nKip Pardue avrebbe dovuto interpretare l'interesse amoroso di Leelee Sobieski, ma il suo personaggio venne cancellato.\nDistribuzione.\nNegli Stati Uniti usc\u00ec il 14 settembre 2001, mentre in Italia arriv\u00f2 il 18 gennaio 2002.\nSequel.\nNel 2006 Steve Antin ha diretto il sequel intitolato \"Prigione di vetro 2\", distribuito direct to video.\nCritica.\nRotten Tomatoes, un aggregatore di recensioni, riferisce che il film ha ricevuto recensioni positive dal 21% degli 86 critici intervistati. La valutazione media \u00e8 stata di 4,23/10 e il consenso \u00e8: \"A causa di ovvi colpi di scena e prefigurazioni, Prigione di vetro non riesce ad emozionare. Alla fine, degenera in ridicolo\". Roger Ebert ha valutato il film 2 su 4 stelle e ha criticato la sceneggiatura del film. Scrivendo sul New York Times, A. O. Scott lo defin\u00ec involontariamente divertente. Anche Robert Koehler di Variety ha definito il film involontariamente divertente e si \u00e8 chiesto perch\u00e9 cos\u00ec tanti attori di talento hanno firmato una sceneggiatura scadente. Edward Guthmann, del \"San Francisco Chronicle\", ha criticato la violenza del film e la tempistica dell'uscita, che ha coinciso con gli attentati dell'11 settembre (in effetti, per molti critici \u00e8 stato il primo film che hanno visto dopo essere tornati al lavoro). In una recensione pi\u00f9 positiva, Claudia Puig di \"USA Today\" ha valutato il film con due stelle su quattro, definendolo \"stranamente avvincente\"."}
{"id": "1517397", "revid": "767487", "url": "https://it.wikipedia.org/wiki?curid=1517397", "title": "Cerne\u0219ti", "text": "Cerne\u0219ti \u00e8 un comune della Romania di 3.716 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 7 villaggi: Brebeni, Cerne\u0219ti, Ciocoti\u0219, F\u00e2na\u021be, Izvoarele, M\u0103gureni, Trestia."}
{"id": "1517398", "revid": "287204", "url": "https://it.wikipedia.org/wiki?curid=1517398", "title": "Cernesti", "text": ""}
{"id": "1517399", "revid": "110157", "url": "https://it.wikipedia.org/wiki?curid=1517399", "title": "Vsevolo\u017esk", "text": "Vsevolo\u017esk, , \u00e8 una citt\u00e0 della Russia che si trova nell'Oblast' di Leningrado, a nordest di San Pietroburgo, in direzione del Lago Ladoga, sul percorso della Strada della Vita.\nAttualmente \u00e8 sede di stabilimenti industriali di industrie estere, come la Ford e la Nokian e capoluogo del Vsevolo\u017eskij rajon."}
{"id": "1517404", "revid": "773636", "url": "https://it.wikipedia.org/wiki?curid=1517404", "title": "Anna Pavlova", "text": "Anna Pavlova"}
{"id": "1517407", "revid": "6447", "url": "https://it.wikipedia.org/wiki?curid=1517407", "title": "Final Four Coppa Italia 1999", "text": ""}
{"id": "1517408", "revid": "78273", "url": "https://it.wikipedia.org/wiki?curid=1517408", "title": "Poliedro non convesso", "text": ""}
{"id": "1517409", "revid": "640277", "url": "https://it.wikipedia.org/wiki?curid=1517409", "title": "Explorer 9", "text": "L'Explorer 9 fu un satellite statunitense appartenente al Programma Explorer, il suo compito fu di studiare la densit\u00e0 atmosferica.\nLa missione.\nExplorer 9 fu lanciato il 16 febbraio del 1961 tramite un razzo Scout X1 dalle isole Wallops.\nLa sonda fu la prima di una serie di satelliti gonfiabili progettati solo per lo studio della densit\u00e0 atmosferica.\nDato il suo basso peso, solo 36\u00a0kg, il vettore che lo immise in orbita utilizzava quattro stadi tutti a propellente solido.\nIl satellite si gonfiava dopo la separazione dall'ultimo stadio.\nGrazie alla sua forma simmetrica, la sonda era l'ideale per studiare le variazioni della densit\u00e0 dell'alta atmosfera nell'arco delle stagioni e in base alla latitudine e longitudine; infatti un suo costante monitoraggio da terra forniva parametri importanti per comprendere il comportamento degli strati alti atmosferici.\nExplorer 9 rientr\u00f2 nell'atmosfera il 9 aprile del 1964.\nIl satellite.\nL'Explorer 9 era in sostanza una sfera di 3,66 metri di diametro gonfiata con azoto e costituita da fogli di alluminio alternato con mylar, sulla superficie esterna erano uniformenente distribuite delle circonferenze di 5,1\u00a0cm di diametro verniciate di bianco necessarie per il controllo termico.\nPrima della separazione dal vettore di lancio, la sonda, era contenuta in un cilindro di 21,6\u00a0cm di diametro e di 48,3\u00a0cm di lunghezza dal quale veniva espulsa tramite delle piccole cariche esplosive.\nLa sfera era divisa al suo equatore da una striscia di mylar la quale fungeva da antenna.\nUn radiofaro da 15\u00a0mW a 136\u00a0MHz utilizzava tale antenna per trasmettere un segnale utile a tracciare la rotta dell'Explorer 9.\nPurtroppo tale radiofaro smise di funzionare dopo la prima orbita e per tracciare il satellite fu utilizzata una rete di telescopi Baker-Nunn situati a terra. L'energia elettrica era fornita da pannelli solari e batterie ricaricabili."}
{"id": "1517411", "revid": "466539", "url": "https://it.wikipedia.org/wiki?curid=1517411", "title": "Fyrisvellir", "text": "Il Fyrisvellir (\"Lande del Fyris\") o Fyrisvallarna era la piana paludosa (\"vellir\") a sud di Gamla Uppsala, dove i viaggiatori dovevano lasciare le navi e camminare fino al tempio di Uppsala e alla reggia del re svedese.\nEtimologia.\nIl nome deriva dall'antico norreno \"Fyrva\" che significa \"rifluire\", e si riferisce alle umide piane parzialmente inondate che oggi sono campi asciutti e alla moderna citt\u00e0 di Uppsala.\nStoria.\nNel Medioevo, una tenuta reale chiamata \"F\u00f8ris\u00e6ng\" (\"prato del Fyris\") era localizzata qui vicino. I piccoli laghi \"\u00d6vre F\u00f6ret\" (\"Fyri Superiore\") e \"Nedre F\u00f6ret\" (\"Fyri Inferiore\") sono ci\u00f2 che rimane del pantano e riprendono una forma moderna di \"Fyri\" (il suffisso \"-t\" \u00e8 l'articolo determinativo che i nomi di laghi sempre contengono in svedese).\nIl campo si trovava lungo il corso di quello che fu chiamato \"Fyris\u00e5n\" (fiume Fyris) nel XVII secolo per rendere pi\u00f9 immediato il collegamento tra il fiume e le saghe. Nella mitologia norrena, la battaglia tra Haki e Hugleikr ebbe luogo in queste lande cos\u00ec come quella tra Haki e J\u00f6rundr. Fu anche il luogo dove avvenne la battaglia del F\u00fdrisvellir tra Erik VI di Svezia e suo nipote Styrbj\u00f6rn il Forte, intorno al 980.\nSecondo una leggenda su Hr\u00f3lfr Kraki trovata in molti testi, Hr\u00f3lfr sparse oro su questa piana quando lui e i suoi uomini erano inseguiti dal re di Svezia Adils. Gli uomini del re smontarono da cavallo per raccogliere l'oro e Hr\u00f3lfr Kraki riusc\u00ec a fuggire. Nella poesia scaldica ci si riferisce spesso all'oro con il kenning \"la semenza del Fyrisvellir\"."}
{"id": "1517415", "revid": "729019", "url": "https://it.wikipedia.org/wiki?curid=1517415", "title": "Stazione di Pompei Santuario", "text": "La stazione di Pompei Santuario \u00e8 una delle stazioni di Pompei, ubicata sulla linea Napoli-Poggiomarino gestita dall'Ente Autonomo Volturno. In un primo momento la stazione era chiamata semplicemente \"Pompei\", poi, poich\u00e9 poteva essere confusa con la stazione di Pompei Scavi nei pressi della Villa dei Misteri sulla linea Torre Annunziata-Sorrento, venne aggiunta la denominazione di \"Santuario\" in quanto si trova nei pressi del santuario della Beata Vergine del Rosario.\nStrutture e impianti.\nIl fabbricato viaggiatori \u00e8 stato ricostruito in luogo di quello originario, di minori dimensioni e ubicato a poca distanza: al suo interno ospita biglietteria e sala d'attesa. La stazione \u00e8 presenziata.\nVi sono tre binari passanti per il servizio passeggeri muniti di 2 banchine con pensiline e collegati tramite un sottopassaggio.\nMovimento.\nNella stazione fermano tutti i treni in transito e le destinazioni sono Napoli e Poggiomarino.\nServizi.\nLa stazione dispone di:\nInterscambi.\nFra il 1924 e il 1952 presso la stazione si attestavano le corse della tranvia Salerno-Pompei, esercita dalla societ\u00e0 Tranvie Elettriche della Provincia di Salerno (TEPS)."}
{"id": "1517416", "revid": "114325", "url": "https://it.wikipedia.org/wiki?curid=1517416", "title": "Fyrisvallarna", "text": ""}
{"id": "1517419", "revid": "1783371", "url": "https://it.wikipedia.org/wiki?curid=1517419", "title": "Fenocristallo", "text": "Fenocristallo indica, in una roccia magmatica, sia afanitica che faneritica, un cristallo di dimensioni pi\u00f9 grandi e ben distinguibile a occhio nudo dalla circostante matrice rocciosa.\nIl termine deriva dal greco , \"ph\u00e0inein\", cio\u00e8 \"apparire, rendersi manifesto\", che ne \u00e8 appunto la caratteristica.\nI fenocristalli si formano quando il magma in profondit\u00e0 \u00e8 ancora parzialmente o totalmente allo stato liquido. Avendo tempo e spazio sufficienti, essi possono raggiungere dimensioni anche pluricentimetriche. Sono pi\u00f9 frequenti nella tessitura porfirica e in quella intersertale."}
{"id": "1517421", "revid": "81103", "url": "https://it.wikipedia.org/wiki?curid=1517421", "title": "Porfirica", "text": ""}
{"id": "1517425", "revid": "114325", "url": "https://it.wikipedia.org/wiki?curid=1517425", "title": "Chlochilaicus", "text": ""}
{"id": "1517426", "revid": "1214201", "url": "https://it.wikipedia.org/wiki?curid=1517426", "title": "Division 1", "text": ""}
{"id": "1517432", "revid": "122356719", "url": "https://it.wikipedia.org/wiki?curid=1517432", "title": "Peter Suschitzky", "text": "Figlio del direttore della fotografia Wolfgang Suschitzky, \u00e8 principalmente conosciuto per aver curato la fotografia de \"L'Impero colpisce ancora\" e per la sua collaborazione con David Cronenberg. I suoi lavori sono considerati tra i pi\u00f9 impressionanti, per l'uso della luce e dei colori vibranti."}
{"id": "1517437", "revid": "287204", "url": "https://it.wikipedia.org/wiki?curid=1517437", "title": "Ko\u010do Racin", "text": "Biografia.\nNacque a Veles, nel 1908, figlio di un povero vasaio, Apostol Solev. A causa della indigenza della sua famiglia, passati i 13 anni non pot\u00e9 pi\u00f9 permettersi gli studi e, abbandonata la scuola, dovette iniziare a lavorare al tornio nell'officina paterna. Questa esperienza lo rese consapevole delle difficolt\u00e0 e della miseria in cui versavano gli operai e gli artigiani, e lo avvicin\u00f2 alle istanze del movimento dei lavoratori. Raggiunta l'et\u00e0 adulta, si iscrisse perci\u00f2 al Partito Comunista di Jugoslavia (KPJ) diventandone uno dei membri pi\u00f9 attivi nel periodo fra le due Guerre. Nel 1928 partecip\u00f2 al IV Congresso del Partito che si tenne a Dresda, in qualit\u00e0 di unico rappresentante macedone. Per queste sue attivit\u00e0 venne arrestato dalla polizia nel 1934, e dovette scontare due anni in un carcere di Sremska Mitrovica.\nNel settembre 1940 venne espulso dal Partito, con l'accusa di agire in maniera eccessivamente autonoma e indipendente dalle decisioni del movimento. Nel 1941, dopo la capitolazione del Regno di Jugoslavia ed il suo passaggio sotto il giogo nazista, Racin ripar\u00f2 in Bulgaria, dove trov\u00f2 impiego come operaio ferroviario a Sofia. Tuttavia, dopo la morte di Kole Nedelkovski, ucciso proprio a Sofia dalla polizia bulgara, si convinse che nemmeno quella citt\u00e0 fosse sicura, e torn\u00f2 a Skopje. Qui venne comunque arrestato dalla polizia nazista, imprigionato e torturato nel villaggio di Kornica, vicino Nevrokop. Dopo il suo rilascio, si un\u00ec ai partigiani, partecipando cos\u00ec alla Resistenza jugoslava sia con le armi che con l'attivit\u00e0 di scrittore. Rimase ucciso, in circostanze poco chiare, in un incidente avvenuto nei pressi di Ki\u010devo.\nOpere.\nL'opera di Racin come scrittore inizi\u00f2 nel 1928; a partire da quella data inizi\u00f2 infatti a pubblicare poesie, canzoni, racconti ma anche articoli e saggi di stampo politico, storico e letterario su varie riviste. In particolare, un suo saggio dal titolo \"Sullo sviluppo di una nuova letteratura\" gett\u00f2 appunto le basi per una riforma delle Lettere macedoni, indicando come l'unica via possibile per il rinnovamento passasse, a suo parere, per una riscoperta dell'antico e ricco folklore macedone, rinnovato per\u00f2 dai moderni temi sociali. In campo poetico, la sua opera di maggior rilievo \u00e8 la breve raccolta poetica \"Albe candide\" (in macedone \"\u0411\u0435\u043b\u0438 \u043c\u0443\u0433\u0440\u0438\", \"Beli mugri\"), che venne pubblicata a Zagabria nel 1933."}
{"id": "1517438", "revid": "648716", "url": "https://it.wikipedia.org/wiki?curid=1517438", "title": "Gomma sterculia", "text": " Sterculia \u00e8 un principio attivo utilizzato come lassativo, da utilizzarsi solo se non \u00e8 stato possibile combattere la stitichezza con una dieta pi\u00f9 equilibrata con sufficiente assunzione di liquidi.\nIndicazioni.\nIl principio attivo \u00e8 utilizzato soprattutto per persone affetta da colostomia, emorroidi, diarrea cronica, ileostomia\nDosaggi.\nLa posologia cambia a seconda del disturbo riscontrato: bisogna pertanto attenersi alle istruzioni contenute nella scheda illustrativa del farmaco.\nFarmacodinamica.\nI lassativi di volume combattono la stitichezza aumentando la massa fecale stimolando di conseguenza la peristalsi.\nEffetti indesiderati.\nDistensione addominale, occlusione gastrointestinale, flatulenza, ipersensibilit\u00e0"}
{"id": "1517439", "revid": "547034", "url": "https://it.wikipedia.org/wiki?curid=1517439", "title": "Re cane", "text": "Il Re cane \u00e8 la figura leggendaria di un cane che divenne sovrano di Danimarca per ordine del re svedese Adils. La narrazione del Re cane compare in diverse fonti scandinave: il \"Chronicon Lethrense\" (e gli \"Annales Lundenses\"), le \"Gesta Danorum\" (Libro 7), l\"'Heimskringla\" (\"H\u00e1konar saga g\u00f3\u00f0a\"), lo \"Hversu Noregr bygg\u00f0ist\" e, probabilmente, anche lo \"Sk\u00e1ldatal\".\n\"Chronicon Lethrense\".\nIl \"Chronicon Lethrense\" e gli \"Annales Lundenses\" narrano che, alla morte del re danese del VI secolo Halga, Eadgils, re di Svezia, mand\u00f2 ai Danesi un piccolo cane perch\u00e9 lo prendessero come loro re, avvertendoli per\u00f2 che chiunque gli avesse detto della morte del cane avrebbe perso la vita. Un giorno, mentre cani pi\u00f9 grandi stavano lottando, il piccolo cane salt\u00f2 sul pavimento in mezzo a loro e fu lacerato a morte. Allora L\u00e6, gigante di L\u00e6s\u00f8, diede alcuni consigli al suo pastore Snow. Il pastore si rec\u00f2 alla corte del re svedese e, parlando per mezzo di enigmi, riusc\u00ec alla fine a far dire al re che il cane era morto. Snow fu eletto allora re di Danimarca al posto del cane ma si dimostr\u00f2 un sovrano dissoluto, oppressivo e disonesto. Mand\u00f2 Roth (\"Rosso\"), il servo da lui disprezzato, presso il gigante L\u00e6 perch\u00e9 gli chiedesse di sapere in qual modo sarebbe avvenuta la morte di Snow; la sua intenzione era di far in modo che L\u00e6 uccidesse Roth nel momento in cui non fosse riuscito a superare la prova. Ma Roth super\u00f2 la prova e L\u00e6 gli don\u00f2 un paio di guanti da dare a Snow; quando questi li indoss\u00f2 in un'assemblea, fu aggredito dalle pulci che lo divorarono vivo. Suo successore fu il figlio di Halga, Hr\u00f3lfr Kraki.\n\"Gesta Danorum\".\nNei \"Gesta Danorum\" (Libro 7), Saxo Grammaticus parla di un Gunnar, \"il pi\u00f9 coraggioso degli Svedesi\", invasore della Norvegia, che provava pi\u00f9 gusto nell'uccidere che nel saccheggiare. Per umiliare i Norvegesi dopo la sua vittoria contro il loro re Ragnald, diede loro come re un cane. Elesse poi nobili che se ne prendessero cura e governatori per gestire lo Stato in nome del cane. Inoltre ordin\u00f2 che chiunque avesse mancato di rispetto al cane, sarebbe stato mutilato.\nHversu Noregr bygg\u00f0ist e H\u00e1konar saga g\u00f3\u00f0a.\nIl \"Hversu Noregr bygg\u00f0ist\" e la Saga di Hakon il buono ci parlano di un re chiamato Eysteinn Illr\u00e1\u00f0i che ebbe un cane come re tributario. Mentre lo \"Hversu\" menziona questa storia solo di passaggio, la \"H\u00e1konar saga g\u00f3\u00f0a\" ce la racconta dettagliatamente narrandoci che, quando re Eysteinn di Oppland (\"Eysteinn Upplendingakonungr\" o \"Eysteinn hinn illi\") conquist\u00f2 Trondheim, mand\u00f2 a regnarvi suo figlio Onund. Quando il popolo uccise Onund, egli sottomise nuovamente la zona e offr\u00ec alla popolazione di poter scegliere chi sarebbe stato il loro nuovo re, se il suo schiavo Thorer Faxe o il suo cane Saurr (\"escrementi\"). Fu scelto il cane, confidando in una morte pi\u00f9 precoce. Per tre anni Saurr fu trattato regalmente, ornato di un collare d'oro e fornito di trono, magione e cortigiani, e regn\u00f2 con decreti firmati con l'impronta della zampa finch\u00e9 un giorno dei lupi irruppero nella reggia e lo fecero a pezzi.\nChe un re-cane Saurr compaia in un contesto in cui siano presenti due re chiamati Eysteinn (hinn) illr\u00e1\u00f0i che vivevano uno in Oppland e uno in Uppland probabilmente non \u00e8 una coincidenza. Una simile confusione \u00e8 avvenuta quando Onela, re svedese di Uppland, divenne \u00c1li, re norvegese di Oppland.\nSk\u00e1ldatal.\nLo \"Sk\u00e1ldatal\" dice che uno scaldo di nome Erpr l\u00fatandi fu condannato a morte per aver compiuto un omicidio in un santuario. Si salv\u00f2 la vita componendo un dr\u00e1pa per il re-cane Saurr. Questo Erpr era lo scaldo del re svedese Eysteinn hinn illr\u00e1\u00f0i, il che permette di datare l'avvenimento all'inizio del IX secolo."}
{"id": "1517440", "revid": "287204", "url": "https://it.wikipedia.org/wiki?curid=1517440", "title": "Malaga CF", "text": ""}
{"id": "1517441", "revid": "1226", "url": "https://it.wikipedia.org/wiki?curid=1517441", "title": "Giovanni Battista Tarilli", "text": "Biografia.\nScarne sono le notizie su questo pittore, quanto sappiamo riguardo alla data di nascita, ci \u00e8 pervenuto grazie agli scritti del fratello Domenico Tarilli, curato di Cureglia. Nel comune luganese \u00e8 ancora presente la casa dove abit\u00f2 con la moglie e i due figli, pure pittori. All'interno si possono ammirare affreschi datati 1558 e 1612, con gli stemmi della famiglia Tarilli e della famiglia Rusca, casato della moglie. Il pittore mosse i suoi primi passi da autodidatta ma in seguito si rec\u00f2 a Milano dove impar\u00f2 il mestiere e esegui le sue prime opere. Una tela con Piet\u00e0 e Santi del 1574 per la chiesa di San Martino in Compito oggi conservata a Rho e nel 1581 gli affreschi nell'abbazia di San Donato a Sesto Calende e a Bizzarone. Opere che si ispirano ai grandi maestri lombardi del cinquecento Bramantino, Bernardino Luini e Leonardo da Vinci. Nel 1574 nacque Cipriano e nel 1581 Giovan Domenico, che presto portarono aiuto al padre nelle attivit\u00e0 pittoriche assieme anche al nipote Giovanni Domenico Caresana, diventando una rinomata bottega detta dei \"Tarilli da Curegia\". La bottega si guadagn\u00f2 fama in tutta la regione oggi Canton Ticino che in quei tempi era suddivisa in vari baliaggi degli Svizzeri. In particolare nelle Tre valli ambrosiane furono importanti i lavori della bottega Tarilli, sull'onda del rinnovamento del Concilio di Trento e fortemente voluto da San Carlo Borromeo vescovo di quelle contrade. In valle di Blenio a Sommascona, a Semione nella Chiesa di Santa Maria del Castello e a Pontironetto, in Leventina a Giornico presso la Casa Stanga e nella Chiesa di San Pellegrino, sulla strada della Gola della Biaschina dove dipinse un Giudizio Universale, Profeti, Vizi e Virt\u00f9 datato 1589. Del 1588 sono il vasto ciclo pittorico nella navata della chiesa dei Santi Nazzaro e Celso a Scaria d'Intelvi. Tra il 1594 e il 1598 i Tarilli sono a Lugano dove sono incaricati dal Consiglio del Borgo di fornire opere di miniatura e apparati effimeri. Nel 1595 affrescano il Santuario della Madonna del Sasso di Morcote. Agli inizi del seicento lavora sempre con l'aiuto dei figli a vari cicli decorativi a Corzoneso e a Villa Bedretto. Del 1606 sono gli affreschi della facciata dell'Oratorio di San Carlo a Semione. Tra le ultime opere ancora un lavoro in Leventina nell'Oratorio di Brugnasco e una pala risalente al 1614 per la chiesa luganese di Santa Marta, andata perduta."}
{"id": "1517446", "revid": "554814", "url": "https://it.wikipedia.org/wiki?curid=1517446", "title": "Stoppie", "text": "Lo stoppie, detto anche impuntatura o endo, \u00e8 una acrobazia effettuabile con un mezzo a due ruote, consistente nel sollevare la ruota posteriore del veicolo, rimanendo in equilibrio sulla ruota anteriore. La figura ha diverse varianti, tra cui una nota come rolling stoppie, eseguita a velocit\u00e0 molto ridotta e consistente nel continuare a proseguire la marcia per diversi metri con la ruota posteriore impennata.\nEsecuzione.\nPer effettuarla, dopo aver raggiunto una sufficiente velocit\u00e0, il pilota agisce sul freno anteriore della motocicletta o della bicicletta e si sbilancia in avanti, portando il peso del corpo sul manubrio o sul serbatoio. In questo modo il carico che agisce sulla ruota posteriore diminuisce drasticamente a vantaggio di quello che grava sulla ruota anteriore e sulle sospensioni che si comprimono con il risultato che il veicolo si solleva.\nBisogna per\u00f2 avere ottima conoscenza del mezzo utilizzato, dato che oltre alla velocit\u00e0 di esecuzione il fattore chiave per la riuscita dell'acrobazia \u00e8 la forza frenante del veicolo stesso. Nel caso si spinga il veicolo ad una velocit\u00e0 eccessiva o si schiacci con troppa energia la leva del freno vi \u00e8 il serio rischio che il pilota per inerzia venga catapultato in avanti; viceversa, a velocit\u00e0 moderate con un uso eccessivo del freno c'\u00e8 il rischio che il veicolo raggiunga una angolazione tale da rendere \"non recuperabile\" lo stoppie, il che causerebbe il ribaltamento in avanti del mezzo con intuibili conseguenze per il pilota.\nDurante la discesa, bisogna dosare la forza frenante sulla ruota anteriore in modo da rallentarla ma senza esagerare, altrimenti \u00e8 probabile che la ruota si blocchi e la moto si schianti a terra di colpo con gravi danni per il sistema di trasmissione e l'ammortizzatore posteriore.\nDiritto.\nContrariamente all'impennata, lo \"stoppie\" non \u00e8 specificatamente vietato dal Codice della Strada, ma \u00e8 una pratica la cui esecuzione volontaria su strade pubbliche si configura chiaramente come infrazione all'art. 140 del citato CdS, il quale proibisce comportamenti potenzialmente pericolosi. Valgono pertanto le stesse indicazioni fornite per l'acrobazia sopracitata, ovvero l'esecuzione in aree private e sgombre da traffico, persone o oggetti e l'utilizzo di equipaggiamento protettivo."}
{"id": "1517447", "revid": "112123409", "url": "https://it.wikipedia.org/wiki?curid=1517447", "title": "Metilcellulosa", "text": "La metilcellulosa \u00e8 un polimero largamente utilizzato nella farmacopea e nell'industria. Si tratta di una forma modificata (metilata) del polisaccaride naturale cellulosa, allo scopo di renderlo idrofilo e adatto a formare gel, utilizzabili come collanti, addensanti e gelificanti in molti campi.\nIn ambito farmacologico \u00e8 utilizzata come lassativo. \nIndicazioni.\n\u00c8 utilizzato soprattutto per persone affetta da colostomia, emorroidi, diarrea cronica, ileostomia.\nDeve essere utilizzato solo se non \u00e8 stato possibile combattere la stitichezza con una dieta pi\u00f9 equilibrata e con sufficiente assunzione di liquidi.\nDosaggi.\nCambiando a seconda del disturbo riscontrato, attenersi alle istruzioni contenute nella scheda.\nFarmacodinamica.\nI lassativi di volume aumentano la massa fecale stimolando di conseguenza la peristalsi, combattendo in tal modo la stitichezza.\nEffetti indesiderati.\nDistensione addominale, occlusione gastrointestinale, flatulenza, ipersensibilit\u00e0\nEccipiente farmaceutico.\nLa metilcellulosa pu\u00f2 essere ottenuta per parziale metilazione della cellulosa con cloruro di metile.\nNelle metilcellulose basso sostituite la presenza dei gruppi metossilici diminuisce le forze di attrazione fra le catene di glucosio sicch\u00e9 le molecole di acqua possono idratarle (solubile in acqua fredda, insolubile a caldo).\npH di massima stabilit\u00e0 3-11.\nDisponibile in tipi a differenti viscosit\u00e0.\n\u00c8 un addensante e viscosizzante di largo impiego (anche per uso parenterale). Ha propriet\u00e0 stabilizzanti e di colloide protettore e tensioattivante.\nConcentrazioni d'uso: 0,5-5%.\nPossibili incompatibilit\u00e0 per alte concentrazioni di elettroliti e tensioattivi. Scarso potere sospendente"}
{"id": "1517448", "revid": "406085", "url": "https://it.wikipedia.org/wiki?curid=1517448", "title": "ERM II", "text": ""}
{"id": "1517451", "revid": "1872770", "url": "https://it.wikipedia.org/wiki?curid=1517451", "title": "Marcia Lucas", "text": "Moglie di George Lucas, fu una delle personalit\u00e0 tecniche prominenti, insieme a Walter Murch e John Milius, del movimento della Nuova Hollywood negli anni settanta, epoca che vide emergere molte donne nello stesso ambito, l'unico in cui la presenza delle donne era preponderante, in un settore cinematografico in cui gli incarichi tecnici pi\u00f9 prestigiosi erano riservati agli uomini, in quanto veniva visto come un lavoro paragonabile al cucito. Dopo la fine del matrimonio con il regista, avvenuta nel 1983, Lucas si ritir\u00f2 a vita privata, cessando qualsiasi attivit\u00e0 nel mondo del cinema.\nNel 1974, venne nominata agli Oscar per il miglior montaggio con \"American Graffiti\". Collabor\u00f2 con Martin Scorsese ai film \"Alice non abita pi\u00f9 qui\", nel 1975, e a \"Taxi Driver\" l'anno successivo, ottenendo per quest'ultimo una nomination per il BAFTA al miglior montaggio. Nel 1978 vinse infine un Oscar (con Richard Chew e Paul Hirsch) per il suo lavoro su \"Guerre stellari\".\nBiografia.\nMarcia Lou Griffin nacque nel 1945 a Modesto, da padre militare e madre casalinga, Mae. La famiglia era stazionata alla base aerea di Stockton e Marcia venne alla luce a Modesto in quanto era la citt\u00e0 con l'ospedale pi\u00f9 vicino alla base. I due divorziarono quando Marcia aveva due anni, Mae si spost\u00f2 a North Hollywood, dove abitavano i suoi genitori, con le due figlie. Dopo la morte del padre di Mae, si trasferirono in un piccolo appartamento nel quartiere.\nIl padre di Marcia, che nel frattempo si era risposato ed era andato a abitare in Florida, non contribuiva al mantenimento della famiglia e Mae dovette provvedere da solo al sostentamento delle figlie. Marcia defin\u00ec quegli anni \u00abvita dura\u00bb. Visse con il padre per un periodo, ma il loro rapporto non miglior\u00f2. Torn\u00f2 dalla madre e, nel tentativo di aiutarla, inizi\u00f2 a lavorare, continuando gli studi grazie alle scuole serali.\nMarcia inizi\u00f2 dei corsi serali in chimica, lavorando di giorno in una societ\u00e0 di mutuo bancario a Los Angeles. Tramite il suo fidanzato dell'epoca trov\u00f2 impiego presso un museo di Hollywood come bibliotecaria per catalogare i cimeli dei film. Tuttavia, i bibliotecari dovevano fare richiesta all'ufficio di collocamento dello Stato della California per lavorare e Marcia fu inviata alla cineteca Sandler Film Library, che era alla ricerca di un apprendista bibliotecario senza alcuna esperienza. Dale Pollock descrisse cos\u00ec il lavoro di Marcia che oltre a prevedere il montaggio di trailer e spot televisivi, comportava la scelte delle scene pi\u00f9 disparate: \u00abprendeva ordini per della pellicola richiesta dai produttori, come inquadrature notturne di una Ford anni quaranta che gira in una strada di campagna. Se il materiale si adattava alla scena, ordinava le stampe del negativo, un lavoro altamente tecnico che appassion\u00f2 subito Marcia. Venne inoltre attratta dall'istantanea gratificazione del montaggio\u00bb.\nNel 1967, venne chiamata da Verna Fields, futura montatrice di film come \"Lo squalo\" e \"Paper Moon - Luna di carta\", in contatto anche con le biblioteca cinematografiche di Hollywood, che chiese alla Sandler di mandarle una assistente al montaggio per aiutarla con un documentario finanziato dalla United States Information Agency, un organo avente funzioni di relazioni internazionali, sul viaggio in estremo Oriente del presidente Johnson. La quantit\u00e0 di girato era talmente alta che Fields dovette assumere un ulteriore gruppo di assistenti, studenti della University of Southern California. Marcia, la montatrice con pi\u00f9 esperienza, venne messa a lavorare con uno degli studenti pi\u00f9 inesperti, George Lucas. I due si conobbero e si fidanzarono dopo un lungo periodo di corteggiamento da parte di Lucas, timido e introverso. Marcia, dal canto suo, pur essendo audace ed estroversa, era intimidita da ci\u00f2 che Lucas rappresentava: non era mai riuscita a laurearsi e questo la faceva sentire intellettualmente inferiori nei confronti dei suoi collaboratori. Il carattere dello stesso Lucas la indisponeva: \u00abSono capace di provare invidia e gelosia, e penso che siano emozioni normali. Ma sono emozioni che George non prova. Non ho mai visto George invidioso o geloso di qualcuno\u00bb.\nMarcia continu\u00f2 a lavorare nel mondo pubblicitario, mentre George fu assunto dal suo amico Francis Ford Coppola per girare un documentario sulla realizzazione del film \"Non torno a casa stasera\". Sul treno che conduceva al set di Long Island, Lucas le chiese di sposarlo. I due convolarono a nozze il 22 febbraio 1969 nella chiesa metodista di Pacific Grove. Tra gli invitati presenziarono Coppola, Walter Murch, Hal Barwood, Matthew Robbins e Verna Fields.\nAnni settanta.\nMarcia lavor\u00f2 come assistente al montaggio del primo film del marito, \"L'uomo che fugg\u00ec dal futuro\", offrendo consigli e suggerimenti su come coinvolgere emotivamente il pubblico. Le due personalit\u00e0, pi\u00f9 preoccupato dell'aspetto visivo e grafico lui, interessata allo sviluppo della narrazione lei, entrarono spesso in contrasto durante la fase del montaggio, svoltasi nell'attico della loro casa, ma Marcia era l'unica persona che George ascoltava e di cui teneva conto.\n\"L'uomo che fugg\u00ec dal futuro\" si rivel\u00f2 un fallimento dal punto di vista economico, ma venne acclamato dalla critica e divenne in seguito un film culto.\nCoppola nel frattempo stavo girando \"Il padrino\" e diede ai Lucas una fonte di reddito: Marcia poteva montare i numerosi provini degli attori, mentre George poteva usare la cinepresa per l'animazione a passo uno, con la quale dovette creare il montaggio dei vari quotidiani. Il cineasta Michael Ritchie, che conosceva George attraverso contatti con la American Zoetrope, stava realizzando \"Il candidato\", con Robert Redford, e assunse Marcia come assistente al montaggio. Il lavoro fu l'ancora di salvezza per la coppia e l'unico reddito per diversi mesi. Lucas era nel frattempo alla ricerca di un ingaggio, ma alle sue condizioni, rifiut\u00f2 infatti di dirigere film come \"I diamanti dell'ispettore Klute\", \"Tommy\" e \"Hair\". Dovette infine cedere e ripieg\u00f2 su una sorta di romanzo di formazione cinematografico ambientato negli anni della su adolescenza a Modesto, chiamato \"American Graffiti\". Marcia fu l'unica a credere nel progetto, che vedeva finalmente il marito alle prese con un progetto emozionale e incentrato sui personaggi: \u00abMi diceva sempre \"Coinvolgere emotivamente lo spettatore \u00e8 facile. Chiunque pu\u00f2 essere accecato, prendi un gattino e qualcuno che gli torce il collo\". Tutto quello che voleva fare era cinema astratto, raccolte di immagini. Alla fine mi disse \"Ti mostrer\u00f2 quanto \u00e8 facile. Far\u00f2 un film che coinvolge gli spettatori\"\u00bb.\nMarcia lavor\u00f2 al montaggio del film, criticando la struttura originariamente imposta dal marito, che prevedeva un continuo passaggio da una storia all'altra, e proponendo invece una tempistica meno frenetica, in modo da dare pi\u00f9 respiro alle scene e permettere loro di svilupparsi e coinvolgere gli spettatori. Uscito nei cinema l'11 agosto 1973, \"American Graffiti\" venne accolto positivamente dalla critica e incass\u00f2 oltre 100 milioni di dollari al botteghino.\nCon parte dei guadagni, comprarono una grande casa in stile vittoriano a San Anselmo, nella contea di Marin. Marcia rinomin\u00f2 la casa \"Parkhouse\" e l'edificio divenne il quartier generale della LucasFilm fino alla costruzione dello Skywalker Ranch negli anni ottanta. L'anno successivo, \"American Graffiti\" venne nominato a cinque premi Oscar, miglior film, miglior regista, miglior attrice non protagonista, miglior sceneggiatura originale e miglior montaggio, non vincendone alcuno. Marcia si disse tremendamente delusa dalla sconfitta, ma la sua carriera stava ormai decollando: Ritchie, impressionato dal suo lavoro su \"Il candidato\", la raccomand\u00f2 a Martin Scorsese per il suo successivo film, \"Alice non abita pi\u00f9 qui\". Scorsese stava cercando una montatrice che rendesse la sceneggiatura pi\u00f9 emotivamente onesta. \"Alice\" fu un punto di svolta: era il primo lavoro come unica montatrice in un film non diretto dal marito. Durante le riprese della pellicola Marcia dovette trasferirsi a Tucson per montare i giornalieri. Il film fu l'ennesimo successo di critica e Marcia inizi\u00f2 a convivere con l'idea di celebrit\u00e0, insieme al marito, che nel frattempo era al lavoro sulla prima bozza della sceneggiatura del suo nuovo progetto, chiamato \"Guerre stellari\".\nScorsese aveva apprezzato al tal punto il lavoro di Marcia che la chiam\u00f2 a Los Angeles l'anno successivo per \"Taxi Driver\", la cui produzione avvenne in tempi talmente stretti da costringere Marcia a reclutare Tom Rolf e Melvin Shapir come assistenti al montaggio. Un impegno, questo, reso ancora pi\u00f9 arduo dalla sregolatezza di Scorsese, che all'epoca stava combattendo contro la sua dipendenza da cocaina. La cosa non venne vista di buon occhio da George, cresciuto in una famiglia tradizionalista che non aveva mai permesso alle donne di avere una carriera indipendente, come ebbero a dire Willard Huyck e Gloria Katz, amici della coppia e co-sceneggiatori di \"American Graffiti\": \u00abGeorge non era felice della situazione e fu un grande passo per lui lasciarla andare. Fu una presa di coscienza da parte sua\u00bb. \"Taxi Driver\", distribuito nel 1976, le fece guadagnare una candidatura ai BAFTA per il miglior montaggio.\n\"Guerre stellari\".\nNel 1975, Marcia aiut\u00f2 a completare la seconda bozza della sceneggiatura di \"Guerre stellari\", dando suggerimenti sulla costruzione dei personaggi, sull'impatto emotivo delle scene e sulla scrittura dei dialoghi. Lucas non accoglieva suggerimenti da nessun altro e Marcia era spietata al riguardo. Dale Pollock, biografo di Lucas, scrisse: \u00abGli dice soltanto cose che lui gi\u00e0 sa. La fede di Marcia non vacill\u00f2 mai, era allo stesso tempo il critico pi\u00f9 severo di George e la sua pi\u00f9 ardente sostenitrice\u00bb. La donna risent\u00ec infatti delle continue affermazioni pubbliche di Lucas in cui, interpretando la filosofia della politica degli autori, attribuiva ogni elemento dei suoi film a se stesso.\nL'anno seguente, Marcia si trasfer\u00ec in Tunisia, e successivamente nello Hampstead, per seguire il marito nelle riprese del film. Lucas intanto ingaggi\u00f2 un montatore inglese, John Jympson, per montare la pellicola mentre era in Inghilterra, ma Jympson fu subito licenziato dopo che il regista vision\u00f2 un premontato privo dell'energica cinetica che aveva immaginato per il suo film. Marcia venne in soccorso del marito e ricominci\u00f2 a selezionare tutti i giornalieri. Il materiale era ingestibile per una sola persona e a Marcia venne affiancato Richard Chew, che Lucas conosceva per il suo lavoro su \"La conversazione\". Un terzo montatore, Paul Hirsch, gi\u00e0 collaboratore di Brian De Palma in \"Carrie - Lo sguardo di Satana\", si un\u00ec al gruppo, supervisionato dallo stesso Lucas. Nell'autunno del 1976, il team concluse il lavoro su un ennesimo premontato. Alan Ladd, Jr., presente alla proiezione, rimase impressionato dal risultato e si convinse del potenziale di \"Guerre stellari\". Nel dicembre dello stesso anno, Martin Scorsese la chiam\u00f2 per informarla che il montatore al lavoro sul suo film, \"New York, New York\", era morto e le chiese di aiutarlo a completare la pellicola. Marcia accett\u00f2 estasiata di lavorare su qualcosa che considerava \"pi\u00f9 artistico\" e con qualcuno che non fosse Lucas. George fu, ancora una volta, titubante sull'influenza che Scorsese poteva avere sulla moglie, ma non si oppose alla decisione di Marcia e si preoccup\u00f2 invece di finire il lavoro sul suo film.\n\"Guerre stellari\" usc\u00ec negli Stati Uniti il 25 maggio 1977, diventando il film con l'incasso pi\u00f9 alto di sempre (con oltre 600 milioni di dollari in tutto il mondo) e un fenomeno culturale senza precedenti. La critica accolse positivamente la pellicola, che nel dicembre dello stesso anno venne nominata a undici premi oscar, vincendo sette, tra cui quello per il miglior montaggio.\nGeorge accolse inaspettatamente il successo del film, progettando di abbandonare la carriera di regista, limitandosi a produrre e scrivere i successivi episodi della saga. Marcia intravide la possibilit\u00e0 di finalmente avere un figlio, realizzando il suo sogno di una famiglia e di una vita normale. La donna espresse in un articolo del 1977 su \"People\" i suoi desideri per il futuro: \u00abRicongiungerci nella nostra vita privata e avere un bambino. Questo \u00e8 il progetto per il resto dell'anno\u00bb. Sfortunatamente, durante una visita medica i due scoprirono non avrebbero mai potuto concepire un figlio insieme. La notizia devast\u00f2 Marcia e nonostante l'ovvia alternativa dell'adozione, decisero di aspettare finch\u00e9 le loro vite lavorative non si fossero stabilizzate. Il sequel di \"Guerre stellari\", infatti, era appena entrato in fase di pre-produzione.\nAnni ottanta.\nAlla fine degli anni settanta, Marcia sembr\u00f2 perdere interesse in ci\u00f2 che le riusciva meglio, il lavoro di montatrice, nonostante i registi continuassero a chiedere di lei. Una serie di eventi fortuiti port\u00f2 Scorsese a realizzare il suo nuovo film, \"Toro scatenato\", con Thelma Schoonmaker, la quale collabor\u00f2 con il cineasta ad ogni suo progetto da allora. Eleanor Coppola le chiese di assemblare il materiale che aveva girato durante le riprese di \"Apocalypse Now\", dal quale nacque diversi anni dopo il documentario \"Viaggio all'inferno\", ma Marcia rifiut\u00f2 dicendo che era \u00abtroppo impegnata a mettere in ordine la casa\u00bb. Oltre alle offerte di montaggio, arrivarono proposte per produrre e dirigere. Marcia, invece, sembrava soltanto voler aspettare che George si sistemasse e insieme potessero creare una famiglia. In questo periodo si limit\u00f2 ad aiutare il marito negli affari della LucasFilm, organizzando il campionato di softball della compagnia e le gare di vela. Lucas soltanto fu in grado di convincerla a realizzare il montaggio in split-screen di \"American Graffiti 2\", compito che la donna svolse a malincuore, e a fungere da consulente esterno nella post-produzione de \"L'Impero colpisce ancora\", dando suggerimenti sul montaggio (in molte pubblicazione, al contrario, le venne attribuito il ruolo di montatrice non accreditata).\n\"L'Impero colpisce ancora\" usc\u00ec nel maggio del 1980, deludendo le aspettative di pubblico e critica. Ciononostante fu un successo al botteghino e, negli anni, riuscir\u00e0 a diventare uno dei pi\u00f9 importanti film di fantascienza mai realizzati. Invece che rallentare, Lucas si butt\u00f2 a capofitto nella realizzazione de \"I predatori dell'arca perduta\" e nella costruzione dell'imponente Skywalker Ranch, il complesso abitativo e lavorativo a lungo sognato, in cui trovarono poste le infrastrutture tecniche dell'azienda. La riorganizzazione della Lucasfilm stessa non sembrava dargli riposo: dai cinquanta dipendenti del 1979, la compagnia aveva raggiunto gli oltre cento stipendiati.\n\"Il ritorno dello Jedi\" e il divorzio.\nNel 1981, in un periodo di stabilit\u00e0, la coppia adott\u00f2 una bambina, Amanda. Lucas era determinato a non farsi coinvolgere dagli impegni lavorativi per potersi dedicare alla sua famiglia: ingaggi\u00f2 Lawrence Kasdan, gi\u00e0 sceneggiatore de \"L'Impero colpisce ancora\", per scrivere il secondo sequel della saga, \"Il ritorno dello Jedi\", Richard Marquand fu chiamato a dirigere la pellicola e il produttore Howard Kazanjian ricopr\u00ec il ruolo lasciato vacante da Gary Kurtz. In un'intervista dell'epoca, Marcia ricorda cos\u00ec quel periodo di apparente serenit\u00e0 domestica: \u00abSiamo una famiglia ora, stiamo cercando di mantenere le nostre vite il pi\u00f9 normali possibile. Quando si riceve una grossa somma di denaro \u00e8 facile perdere il contatto con la realt\u00e0. E io non voglio crescere dei bambini in una fantasia\u00bb. Tuttavia, George venne sempre pi\u00f9 coinvolto dalle riprese de \"Il ritorno dello Jedi\", diventando una presenza permanente sui set in Inghilterra, fungendo da regista della seconda unit\u00e0 e aiutando Marquand nel processo di post-produzione. Il resto del tempo venne assorbito dalla produzione di \"Indiana Jones e il tempio maledetto\", che Steven Spielberg stava girando in Sri Lanka.\nLe cose non migliorarono con il passare dei mesi e, nonostante la presenza della prole, Marcia si sentiva soffocata dalla freddezza emotiva del marito, disse di \u00abNon poter pi\u00f9 sopportare l'oscurit\u00e0\u00bb, aggiungendo che \u00abIl viaggio per arrivare qui \u00e8 stato molto pi\u00f9 divertente che essere qui\u00bb. Lucas lasci\u00f2 la moglie a supervisionare la costruzione del Ranch. Una delle sezioni pi\u00f9 imponenti della struttura, la biblioteca, prevedeva una cupola di vetro colorato che venne creata da Tom Rodrigues, un artista locale, il quale funse da supervisore anche per le altre rifiniture in vetro create in loco da una vetreria esterna. Durante quel periodo, Marcia si innamor\u00f2 dell'uomo.\nNel tentativo di ricongiungersi, George, dietro suggerimento di Kazanjian, assunse Marcia come montatrice su \"Il ritorno dello Jedi\". Lavor\u00f2 sulla morte di Yoda, quella di Lord Fener e su tutte le battaglie spaziali. Tutto questo non serv\u00ec a migliorare la situazione: Marcia cadde in depressione e parl\u00f2 al marito dei loro problemi coniugali. Propose di ricorrere a un consulente matrimoniale o di tentare una separazione di prova. Lucas, che veniva da una famiglia conservatrice e tradizionalista, rifiut\u00f2 entrambe le soluzioni, supplicandola di aspettare finch\u00e9 la lavorazione del film non fosse finita: \u00abSo che George voleva che io restassi, ma era un po' troppo tardi\u00bb.\nPoco dopo l'uscita de \"Il ritorno dello Jedi\", che replic\u00f2 il successo della serie, ma che venne giudicato l'episodio pi\u00f9 debole della saga, i Lucas annunciarono il loro divorzio dopo quattordici anni di matrimonio e la notizia divenne pubblica nel numero del 27 giugno 1983 del \"TIME\", in tempo per la fine dei lavori al Ranch, sorta di simbolo della loro relazione fallita (\u00abGli ricordavo sempre come avessimo montato \"American Graffiti\" nel garage di Francis, di come non avessimo bisogno di questa enorme struttura. Ancora non capisco perch\u00e9 volle costruirla se non voleva pi\u00f9 realizzare film\u00bb). Il regista fu sconvolto dall'inaspettata, a suo dire, piega degli eventi e il divorzio fu uno dei motivi che lo costrinsero a ritirarsi dalle scene negli anni ottanta. Steven Spielberg, amico del regista, si disse scosso tanto quanto Lucas: \u00abGeorge e Marcia erano la ragione per cui uno decide di sposarsi, erano la polizza assicurativa che il matrimonio avrebbe funzionato. E quando il loro matrimonio non funzion\u00f2, persi fede nell'istituzione per molto tempo\u00bb.\nL'ex-marito non la incluse nella realizzazione dei vari documentari, libri o speciali sulla saga accorsi negli anni, in una sorta di damnatio memoriae (tanto che nel libro del 2007 \"The Making of Star Wars\" Richard Chew \u00e8 accreditato come il montatore principale della pellicola, a Lucas, l'unica non ritratta in foto nel volume, \u00e8 attribuita soltanto la battaglia finale e l'incontro tra Ian Solo e Jabba the Hutt), e Marcia venne addirittura estromessa dal proprio circolo sociale, lo stesso dell'ex-marito. Lucas fu nella posizione di dettare i termini, come raccont\u00f2 la stessa Marcia: \u00abFrancis [Ford Coppola] e Ellie erano soliti organizzare un party per le festivit\u00e0 di Pasqua e dopo i primi anni dal divorzio, smisi di essere invitata. Anni dopo incontrai Ellie a Los Angeles e mi disse che avrebbe sempre voluto chiamarmi e spiegarmi che quando Francis stava lavorando con George su \"Tucker, un uomo e il suo sogno\", George gli chiese di non invitarmi pi\u00f9 perch\u00e9 lo facevo sentire a disagio. Questo mi fer\u00ec, non solo mi aveva cancellato dalla propria vita, voleva cancellarmi anche dalla vita dei miei amici\u00bb.\nI due optarono per la custodia condivisa di Amanda e la sentenza di divorzio fece perdere a Lucas parte della proprio fortuna: Marcia ricevette una cifra stimata tra i 35 e i 50 milioni di dollari, in qualit\u00e0 non solo di moglie, ma anche di socia in affari. Marcia and\u00f2 a vivere con Tom Rodrigues nella citt\u00e0 di Belvedere, poco distante dal Ranch per facilitare la custodia della figlia. Poco tempo dopo, rimase incinta della sua prima figlia naturale, Amy. Nonostante le offerte per dirigere e montare film continuarono ad arrivare, Marcia perse interesse per il lavoro e si ritir\u00f2 a vita privata, realizzando il desiderio di un'esistenza normale.\nPoco meno di cinque anni pi\u00f9 tardi, il matrimonio con Rodgrigues fin\u00ec e i due divorziarono. Da allora sembra aver cessato qualsiasi attivit\u00e0 nell'ambito cinematografico, se si esclude la produzione del film indipendente \"No Easy Way\", del 1996. La sua memoria rimane comunque viva grazie al centro di post-produzione \"Marcia Lucas\" all'universit\u00e0 della California.\nMarcia mantiene tuttora il cognome del primo marito per permettere alla figlia di avere dei genitori con lo stesso cognome, cosa che fece anche durante il matrimonio con Rodrigues adottando il nome di Marcia Lucas Rodrigues. Dopo la fine dell'unione prefer\u00ec togliere il secondo cognome, \u00abnon propriamente di mio gradimento\u00bb. Inoltre, Marcia Lucas fu il nome professionale con cui tutti impararono a conoscerla e quello che la rappresenta: \u00abNon ho connessioni con il nome di mio padre, lui ci ha abbandonato. Era una sorta di Marcia Senza-nome, ma avevo un nome professionale, quello che c'\u00e8 in tutti i film a cui ho preso parte. Sono orgogliosa del mio lavoro come Marcia Lucas. Ho preso parte ad un'incredibile era del cinema americano\u00bb."}
{"id": "1517459", "revid": "767487", "url": "https://it.wikipedia.org/wiki?curid=1517459", "title": "Jean-Fr\u00e9d\u00e9ric Ph\u00e9lypeaux de Maurepas", "text": "Biografia.\nMaurepas, di viva intelligenza e di grande finezza, fu anche frivolo ed egoista, secondo quanto riporta, per esempio, Madame de Tencin. Ironico, mordace, anche sarcastico e fazioso \u00ab non era quel che si dice una persona cattiva \u00bb, scrive per\u00f2 il barone de Besenval, ma non resisteva mai al piacere di una buona battuta. Di aspetto banale e di modesta statura, cercava di compensare la mediocrit\u00e0 della figura con la cura dell'abbigliamento e la gravit\u00e0 affettata del portamento. Pur non essendo particolarmente colto, era tuttavia dotato di prodigiosa memoria e di vero talento nella conversazione: intuitivo, aveva un giudizio sicuro sugli uomini che non esitava ad esprimere.\nSegretario di Stato di Luigi XV (1718-1749).\nFiglio di J\u00e9r\u00f4me Ph\u00e9lypeaux, conte de Pontchartrain, segretario di Stato alla marina e alla Camera del Re, Maurepas, succedette in quest'ultima carica al padre a soli 14 anni d'et\u00e0, anche se il marchese de La Vrilli\u00e8re s'incaric\u00f2 di gestire il dipartimento intanto che istruiva il ragazzo che divenne anche suo genero, sposandone, il 19 marzo 1718, la figlia Marie-Jeanne Ph\u00e9lypeaux de La Vrilli\u00e8re (1704-1793).\nMaurepas prese possesso del suo ufficio alla Maison du Roi, occupandosi della supervisione degli affari del Clero e di Parigi, nel 1718, a 17 anni. Divenne segretario di Stato alla Marina il 16 agosto 1723 \u2013 rimanendovi fino al 23 aprile 1749 - al posto di Fleuriau de Morville, passato agli Affari esteri, essendo appena defunto il precedente ministro, il cardinale Dubois.\nIl suo spirito lo rese amabile a Luigi XV, che trovava noioso il lavoro ministeriale. Autenticamente interessato ai problemi scientifici, mobilit\u00f2 gli spiriti migliori al miglioramento delle tecniche di navigazione e di costruzione navale. Per il resto, fu un ministro piuttosto riservato, di lungo corso, la cui carriera fu segnata soprattutto dalle dispute con le amanti procurate al re da Madame de Tencin che lo detestava per ragioni politiche.\nUna di queste, Madame de Ch\u00e2teauroux, lo detestava e lo chiamava \u00ab il conte de Faquinet \u00bb (furfantello). Caduto malato a Metz, Luigi XV l'aveva allontanata in una delle sue crisi di devozione ma poi, ristabilito, l'aveva fatta richiamare da Maurepas: la duchessa non ebbe per\u00f2 il tempo di rivedere il re, perch\u00e9 mor\u00ec improvvisamente l'8 dicembre 1744, una coincidenza che fece parlare di un suo avvelenamento.\nI contrasti con Madame de Pompadour spinsero il temperamento faceto di Maurepas a diffondere segretamente i libelli scritti contro la favorita e a scriverne forse qualcuno; per questo motivo, egli cadde in disgrazia, nel 1749 ed esiliato a 40 leghe da Parigi.\nSi stabil\u00ec in un padiglione del palazzo dell'arcivescovo di Bourges, Fr\u00e9d\u00e9ric J\u00e9r\u00f4me de La Rochefoucauld, suo cugino. Qui divenne amico dell'abate de V\u00e9ri, allora grande vicario dell'arcivescovo. Poi, nel 1752, alloggi\u00f2 nel suo castello di Pontchartrain e, commutato l'esilio con il divieto di comparire a corte, nel 1756 divise la sua vita fra la sua residenza di campagna e Parigi.\nForniti di ampi mezzi, il conte e la contessa de Maurepas ricevevano numerose visite, intrattenendo un'abbondante corrispondenza con personalit\u00e0 politiche, scienziati e letterati: Maurepas era consultato su tutti gli affari importanti del tempo.\nMinistro di Luigi XVI (1774-1781).\nVenticinque anni dopo, con la salita al trono di Luigi XVI, nel maggio 1774 Maurepas divenne, non ufficialmente ma di fatto Primo ministro e, senza assumere la responsabilit\u00e0 di nessun dipartimento, si presentava come mentore del giovane re. \u00abIl conte di Maurepas - nota il principe de Montbarrey - fin dal primo quarto d'ora della sua installazione, ebbe l'aria di occupare un posto che non aveva mai lasciato\u00bb. Fece nominare Turgot controllore generale delle finanze, Lamoignon-Malesherbes alla Camera del Re e Vergennes agli Affari esteri\nRichiam\u00f2 i Parlamenti, che erano stati sospesi da Maupeou, rimettendo in sella il peggior nemico del potere reale: geloso di Turgot, fu soddisfatto della sua caduta nel 1776 e nel 1781 Maurepas si allontan\u00f2 anche da Necker.\nOpere.\nI 4 volumi delle cosiddette \"M\u00e9moires de Maurepas\", pubblicate nel 1792, sono un'opera apocrifa."}
{"id": "1517460", "revid": "640277", "url": "https://it.wikipedia.org/wiki?curid=1517460", "title": "Explorer 10", "text": "L'Explorer 10 fu un satellite statunitense appartenente al Programma Explorer, il suo compito fu studiare i campi magnetici attorno alla Terra.\nLa missione.\nExplorer 10 fu lanciato il 25 marzo del 1961 tramite il vettore Thor-Delta da Cape Canaveral.\nFu immesso in un'orbita alta ellittica e fu stabilizzato con una rotazione sul proprio asse di 0,548 secondi.\nLa missione era lo studio dei campi magnetici e di plasma mentre la sonda navigava nella magnetosfera terrestre e nello spazio circumlunare.\nTrasmise i dati in tempo reale per 52 ore consecutive. Attualmente \u00e8 disperso nello spazio.\nIl satellite.\nExplorer 10 era di forma pressoch\u00e9 cilindrica e non possedeva pannelli solari, ma era alimentato da normali batterie, pertanto la sua vita operativa fu breve.\nA bordo ospitava tre magnetometri di cui uno ai vapori di rubidio e una sonda al plasma a Coppa di Faraday.\nPrima di esaurire le batterie trasmise dati per 52 ore e raggiunse la distanza dalla terra di 42,3 raggi terrestri."}
{"id": "1517461", "revid": "765341", "url": "https://it.wikipedia.org/wiki?curid=1517461", "title": "Denis Healey", "text": "Ricopr\u00ec il ruolo di Ministro della Difesa dal 1964 al 1970 e, successivamente, quello di Cancelliere dello Scacchiere dal 1974 al 1979. Nel 1992 divenne Pari del Regno Unito con il titolo di Barone Healey di Riddlesdene; da allora fu membro della Camera dei Lords. Fu due volte (1976, 1980) nel voto per la leadership del Partito Laburista.\nBiografia.\nNato nel Kent da una famiglia della classe media (il padre era ingegnere), si laure\u00f2 nel 1940 ad Oxford in \"Mods and Greats\" (un corso di laurea che comprende lo studio delle lingue classiche e della storia e della filosofia antica). Durante gli anni trascorsi all'universit\u00e0, si iscrisse al Partito Comunista inglese (1937), perch\u00e9 all'epoca \"era l'unico che sosteneva la necessit\u00e0 di combattere Adolf Hitler\".\nNel 1939 decise di non rinnovare l'iscrizione per protesta nei confronti del Patto Molotov-Ribbentrop. Durante la Seconda Guerra Mondiale combatt\u00e9 nel Genio guadagnandosi il grado di Maggiore; partecip\u00f2 alle operazioni militari in Africa del Nord, in Sicilia e allo sbarco di Anzio. Sconfitto alle elezioni del 1945, in cui si era candidato per il Partito Laburista, divenne segretario del partito per le relazioni internazionali.\nNel febbraio 1952 entr\u00f2 in Parlamento in seguito alla vittoria nell'elezione suppletiva del collegio di Leeds. All'interno del Partito Laburista, Healey si colloc\u00f2 su posizioni moderate e socialdemocratiche, a sostegno della leadership di Hugh Gaitskell. Dopo la morte di Gaitskell, nel 1963 support\u00f2 dapprima la candidatura di James Callaghan a nuovo leader laburista; tuttavia quando Callaghan fu estromesso dal ballattoggio tra i due candidati pi\u00f9 votati, Healey si risolse ad appoggiare Harold Wilson, nella speranza che avrebbe saputo unificare il partito e vincere le seguenti elezioni.\nMinistro della Difesa (1964-1970).\nNel governo laburista di Harold Wilson, nato dopo la vittoria elettorale del 1964, Healey ricopr\u00ec l'incarico di Segretario alla Difesa. Durante i sei anni di carica, avvi\u00f2 un programma di riduzione della spesa militare, ritirando alcuni contingenti inglesi impegnati in Asia (soprattutto a Singapore in Malaysia) e nel Golfo Persico. Dopo la sconfitta laburista alle elezioni del 1970, divenne responsabile della Difesa per il Governo Ombra fino al 1972, quando pass\u00f2 al ruolo di Cancelliere dello Scacchiere.\nCancelliere dello Scacchiere (1974-1979).\nNel marzo 1974, il ritorno al potere di Harold Wilson port\u00f2 Healey alla guida dell'economia britannica. La crisi dell'economia inglese, caratterizzata da alta inflazione e forte recessione, insieme ai continui scioperi, rendeva particolarmente difficile occupare la carica di carica di Cancelliere. Healey ag\u00ec aumentando le imposte dirette e creando nuove tasse su patrimoni e rendite. Questa prima fase della politica economica di Healey fu appoggiata da tutto il partito, permise di ridurre il debito della bilancia dei pagamenti ed increment\u00f2 il prodotto interno.\nA seguito delle annunciate dimissioni da leader del Partito Laburista di Harold Wilson, nel marzo del 1976 Healey si candid\u00f2 senza successo alla guida del partito. Nonostante gli scarsi consensi ottenuti in questa elezione, il nuovo primo ministro James Callaghan lo conferm\u00f2 nel delicato incarico di Cancelliere. Per diminuire l'inflazione, d'accordo con il primo ministro James Callaghan, richiese un prestito al Fondo Monetario Internazionale. L'FMI, d'altra parte, obblig\u00f2 il governo inglese a ridurre la spesa pubblica e ad attuare misure deflative. Questa seconda fase della gestione Healey (1977-1979) provoc\u00f2 un'ondata di scioperi e protesti in tutti i settori produttivi del Regno Unito, culminati nell'inverno del 1978, noto anche come \"L'inverno dello Scontento\".\nAll'opposizione (1979-1992).\nDurante gli anni del governo conservatore Healey occup\u00f2 il ruolo di responsabile degli Affari Esteri del Governo Ombra fino al 1987. Cerc\u00f2 di farsi eleggere leader del partito nel 1980 (in seguito al ritiro di Callaghan), ma fu sconfitto da Michael Foot, che lo volle comunque nominare come suo vice. Nel 1981Tony Benn sfid\u00f2 apertamente Healey, sollecitando una nuova elezione per il vice leader del Partito Laburista. Healey riusc\u00ec a imporsi di stretta misura su Benn, ottenendo l'appoggio dei settori moderati del partito e della leadership sindacale. In quel periodo il partito laburista aveva deciso di svoltare a sinistra, privilegiando l'elettorato delle classi lavoratrici delle fabbriche. Gli esponenti pi\u00f9 moderati, come Healey, vennero gradualmente allontanati dai ruoli di rilievo del partito."}
{"id": "1517464", "revid": "110157", "url": "https://it.wikipedia.org/wiki?curid=1517464", "title": "Kuvandyk", "text": "Kuvandyk () \u00e8 una citt\u00e0 della Russia situata nell'Oblast' di Orenburg nei pressi del fiume Sakmara, 194 km ad est di Orenburg. Conta una popolazione di circa 29.000 persone (censimento del 2002) ed \u00e8 il capoluogo del \"rajon\" Kuvandyk.\n\u00c8 stata fondata alla fine del XIX secolo per far fronte alle esigenze abitative degli emigranti ed \u00e8 stata riconosciuta come citt\u00e0 nel 1953."}
{"id": "1517465", "revid": "287204", "url": "https://it.wikipedia.org/wiki?curid=1517465", "title": "Koco Racin", "text": ""}
{"id": "1517474", "revid": "124038436", "url": "https://it.wikipedia.org/wiki?curid=1517474", "title": "Mickey Cohen", "text": "Biografia.\nPrimi anni.\nCohen nacque a Brooklyn, \"borough\" di New York, il 4 settembre del 1913 (anche se alcune fonti indicano quale anno di nascita il 1914) in una modesta famiglia ebraica ashkenazita. Sua madre, Fanny, originaria di Kiev (in Ucraina), rimase ben presto vedova intorno al settembre del 1914. Tra il 1916 ed il 1919, il piccolo Mickey si trasfer\u00ec con la madre e la sorella Lillie a Los Angeles, nel quartiere di Boyle Heights, dove aprirono un negozio di alimentari ed un altro di medicinali. \nAll'et\u00e0 di sei anni, Cohen vendeva giornali per strada, aiutato dai fratelli Harry e Louie. Presto Cohen e i fratelli diventarono dei veri e propri criminali (ad eccezione del quarto fratello, Sam, un ebreo praticante).\nNel 1923, all'et\u00e0 di nove anni, Cohen spacciava alcol ai clienti presso il negozio di medicinali, trasformato in una distilleria. Cohen fu arrestato ed incarcerato per un anno ed inoltre sub\u00ec anche i rimproveri del fratello Sam.\nOrmai adolescente, Cohen continu\u00f2 a vendere alcol illegale a Los Angeles.\nAlcuni anni pi\u00f9 tardi, ritorn\u00f2 sulla East Coast, dove cominci\u00f2 a praticare la boxe facendo anche incontri lungo le strade. A New York, Cohen divent\u00f2 un pugile professionista; perse per\u00f2 un incontro col campione Tommy Paul.\nA seguito di ci\u00f2 si spost\u00f2 quindi a Cleveland, nell'Ohio, dove incontr\u00f2 Lou Rothkopf, un socio di Moe Dalitz.\nCohen torn\u00f2 pi\u00f9 tardi a New York, dove divent\u00f2 socio di Tommy Dioguardi, Johnny Dio e di Owney Madden.\nCohen si trasfer\u00ec dunque a Chicago, dove partecip\u00f2 al gioco d'azzardo della Chicago Outfit, organizzato dal potente criminale Al Capone.\nIl Proibizionismo e la Chicago Outfit.\nDurante l'era del Proibizionismo, Cohen si stanzi\u00f2 a Chicago e fu coinvolto nella malavita locale, lavorando per la Chicago Outfit.\nDurante questo periodo, Cohen fu arrestato per aver ucciso molti banditi di bande rivali, in occasione di varie partite a carte ma non solo.\nCohen fu rilasciato poco tempo dopo e cominci\u00f2 a praticare giochi di carte e giochi d'azzardo illegali.\nDivenne pi\u00f9 tardi socio di Mattie Capone, fratello pi\u00f9 giovane di Al Capone. Lavor\u00f2 anche per Jake Guzik, ma presto Cohen fu costretto ad abbandonare Chicago per aver perso una partita d'azzardo da lui proposta.\nA Cleveland, Cohen lavor\u00f2 di nuovo per Lou Rothkopf, socio di Meyer Lansky e Bugsy Siegel. Non c'erano in quel periodo lavori disponibili per Cohen a Cleveland, cos\u00ec Rothkopf gli diede la possibilit\u00e0 di lavorare con Siegel in California.\nDa guardia del corpo di clan a boss del Sunset Strip.\nMickey Cohen fu mandato a Los Angeles da Meyer Lansky e Lou Rothkopf per sorvegliare Bugsy Siegel. Durante la loro associazione Mickey aiut\u00f2 anche nella costruzione del Flamingo Hotel, a Las Vegas.\nNel 1947, venne ordinato l'assassinio di Siegel a causa della cattiva amministrazione del Flamingo Hotel. Secondo un articolo dell'epoca, Cohen reag\u00ec violentemente all'assassinio di Siegel. Entr\u00f2 nell'Hotel Roosevelt, dove credeva si trovassero gli assassini e spar\u00f2 su due persone con la sua calibro 45 semi-automatica: spar\u00f2 poi sul soffitto chiedendo che gli assassini uscissero in dieci minuti. Nessuno apparve e Cohen fu costretto a fuggire quando arriv\u00f2 la polizia.\nDopo la morte di Siegel, Cohen divenne a tutti gli effetti leader dei giochi d'azzardo di Las Vegas.\nAnni pi\u00f9 tardi, a Los Angeles, fu sterminato il sindacato in un delitto provocato da Frankie Carbo, della famiglia di Jack Dragna. Nonostante questo cambiamento, Mickey Cohen continu\u00f2 a spadroneggiare con i suoi giochi d'azzardo. Comunque i metodi violenti di Cohen vennero all'attenzione dello Stato e delle autorit\u00e0 federali.\nQuesta volta, Cohen affront\u00f2 le forze dell'ordine che volevano arrestarlo ed eliminarlo cos\u00ec dalla scena criminale, incluso un attacco con ordigni esplosivi a casa sua, presso Moreno Avenue, a Brentwood. Cohen trasform\u00f2 quindi la sua casa in una fortezza, installando riflettori, sistemi di allarme, ed un arsenale ben equipaggiato.\nPer breve tempo assold\u00f2 anche una guardia del corpo, Johnny Stompanato il quale, approfittando del ruolo assunto e dell'ombra protettiva di Cohen, dette sfogo alla sua indole criminale dedicandosi a numerose rapine. Come \u00e8 capitato altre volte nel corso della storia, il senso di potere criminale che lo circondava fece di Stompanato anche uno dei playboy pi\u00f9 popolari di Hollywood; la sua violenza era tuttavia eccessiva, al punto tale che perfino il cantante Frank Sinatra si rec\u00f2 personalmente da Cohen, implorandolo di mettere fine alla relazione tra Stompanato e l'ex moglie di Sinatra, Ava Gardner. Fu amante anche dell'attrice Lana Turner, la cui figlia quindicenne finir\u00e0 con l'ucciderlo.\nGli ultimi anni.\nNel 1950 Mickey Cohen fu indagato insieme ad altri numerosi esponenti della malavita dalla Commissione del Senato degli Stati Uniti nota come la Kefauver Commission. Come risultato di questa indagine, Cohen fu accusato di evasione fiscale e condannato a quattro anni di reclusione. Quando venne rilasciato, ricominci\u00f2 di nuovo i suoi crimini brutali, divenendo una celebrit\u00e0 internazionale.\nRiusc\u00ec anche a diventare capo di una redazione giornalistica, vendendo pi\u00f9 giornali di chiunque altro nel Paese, secondo l'autore Brad Lewis. Si dice che apparve anche in televisione, intervistato da Mike Wallace, nei tardi anni '50. In seguito acquist\u00f2 anche negozi di fiori, negozi di pittura, discoteche, casin\u00f2, stazioni di benzina, mercerie, ecc. a Brentwood, secondo l'autore Richard Lamparski.\nNel 1961, Cohen fu condannato di nuovo per evasione fiscale e mandato ad Alcatraz. Durante il suo periodo ad Alcatraz, un detenuto tent\u00f2 di ucciderlo con un tubo di piombo. Nel 1972, Cohen fu rilasciato dal penitenziario di Atlanta. Proprio in questo periodo, si leg\u00f2 sentimentalmente all'attrice Edy Williams.\nMickey Cohen mor\u00ec nel sonno nel 1976 e fu inumato nell'Hillside Memorial Park di Culver City, California. La morte fu causata da un'ulcera che gli port\u00f2 un tumore allo stomaco.\nMedia.\nCohen \u00e8 l'antagonista principale del film del 2013 \"Gangster Squad\", dove \u00e8 interpretato da Sean Penn, che narra di una fittizia squadra speciale di polizia che fu la vera artefice del suo arresto e della sua condanna.\nMickey Cohen \u00e8 anche uno dei personaggi presenti nei romanzi \"Il grande nulla\", \"White Jazz\" ed \"L.A. Confidential\" di James Ellroy. Nella versione cinematografica di quest'ultimo, diretta da Curtis Hanson, \u00e8 interpretato dall'attore Paul Guilfoyle. \nMickey Cohen \u00e8 anche uno dei personaggi de \"L.A. Noire\", il videogame targato Rockstar e sviluppato dal Team Bondi."}
{"id": "1517476", "revid": "118736505", "url": "https://it.wikipedia.org/wiki?curid=1517476", "title": "International Virtual Aviation Organization", "text": "IVAO VZW o International Virtual Aviation Organization VZW \u00e8 un'organizzazione no-profit che gestisce un network di simulazione online gratuitamente. A seguito di una registrazione gratuita gli utenti si possono connettere al network di IVAO (IVAN) sia come controllore del traffico aereo virtuale sia come pilota virtuale e interagire tra loro in un ambiente multiplayer di massa utilizzando le procedure, la fraseologia e le tecniche dell'aviazione reale.\nPanoramica.\nIVAO \u00e8 uno dei due pi\u00f9 grandi network di simulazione online che permette agli utenti di simulare l'attivit\u00e0 di un pilota o di un controllore del traffico aereo. IVAO si basa soltanto sui software sviluppati dal proprio staff di volontari. I controllori del traffico aereo possono connettersi al network di IVAO utilizzando il software IvAc o Aurora, che simula l'interfaccia di un moderno radar reale personalizzabile. I piloti si possono connettere utilizzando un simulatore di volo come Flight Simulator, Prepar3D o X-Plane combinato con il software gratuito fornito da IVAO per FS e P3D, X-IvAp per X-Plane). Tutti i piloti e gli ATC interagiscono su un unico server mondiale dedicato, dove si cerca di simulare il traffico aereo pi\u00f9 fedelmente possibile (\"As Real as it Gets\"). Mentre la maggior parte dell'utenza di IVAO \u00e8 europea, l'utenza di VATSIM \u00e8 principalmente nord-americana e britannica.\nIVAO registra tutte le ore da pilota e da controllore e offre ai suoi membri gradi da pilota e da ATC che possono essere ottenuti passando esami teorici e pratici basati sulle procedure e sulle norme dell'aviazione reale. Un sistema completamente integrato di VA offre alle Compagnie Aeree Virtuali (Virtual Airlines) di operare sul network di IVAO persino con callsign e livree immaginarie, inviate al network dalle linee aeree virtuali che vengono riconosciute come membri ufficiali. Sono organizzati eventi quasi ogni giorno. Con una media di 8000 connessioni al giorno e un picco di connessione simultanee variabile da 600 a 900, IVAO ha raggiunto il suo record attuale di connessioni simultanee durante l'evento annuale del \"Crowded Skies\" il 10 dicembre 2016 con 3.004 utenti che controllavano o volavano nello stesso momento. Ogni utente nel network dopo l'iscrizione viene assegnato alla divisione richiesta con i gradi ATC e pilota pi\u00f9 bassi. Tramite esami sia teorici che teorici e pratici allo stesso tempo, si potr\u00e0 progredire nella carriera. Se per la carriera pilota non vi sono limiti di procedure, per il servizio ATC si partir\u00e0 dalle Ground e Delivery degli scali secondari fino a coprire le posizioni pi\u00f9 elevate come ACC-Center Controller.\nStoria.\nI primi passi per la creazione della simulazione del traffico aereo online in un ambiente multiplayer di massa furono presi con la creazione di SquawkBox e ProController nella met\u00e0 degli anni '90. Questi due programmi erano connessi a FSD, un semplice server multiplayer che ha permesso l'evoluzione da un ambiente con la possibilit\u00e0 di solo due connessioni (un pilota e un ATC) a un ambiente molto pi\u00f9 esteso.\nCon l'utilizzo di questi programmi SATCO (oggi VATSIM) fu il primo grande network di simulazione aerea online. Il 16 dicembre 1998 IVAO fu fondata quando un gruppo di persone lasci\u00f2 SATCO per creare un nuovo network dopo lo scoppio di alcuni conflitti nella gestione dell'organizzazione. Verso la fine del 2005, un altro conflitto per la gestione del network all'interno di IVAO port\u00f2 a un'altra separazione. Il presidente in carica di IVAO (Marazio Pellillo) continu\u00f2 con IVAO.org mentre altri membri continuarono con IVAO.aero. Dal 2007 IVAO \u00e8 ufficialmente registrata come un'organizzazione no-profit sotto la legge belga.\nIVAO partecip\u00f2 anche al Flight SimCon 2013, tenuto a Hartford nel Connecticut.\nVirtual Sky.\nIVAO ha una rivista ufficiale, chiamata \"Virtual Sky\", pubblicata dal gennaio 2008 solo in edizione digitale su ISSUU. Fino a settembre 2015 sono state pubblicate 14 edizioni. La rivista \u00e8 sotto la supervisione del Public Relation (PR) Department curata in particolare dal Magazine Team Manager (MTM) e dai suoi collaboratori.\nHa un ISSN (\"International Standard Serial Number),\" 2466-6742.\nDa ottobre 2015 (quindicesima edizione) il magazine \u00e8 diventato mensile.\nDivisioni attive.\nDa novembre 2015 IVAO ha divisioni in 62 nazioni."}
{"id": "1517477", "revid": "110157", "url": "https://it.wikipedia.org/wiki?curid=1517477", "title": "Linea Group Holding", "text": "Linea Group Holding (LGH) \u00e8 una multiutility (controllata al 51% dal gruppo A2A) che opera nei territori di Cremona, Pavia, Lodi, Rovato (BS) e Crema. LGH si occupa di: vendita e distribuzione di gas, produzione e distribuzione di energia elettrica, teleriscaldamento, ambiente (rifiuti); detiene il 13% della societ\u00e0 A2A Smart City attiva nel settore IT e smart cities.\nGeneralit\u00e0.\nLa struttura serve circa 1 milione di abitanti in circa 200 Comuni del Sud della Lombardia attraverso vari impianti, quali: i termovalorizzatori di Lomellina e di Cremona; centrali idroelettriche (BS); centrali cogenerative (CR), (LO). LGH conta inoltre su una capacit\u00e0 di gestione di circa 950.000 tonnellate di rifiuti all'anno, la commercializzazione di elettricit\u00e0 per 444 GWh e la produzione di 369 GWh in gran parte da fonti alternative quali l'idroelettrico, la termo valorizzazione dei rifiuti, il teleriscaldamento e alcuni impianti a biomasse. Gestisce 593 milioni di metri cubi di gas e vende calore per 246 GWh. Tra gli asset vi sono le discarica RSNP di Grottaglie (TA) e Augusta (SR), mentre le discariche di Provaglio (BS), Castrezzato (BS), Rovato (BS), e Malagnino (CR) sono oggetto di interventi di ripristino ambientale nell\u2019ambito della gestione post-chiusura.\nStoria.\nLinea Group Holding nasce ufficialmente nel luglio 2006. Gli azionisti sono le cinque municipalizzate Cogeme Rovato, AEM Cremona, ASTEM Lodi, ASM Pavia e SCS Crema. Da agosto 2016 A2A fa parte del capitale sociale col 51%.\nLa struttura societaria di LGH \u00e8 articolata su tre livelli principali:\nLe societ\u00e0 di LGH si occupano di ambiente, energia e teleriscaldamento."}
{"id": "1517483", "revid": "1543377", "url": "https://it.wikipedia.org/wiki?curid=1517483", "title": "Otis Murphy", "text": "La formazione.\nHa studiato con celebri sassofonisti tra cui Kenneth Fischer, Eugene Rousseau e Jean-Yves Fourmeau, ottenendo i seguenti titoli di studio negli Stati Uniti ed in Francia:\nL'attivit\u00e0 concertistica.\nOtis Murphy ha ricevuto numerosi premi e riconoscimenti come esecutore, tra cui il secondo premio al concorso internazionale \"Adolphe Sax\" (Belgio) nel 1998; il terzo premio al conocrso internazionale \"Jean-Marie Londeix\" (Francia) nel 1996; il primo premio nel \"Heida Hermanns Young Artist Competition\"; il secondo premio nel \"Saint Louis Symphony Young Artist Competition\".\nHa suonato come solista ospite durante il 12\u00b0 \"World Saxophone Congress\" a Montr\u00e9al (Canada), durante il 7\u00b0 \"British Saxophone Congress\" in Galles, durante il \"New England Saxophone Symposium\" del 2003, durante il Festival internazionale di musica da camera con sassofono a Faenza nel 2003: si \u00e8 esibito come solista con l'orchestra di fiati Symphonic Winds in provincia di Bolzano nel 2007 e con la banda della marina americana durante il 26\u00b0 \"Navy Band International Saxophone Symposium\" a Washington D.C..\nHa inciso due CD: \"Memories of Dinant\" e \"Fantasy\", in duo con la moglie Haruko Murphy, pianista.\nNella sua attivit\u00e0 professionale utilizza sassofoni Yamaha e bocchini ed ance Vandoren.\nL'attivit\u00e0 didattica.\nDal 2001 \u00e8 \"Assistant Professor\" alla Jacobs School of Music della Indiana University con sede a Bloomington, Indiana. \u00c8 stato uno degli insegnanti pi\u00f9 giovani della storia della facolt\u00e0. \nTiene numerose masterclass negli Stati uniti, in Europa ed in Giappone."}
{"id": "1517486", "revid": "1272592", "url": "https://it.wikipedia.org/wiki?curid=1517486", "title": "Zio Paperone in.. Un altro Natale sul Monte Orso", "text": ""}
{"id": "1517489", "revid": "6789", "url": "https://it.wikipedia.org/wiki?curid=1517489", "title": "Claudio Quadrigario", "text": ""}
{"id": "1517492", "revid": "1543377", "url": "https://it.wikipedia.org/wiki?curid=1517492", "title": "Carlo Didimi", "text": "La sua vita da campione.\nCarlo Didimi \u00e8 stato uno dei pi\u00f9 grandi giocatori di pallone col bracciale, da molti esperti considerato il pi\u00f9 forte di sempre nel ruolo di battitore. Figlio di Francesco e Pasqualina Ercolani, ambedue nobili, ebbe titolo di conte; si dedic\u00f2 all'attivit\u00e0 atletica in et\u00e0 infantile. Fu un vero e proprio divo degli sferisteri osannato dai tifosi contemporanei e mitizzato in numerosi libri che esaltano le sue tante vittorie. Da ricordare, tra l'altro, il record del lancio della palla stabilito, nel luglio del 1823, nello sferisterio di Forl\u00ec, inaugurato proprio in quell'anno.\nIl 12 dicembre 1828 spos\u00f2 Casilde Broglio, dalla quale ebbe otto figli, dei quali due, Gervasia e Anna, morirono in tenera et\u00e0. Dopo il fallimento dei moti rivoluzionari del 1831, Didimi essendo attivista mazziniano fu denunciato ma poi, quando divent\u00f2 papa Pio IX, fu politicamente riabilitato svolgendo attivit\u00e0 di amministratore comunale dal 1847 al 1849 a Treia. Grazie ai premi vinti nei vari tornei, accumul\u00f2 una notevole fortuna: difatti nel maggio 1830 richiedeva per una sua esibizione un compenso pari a \"non meno di 600 scudi romani\" mentre un maestro elementare dello Stato Pontificio intascava dai 25 ai 60 scudi all'anno. Il campione mor\u00ec vedovo; a Didimi fu dedicata la canzone civile \"A un vincitore nel pallone\" dal suo coetaneo Giacomo Leopardi, dopo che il poeta lo vide giocare nel celebre sferisterio di Macerata.\nIl ricordo dei tifosi.\nI tifosi del campione onorarono la sua memoria intitolando a Didimi lo sferisterio e una via del suo paese natale. Inoltre a Treia, ogni anno dal 1978, nella prima settimana di agosto, ha luogo la rievocazione storica \"disfida del bracciale\", che, naturalmente, si svolge in onore del leggendario Carlo Didimi; la festa porta annualmente a Treia migliaia di visitatori alcuni dei quali provenienti anche dall'estero."}
{"id": "1517495", "revid": "77639", "url": "https://it.wikipedia.org/wiki?curid=1517495", "title": "Romanzo autobiografico", "text": ""}
{"id": "1517498", "revid": "1543377", "url": "https://it.wikipedia.org/wiki?curid=1517498", "title": "Alexandra Boulat", "text": "Biografia.\nHa frequentato l'accademia delle belle arti di Parigi dove ha studiato storia dell'arte e grafica. Ha lavorato per Sipa Press e per l'agenzia della madre: l'agenzia Cosmos. Fond\u00f2 in collaborazione con altri fotografi nel 2001 la Agenzia VII, una agenzia fotografica indipendente. I suoi lavori sono apparsi in molti giornali e settimanali come il Time, il Newsweek, il Paris Match e il National Geographic. Ha inoltre ricevuto molti premi internazionali. A fine anni '90 ha testimoniato con i suoi scatti i conflitti balcanici nel Kosovo. Successivamente \u00e8 stata in Indonesia, Afghanistan e in Pakistan. Dal 2006 si \u00e8 concentrata sui conflitti di Gaza.\nNel giugno del 2007 \u00e8 stata colta da un aneurisma cerebrale e pass\u00f2 tre settimane in un ospedale di Israele in coma farmacologico. Venne trasferita in Francia dove rimase in coma. Molti colleghi e suoi appassionati si mobilitarono per lei, ma mor\u00ec nel sonno a Parigi il 5 ottobre."}
{"id": "1517499", "revid": "438678", "url": "https://it.wikipedia.org/wiki?curid=1517499", "title": "La Sacra Bibbia (film)", "text": "La Sacra Bibbia \u00e8 un film del 1920 per la regia di Pier Antonio Gariazzo."}
{"id": "1517505", "revid": "1305772", "url": "https://it.wikipedia.org/wiki?curid=1517505", "title": "Paganitzu", "text": "Paganitzu \u00e8 un videogioco rompicapo per sistemi MS-DOS, ideato da Keith Schuler e pubblicato da Apogee Software nell'ottobre del 1991. Il gioco \u00e8 il terzo titolo di una trilogia, composta da \"Castle Zhagwhar\" e \"Chagunitzu\"; doveva avere un quarto episodio, \"Paganitzu II\", in seguito annullato e adattato a platform come \"Realms of Chaos\".\nTrama.\nla trama del gioco \u00e8 divisa in tre parti, tanti quanti gli episodi del gioco:\nL'archeologo \"Alabama Smith\", dopo il successo della spedizione precedente, decide di cercare le rovine del \"tempio degli dei\": \"Paganitzu\".\nNel primo episodio, distribuito in modalit\u00e0 shareware, \u00e8 ambientato nella parte superiore della piramide, dove \u00e8 nascosta la magica \"Crystal Rose\"; nel secondo il viaggio prosegue dentro le profondit\u00e0, per trovare il \"Silver Dagger\"; nel terzo \"Alabama\" entrer\u00e0 nel regno dei morti, per scontrarsi con il malgavio Dio del male azteco \"Omigosh\". La storia, ben curata e ricca di colpi di scena, \u00e8 raccontata da dialoghi e schermate fisse, sia durante il gioco che al termine di ogni episodio. In particolare, la sequenza finale di \"Jewel of the Yucatan\", \u00e8 lunga quasi 20 minuti.\nModalit\u00e0 di gioco.\nScopo di ogni livello \u00e8 quello di trovare l'uscita, collezionando chiavi e risolvendo degli enigmi. I nemici non possono essere uccisi, ma solo evitati o intrappolati, grazie a delle grosse pietre che possono essere spostate. Il gioco riprende idee da giochi come \"Sokoban\" e \"Chip's Challenge\".\nLivelli segreti.\nNel terzo episodio del gioco sono presenti quattro livelli segreti, due dei quali identici a livelli di \"Chaganitzu\"."}
{"id": "1517506", "revid": "486946", "url": "https://it.wikipedia.org/wiki?curid=1517506", "title": "Nel Duemila non sorge il Sole", "text": ""}
{"id": "1517508", "revid": "122998905", "url": "https://it.wikipedia.org/wiki?curid=1517508", "title": "Portella di Mare", "text": " \nPortella di Mare, \u00e8 una frazione di circa abitanti del comune di Misilmeri, della citt\u00e0 metropolitana di Palermo, Sicilia.\nCostituisce un'unica conurbazione con la citt\u00e0 di Villabate, posta a 89 metri sopra il livello del mare e circondata da montagne, la frazione si affaccia sul mar Tirreno; dista dal suo comune .\nL'attivit\u00e0 prevalente \u00e8 quella agricola. Nel corso degli ultimi decenni si \u00e8 avuto un incremento edilizio e demografico. \u00c8 presente una chiesa di recente costruzione dedicata alla Vergine del Carmelo.\nLa borgata era attraversata dalla linea ferroviaria Palermo (Sant'Erasmo)-Corleone-San Carlo, in funzione fino al 1953.\nStoria.\nPortella deriva dallo spagnolo \"portillo\", che sta ad indicare un passo montano. L'esistenza di Portella di Mare sin dal XVI secolo \u00e8 testimoniata da antichi documenti, anche se ritrovamenti di epoca preistorica e fenicio-cartaginesi sono stati rinvenuti nel territorio. Nel 1725, in contrada Cannita, su terreno di propriet\u00e0 del nobile Francesco Bonanno del Bosco, fu rinvenuto un sarcofago simile a quello scoperto nel 1695 sempre nello stesso luogo. Dal 2013 la cittadinanza si sta attivando per richiedere l'autonomia della frazione."}
{"id": "1517510", "revid": "767487", "url": "https://it.wikipedia.org/wiki?curid=1517510", "title": "Verdi pascoli", "text": "Verdi pascoli (\"The Green Pastures\") \u00e8 un film del 1936 per la regia di Marc Connelly e William Keighley.\nIl film \u00e8 l'adattamento cinematografico dell'opera teatrale omonima, premiata con il Premio Pulitzer per la drammaturgia.\nTrama.\nIl film riadatta le sacre scritture dell'Antico Testamento e specialmente la storia di No\u00e8, narrando la storia con protagonisti dei contadini americani."}
{"id": "1517515", "revid": "767487", "url": "https://it.wikipedia.org/wiki?curid=1517515", "title": "Il leone di Tebe", "text": "Il leone di Tebe \u00e8 un film del 1964 diretto da Giorgio Ferroni.\nTrama.\nFinita la guerra di Troia, tutti i principi greci vincitori tornano in patria. Ma le navi di Menelao vengono colpite da una tempesta e naufragano sulle coste dell'Egitto. Gli unici a salvarsi sono Elena di Troia e un fedele soldato. Verranno ospitati alla corte del faraone che si innamorer\u00e0 di Elena."}
{"id": "1517518", "revid": "1543377", "url": "https://it.wikipedia.org/wiki?curid=1517518", "title": "Fibrato principale", "text": "In matematica un fibrato principale \u00e8 una struttura che formalizza alcune delle caratteristiche essenziali del prodotto cartesiano \"M\" := \"X\" \u00d7 \"G\" di uno spazio topologico \"X\" con un gruppo \"G\". Analogamente ad \"M\", un fibrato principale \"P\" \u00e8 dotato di\nDiversamente da \"M\", per\u00f2, un fibrato principale manca di una scelta preferenziale sulla sezione dell'elemento neutro; non ha l'analogo di ( \"x\", \"e\" ). Non c'\u00e8 una proiezione generale su \"G\" che generalizzi la proiezione ( \"x\", \"g\" ) \u2192 \"g\" sul secondo fattore. I fibrati principali possono avere una topologia complicata, che non permette loro di essere identificati con un prodotto cartesiano anche dopo una scelta arbitraria.\nUn esempio comune di fibrato principale \u00e8 il fibrato dei riferimenti F\"E\" di un fibrato vettoriale \"E\", che consiste in tutte le basi ordinate dello spazio vettoriale associato ad ogni punto. Il gruppo \"G\" in questo caso \u00e8 il gruppo generale lineare, che agisce nella maniera usuale sulle basi. Poich\u00e9 non c'\u00e8 un modo canonico di scegliere una base per uno spazio vettoriale, un fibrato dei riferimenti manca di una scelta canonica della sezione dell'identit\u00e0.\nIn termini formali, un \"G\"-fibrato principale \u00e8 un fibrato \"P\" su uno spazio topologico \"X\" dotato di un'azione libera transitiva di un gruppo topologico \"G\" sulle fibre di \"P\". Le fibre diventano allora spazi omogenei principali per l'azione destra di \"G\" su se stesso. I \"G\"-fibrati principali sono anche fibrati con un gruppo di struttura \"G\", nel senso che ammettono una trivializzazione locale in cui le mappe di transizione sono date da trasformazioni in \"G\".\nI fibrati principali hanno importanti applicazioni in topologia e geometria differenziale. Hanno trovato applicazione anche in fisica dove costituiscono una parte della base teorica delle teorie di gauge. Inoltre, consentono di formulare la nozione di struttura di spin, in modo che risulti agevole definire cosa sia un campo spinoriale. Sono inoltre uno strumento unificatore nella teoria dei fibrati nel senso che tutti i fibrati con gruppo di struttura \"G\" determinano un unico \"G\"-fibrato principale da cui possono essere ricostruiti.\nDefinizione.\nUn \"G\"-fibrato principale \u00e8 un fibrato \u03c0 : \"P\" \u2192 \"X\" assieme a un'azione destra continua \"P\" \u00d7 \"G\" \u2192 \"P\" di un gruppo topologico \"G\" che preserva le fibre di \"P\" ed agisce liberamente e transitivamente su di esse. Come fibra astratta del fibrato si prende \"G\" stesso.\nSpesso si richiede anche che lo spazio di base \"X\" sia di Hausdorff e possibilmente paracompatto.\nNe segue che le orbite dell'azione sono precisamente le fibre di \u03c0 : \"P\" \u2192 \"X\" e che il quoziente \"P\" / \"G\" \u00e8 omeomorfo allo spazio di base \"X\". Dire che \"G\" agisce liberamente e transitivamente sulle fibre significa che le fibre ereditano una struttura di \"G\"-torsori (cio\u00e8 sono spazi con un'azione libera e transitiva di un gruppo, quindi si ha una famiglia di spazi omogenei principali sullo spazio di base). Un \"G\"-torsore \u00e8 uno spazio che \u00e8 omoemorfo a \"G\" ma manca della struttura di gruppo perch\u00e9 non c'\u00e8 una scelta canonica dell'elemento neutro.\nUn \"G\"-fibrato principale pu\u00f2 essere caratterizzato anche come un \"G\"-fibrato \u03c0 : \"P\" \u2192 \"X\" con fibra \"G\" dove il gruppo di struttura agisce sulla fibra con la traslazione sinistra. Visto che la moltiplicazione destra di \"G\" sulla fibra commuta con l'azione del gruppo di struttura (perch\u00e9 la moltiplicazione in \"G\" \u00e8 associativa), esiste una nozione invariante di moltiplicazione destra di \"G\" su \"P\". Le fibre di \u03c0 divengono allora \"G\"-torsori destri per questa azione.\nSi potrebbe anche definire un \"G\"-fibrato principale nella categoria delle variet\u00e0 lisce. In questo caso si richiede che \u03c0 : \"P\" \u2192 \"X\" sia una applicazione liscia, che \"G\" sia un gruppo di Lie, e che la corrispondente azione su \"P\" sia liscia."}
{"id": "1517520", "revid": "767487", "url": "https://it.wikipedia.org/wiki?curid=1517520", "title": "Apoptygma Berzerk", "text": "Gli Apoptygma Berzerk, anche conosciuti con l'abbreviazione APB o APOP, sono un gruppo di musica elettronica norvegese di ispirazione synthpop. Hanno vinto awards e top-10 in Germania e Scandinavia. Gli Apoptygma Berzerk hanno fatto tour in Europa, Nord America e Israele con band come i VNV Nation, Unheilig, Beborn Beton e gli Icon of Coil.\nStoria.\nIl nome \"Apoptygma Berzerk\", ha sia un significato costruito che nessun significato, dipende dalle interviste che si leggono. Il Front-man e membro originale del gruppo Stephan Groth dichiara che questo nome fu preso a caso da un dizionario. Apoptygma \u00e8 un vecchio termine greco che indica la piega di un indumento femminile. Il nome della band \u00e8 pronunciato di solito cos\u00ec a-pop-tig-ma come in greco.\nLa band, i cui testi sono in inglese, fu formata da Groth e Jon Erik Martinsen nel 1989. Registrarono alcuni demo, incluso Victims of Mutilation. Jon Erik lasci\u00f2 la band poco dopo sentendosi a disagio per la direzione della musica presa dalla band.\nStile.\nI primi due album, \"Soli Deo Gloria\" e \"7\" rappresentano lo stile originario della band, un ottimo incontro fra Synthpop ed EBM. Con \"Welcome to Earth\" il suond della band si allontana leggermente da quelli precedenti, proponendo brani sperimentali con forti influenze dalla Techno underground e soprattutto dalla Trance, dando inizio al cosiddetto Futurepop. \"Harmonizer\" del 2002 mantiene un suond simile al precedente, ma pi\u00f9 orientato verso l'electropop, mentre l'album successivo \"You and Me Against the World\" rappresenta un cambiamento totale nello stile della band. Vi \u00e8 un suono pi\u00f9 orientato verso il rock, e segna il completo distacco dal loro suono tradizionale e dalle radici EBM della band. Nel 2009 esce Rocket Science, un album come quello precedente, incentrato su sonorit\u00e0 Alternative Rock.\nMolti album hanno un pezzo nascosto che pu\u00f2 essere ascoltato mandando avanti velocemente dopo molti minuti di silenzio nell'ultimo pezzo dell'album. Per esempio su \"7\", \u00e8 presente un remix di \"Nonstop Violence\" dopo \"Love Never Dies (Part II)\".\nLa band ha anche parecchie cover song in alcuni dei loro album. Per esempio su \"7\" c'\u00e8 la cover di \"Electricity\" degli OMD mentre \"You and Me Against the World\" ha una cover di \"Cambodia\" di Kim Wilde. Hanno anche fatto una cover di Enjoy the Silence dei Depeche Mode.\nDiscografia.\nProjects from former members.\n\"Sources: apoptygmaberzerk.de, the berzerk web, and the official German fanpage.\""}
{"id": "1517522", "revid": "28406", "url": "https://it.wikipedia.org/wiki?curid=1517522", "title": "Battaglia di Pelekanon", "text": ""}
{"id": "1517525", "revid": "73843", "url": "https://it.wikipedia.org/wiki?curid=1517525", "title": "Trozza", "text": "Nell'attrezzatura navale velica, la trozza \u00e8 il collegamento metallico che unisce i pennoni delle vele quadrate, le bome ed i picchi delle vele auriche ai rispettivi alberi.\nIl collegamento \u00e8 costruito in modo tale da lasciare loro completa libert\u00e0 di movimento sia sul piano orizzontale che su quello verticale, in modo da potersi orientare come necessario."}
{"id": "1517531", "revid": "309289", "url": "https://it.wikipedia.org/wiki?curid=1517531", "title": "Sakmara", "text": "La Sakmara (in baschiro \u04ba\u0430\u04a1\u043c\u0430\u0440, \"Haqmar\") \u00e8 un fiume della Russia europea sudorientale (Repubblica Autonoma del Ba\u0161kortostan e oblast' di Orenburg), affluente di destra dell'Ural. La sua lunghezza \u00e8 di 798\u00a0km.\nNasce dal versante occidentale degli Urali meridionali e scorre inizialmente verso sud; presso la citt\u00e0 di Kuvandyk piega verso occidente, mantenendo direzione ovest-nordovest prima di sfociare nell'Ural nei pressi della citt\u00e0 di Orenburg. Il fiume scorre per tutto il suo corso pressoch\u00e9 parallelo al corso dell'Ural, mantenendosene a qualche decina di chilometri di distanza. I principali affluenti provengono tutti dalla destra idrografica: Zilair, Bol'\u0161oj Ik, Salmy\u0161.\nIl fiume \u00e8 gelato, mediamente, da novembre ad aprile."}
{"id": "1517534", "revid": "111309247", "url": "https://it.wikipedia.org/wiki?curid=1517534", "title": "Fasatura d'accensione", "text": "Con anticipo d'accensione si possono intendere l'angolo di anticipo o i millimetri di spostamento del pistone rispetto al punto morto superiore (PMS) ed \u00e8 il momento in cui l'impianto d'accensione fa scoccare la scintilla alla candela, o inietta il carburante tramite l'iniettore. Solo in casi particolari si ricorre a una fasatura in ritardo.\nPrincipio.\nL'accensione viene comandata in anticipo perch\u00e9, essendo la combustione della benzina o del gasolio piuttosto lenta, un'accensione comandata in corrispondenza del PMS farebbe ritardare eccessivamente il picco di pressione all'interno del cilindro. Impostando un anticipo corretto si ottiene un ritardo del picco pressorio ottimale (generalmente l'ottimale si ha quando il picco \u00e8 in ritardo della stessa misura rispetto all'anticipo d'accensione), quindi comandare l'accensione in anticipo permette di sfruttare la combustione il pi\u00f9 possibile nelle vicinanze del PMS, garantendo un lavoro motore pi\u00f9 elevato per via di un incremento della pressione media indicata.\nL'angolo di anticipo, per essere ottimale a tutti i regimi, non deve essere fisso, in quanto all'aumentare del regime di rotazione diminuisce il tempo a disposizione per completare la combustione. La velocit\u00e0 di propagazione del fronte di fiamma \u00e8 influenzata dal rapporto stechiometrico, dalla polverizzazione del combustibile (quanto pi\u00f9 la miscela \u00e8 povera di combustibile, o quanto pi\u00f9 \u00e8 polverizzata, tanto pi\u00f9 la combustione \u00e8 rapida), dalla quantit\u00e0 di miscela aria/benzina e dalla turbolenza della miscela stessa (una maggiore turbolenza causa una combustione pi\u00f9 veloce).\nLa fasatura pu\u00f2 essere regolata anche in ritardo rispetto al punto morto superiore: questo avviene quando si vuole ottenere un risultato particolare, come ad esempio una limitazione del regime non violenta o una limitazione nelle prestazioni, in conseguenza di una limitazione della potenza erogata dal motore.\nTipo di fasatura.\nLa fasatura, a seconda della tecnica di esecuzione o in seguito a vincoli di vario tipo, si pu\u00f2 differenziare nelle seguenti tipologie:\nFasatura fissa.\nIn questo caso l'angolo \u00e8 fisso e si mantiene costante a tutti i regimi. Questo tipo di fasatura si ottiene con l'accensione a puntine (meccanica), con l'accensione magnetica, oppure per mezzo di centraline elettroniche (analogiche o digitali). Queste ultime, specifiche per le competizioni, solitamente vengono progettate in questo modo per ragioni economiche e per via di limitazioni imposte dai regolamenti, che altrimenti dovrebbero vincolare eccessivamente il numero dei giri.\nQuesto tipo di accensione non \u00e8 il migliore per un motore, poich\u00e9 la invariabilit\u00e0 della fase d'accensione ha come conseguenza un arco di funzionamento ottimale del motore molto stretto, dato che la combustione o termina troppo presto, o termina troppo tardi. Per tale ragione, in questi motori il regime deve essere costantemente mantenuto il pi\u00f9 vicino possibile a un determinato valore di funzionamento ottimale.\nPer quanto riguarda l'accensione magnetica, questa pur avendo un anticipo fisso aumenta la sua tensione all'aumentare del regime, migliorando cos\u00ec la velocit\u00e0 di combustione e risultando pi\u00f9 efficace rispetto alle altre.\nFasatura variabile.\nIn questo caso l'angolo \u00e8 variabile e cambia in funzione del regime. Questo tipo di fasatura si ottiene con le centraline elettroniche a fasatura variabile (analogiche o digitali): con questa tecnica si fa in modo di avere una combustione ottimale a tutti i regimi, dato che per ogni valore di regime la combustione deve incominciare pi\u00f9 o meno in anticipo per poter sfruttare la massima pressione il pi\u00f9 possibile in corrispondenza del PMS (punto morto superiore). Tuttavia, \u00e8 frequente l'adozione di un metodo di fasatura che, invece di migliorare l'erogazione di potenza e coppia a tutti i regimi, fa lavorare il motore al meglio soltanto ai regimi pi\u00f9 bassi, mentre ne limita progressivamente le prestazioni a partire da un determinato regime in avanti (forte aumento dell'anticipo o forte riduzione, fino ad arrivare ad accendere dopo il PMS). Questo metodo, in apparenza poco ortodosso, trova una giustificazione nelle limitazioni imposte dalla legge relativamente alla potenza del motore e alle sue emissioni (normative antinquinamento).\nFasatura variabile 3D.\nQuesto tipo di fasatura, oltre a variare a seconda del regime del motore, varia anche a seconda del carico del motore (comando gas), permettendo di migliorarne ulteriormente la risposta: questo sistema \u00e8 stato gi\u00e0 applicato in passato su alcuni spinterogeni che, oltre alle masse rotanti di regolazione in base al regime, disponevano anche di un sistema a depressione per la regolazione in base al carico del motore. Di seguito, questo tipo di fasatura \u00e8 stato ripreso dalle accensioni elettroniche digitali, che ne hanno migliorato sensibilmente la qualit\u00e0.\nRegolazione della fasatura.\nLa fasatura si pu\u00f2 regolare in modo che la scintilla avvenga pi\u00f9 in anticipo o pi\u00f9 in ritardo, rispetto alle impostazioni iniziali, operando in vari modi:\nModificando il segnale.\nQuesto tipo di intervento fa s\u00ec che si modifichi l'intera fasatura, cos\u00ec che questa, rispetto a quella standard, risulti maggiormente anticipata o posticipata (e in egual modo) a ogni regime. Per poter fare questo, si pu\u00f2 intervenire in vari modi, anche a seconda del tipo di fasatura presente sul motore.\nModificando la centralina.\nQuesto tipo di intervento \u00e8 effettuabile solo nelle centraline di accensione di tipo elettronico o digitale (le accensioni meccaniche ne sono sprovviste) e consente di modificare l'intera fasatura, in modo che questa risulti pi\u00f9 o meno anticipata rispetto a quella standard, a seconda del singolo regime e, in alcuni casi, anche in varie situazioni di funzionamento. Dal punto di vista operativo, le alternative possibili sono le seguenti:\nQuando \u00e8 necessario rifasare?\nIl rifasamento risulta necessario in molti casi:\nMisurazione della fasatura.\nLa misurazione della fasatura \u00e8 necessaria per verificare il corretto funzionamento dell'accensione. Questa misura pu\u00f2 essere eseguita in due modi:\nVerifica statica.\nTale prova \u00e8 utilizzata principalmente dai costruttori, perch\u00e9 viene effettuata tramite l'uso di due comparatori: uno classico per la corsa del pistone e uno da vincolare all'albero motore, che viene fatto coincidere a un segno ben preciso. Questo tipo di prova ha come svantaggio l'impossibilit\u00e0 di verificare l'effettivo valore di fasatura e non permette il controllo su tutti i regimi, ma solo il valore teorico (posizionamento dei componenti e non dello scoccare della scintilla) a un determinato regime di funzionamento del motore. Questa prova restituisce il valore in mm se viene utilizzato il comparatore della corsa del pistone, mentre con l'uso di un disco goniometrico si pu\u00f2 ricavare il valore anche in gradi.\nVerifica dinamica.\nQuesta prova permette il controllo di tutta la curva di fasatura e viene effettuata utilizzando una lampada stroboscopica o una pistola stroboscopica. Questo strumento \u00e8 dotato di tre cavi, due dei quali sono di alimentazione e vanno collegati alla batteria, mentre il terzo, dotato solitamente di una pinza amperometrica, va collegato sul cavo dell'alta tensione proveniente dalla bobina di accensione e diretto alla pipetta di collegamento (definita anche come \"cappuccio\") con la candela d'accensione.\nLo strumento emette un lampo di luce ogni volta che sulla candela si verifica la scintilla, permettendo all'utilizzatore di rilevare visivamente la posizione dell'albero motore (generalmente guardando il volano o il rotore del generatore).\nSenza correzioni.\nPer ricavare la posizione precisa in gradi, si pu\u00f2 operare in tre diversi modi:\nOvviamente il disco graduato deve essere posto in modo da misurare l'anticipo, quindi bisogna in primo luogo conoscere il verso di rotazione del motore, dopodich\u00e9 si deve applicare un disco con una scala che cresce nel verso opposto della rotazione del motore.\nCon correzione.\nIn alcuni casi, come in ambito automobilistico, per sapere la fasatura di accensione \u00e8 necessario impostare il valore dell'anticipo in relazione al regime che si vuole controllare e verificare che le tacche presenti sulla puleggia dell'albero motore siano corrispondenti a quelle dell'indicatore di fasatura, il quale pu\u00f2 essere caratterizzato da una sola tacca (PMS) o anche indicare di quant'\u00e8 la sfasatura."}
{"id": "1517537", "revid": "188323", "url": "https://it.wikipedia.org/wiki?curid=1517537", "title": "Fasatura di distribuzione", "text": "La fasatura (o fase) viene intesa come sequenza di ottimale apertura delle varie valvole di un motore a quattro tempi e si basa sulla sincronia tra l'albero a camme e l'albero motore. Questa sincronia si ottiene con catena, con cinghia o con ingranaggi.\nTipo di fasatura.\nLa fasatura di distribuzione pu\u00f2 essere di due tipi:\nFasatura fissa.\nQuesto tipo di fasatura \u00e8 caratterizzato da un albero a camme tradizionale la cui posizione angolare viene definita in fase di progetto per assicurare la coppia massima in un certo punto di funzionamento. Con questo sistema non risulta possibile posticipare o anticipare l'apertura e la chiusura delle valvole a seconda del regime. Questo tipo di fasatura \u00e8 parte della distribuzione classica, utilizzata per anni nei motori ad accensione comandata dove per variare il comportamento del motore era necessario sostituire l'albero a camme. La fasatura fissa \u00e8 un sistema semplice ed \u00e8 stato spesso usato nelle competizioni data la sua compattezza e semplicit\u00e0. Per via dei limiti pi\u00f9 stringenti riguardo alle emissioni inquinanti, molti produttori sono passati sui loro motori da un sistema a fasatura fissa a uno a fasatura variabile per aumentarne l'efficienza in un numero maggiore di condizioni di funzionamento.\nFasatura variabile.\nUn motore a \"fasatura variabile\" ha uno schema di distribuzione che varia al variare dei regimi. Generalmente si utilizzano degli ausili idraulici o speciali alberi a camme che in determinate condizioni o modificano la fasatura o il numero di valvole che lavorano, consentendo di ottimizzare le prestazioni e i consumi (riducendo quindi anche l'inquinamento). Un altro motivo per cui si pu\u00f2 utilizzare questa tecnologia \u00e8 per permettere un comportamento differenziato del motore, in modo che fino a un determinato numero di giri o impostazione elettronica ad esempio si abbia un comportamento \"dolce\" e oltre un certo regime un comportamento sportivo.\nTipo di controllo.\nLa modifica della fasatura pu\u00f2 avvenire per:\nSistemi di fasatura variabile.\nFu l'Alfa Romeo a inventare tale sistema e a mettere sul mercato la prima auto con motore a fasatura variabile. Oggi esistono vari sistemi di fasatura:\nDa questi sistemi, relativamente simili e \"figli\" del variatore di fase Alfa Romeo, si differisce in modo sostanziale il sistema MultiAir di FIAT/FPT. Questo sistema di controllo automatico, privo di valvola a farfalla, permette di avere la medesima flessibilit\u00e0 di un sistema camless in un sistema a camme; permette un controllo totale delle valvole. Si tratta di una soluzione innovativa non ancora interpretata da altri costruttori.\nRegolazione della fasatura.\nLa fasatura si pu\u00f2 regolare in modo che l'apertura/chiusura avvenga in momenti diversi, operando in vari modi:\nModificando il collegamento.\nQuesto tipo d'intervento, fa s\u00ec che venga sfalsata l'intera fasatura, in modo che questa risulti maggiormente anticipata o posticipata in egual modo a ogni regime rispetto a quella standard.\nPer far ci\u00f2 \u00e8 sufficiente spostare in anticipo o posticipo l'albero a camme rispetto all'organo di giunzione con l'albero motore,\nquesta modifica \u00e8 pi\u00f9 o meno facile da effettuare a seconda del sistema che si ha per la sincronizzazione dell'albero a camme con l'ingranaggio che la pilota che pu\u00f2 essere:\nSostituendo l'albero a camme.\nQuesto tipo d'intervento \u00e8 il pi\u00f9 costoso, ma si ottiene una migliore regolazione della fasatura, infatti permette:\nMisurazione della fasatura.\nLa misurazione della fasatura pu\u00f2 essere necessaria per controllare il corretto sincronismo della distribuzione, dell'usura delle camme e dell'appropriatezza delle stesse per determinati utilizzi. Questa misurazione viene fatta tramite un disco goniometrico applicato all'albero motore: facendo ruotare l'albero si rileva a quale angolo avviene l'apertura e la chiusura delle valvole, a partire da un gioco valvola di 0,1 mm o 1 mm, questo parametro fa variare in modo consistente sia la durata della fasatura, sia l'inizio della fasatura.\nQuesto tipo di controllo generalmente non \u00e8 necessario nel caso d'utilizzo di componentistica di serie nuova o a ridotto utilizzo, per via delle punzonature o segni presenti sui vari organi della distribuzione, che permettono la messa in fase in pochi attimi e della nessuna o limitata usura del componente.\nLe fasature d'aspirazione e di scarico non sono simmetriche. Quindi per ogni apertura e chiusura di una valvola va specificato, oltre al punto morto, anche se l'azionamento deve avvenire prima o dopo (Valvole d'aspirazione: apertura 36\u00b0 PPMS, chiusura 70\u00b0 DPMI; Valvole di scarico: apertura 64\u00b0 PPMI, chiusura 28\u00b0 DPMS)."}
{"id": "1517541", "revid": "1714743", "url": "https://it.wikipedia.org/wiki?curid=1517541", "title": "Urraca Fern\u00e1ndez di Castiglia", "text": "Origine.\nFiglia del conte di Castiglia, Fern\u00e1n Gonz\u00e1lez e di Sancha Sanchez di Pamplona (900-955 circa, figlia del re di Pamplona, Sancho I Garc\u00e9s e Toda di Navarra) che, nel 924, era rimasta vedova del re di Le\u00f3n Ordo\u00f1o II e poi, nel 931, di \u00c1lvaro Herrameliz, che gli aveva lasciato le tre contee di Lantar\u00f3n, Cerezo e \u00c1lava, che, alla sua morte erano state riunite alla contea di Castiglia.\nBiografia.\nSia, secondo la Cronaca di Sampiro che, secondo il codice di Roda, seguendo la politica matrimoniale di convenienza di suo padre, Ferdinando, nel 944 circa, Urraca, ancora bambina, spos\u00f2 il figlio primogenito del re di Le\u00f3n Ramiro II, l'erede al trono Ordo\u00f1o.\nNel 951, alla morte del suocero Ramiro II, l'ascesa al trono di Ordo\u00f1o fu messa in discussione dal fratellastro Sancho \"il Grasso\".&lt;br&gt;La contesa port\u00f2 ad una guerra civile tra Ordo\u00f1o e Sancho; il conte di Castiglia si schier\u00f2 con Sancho contro il genero che per rivalsa ripudi\u00f2 Urraca. La guerra si concluse nel 953 con la vittoria di Ordo\u00f1o III. \nDopo essere rimasta vedova, nel 956, Urraca fu data in sposa, nel 958 al re del Le\u00f3n Ordo\u00f1o IV, che nel frattempo aveva spodestato Sancho I \"il Grasso\", successore di Ordo\u00f1o III. Urraca e Ordo\u00f1o IV erano cugini primi, perch\u00e9 le rispettive madri, Sancha e Onneca erano sorelle&lt;br&gt;Sancho per\u00f2, con l'aiut\u00f2 dei musulmani del califfo \u02bfAbd al-Ra\u1e25m\u0101n III, riprese la guerra e, nel 960, con l'aiuto della nobilt\u00e0 leonese e navarrese, invase la Castiglia, fece prigioniero il conte Ferdinando Gonz\u00e1lez, mentre Ordo\u00f1o IV si rifugiava dapprima nelle Asturie e poi a Burgos e quindi, avendo perso la speranza di riconquistare il trono, abbandonata Urraca a Burgos (la qual cosa offese il padre, Fern\u00e1n Gonz\u00e1lez, che fece atto di vassallaggio a Sancho) si rec\u00f2 a Cordova, per cercare l'aiuto del califfo al-Andalus.\nRimasta ancora una volta vedova, Urraca nel 962, si spos\u00f2, col conte (\"de jure\") d'Aragona ed erede al trono di Navarra, Sancho, figlio del re di Pamplona, Garcia I, che era fratello di sua madre, Sancha, quindi per la seconda volta sposava un suo cugino primo.\nNel 970, alla morte dello zio e suocero, Garcia I, Urraca divenne per la terza volta regina, consorte del re di Navarra e anche contessa, consorte del conte (effettivo) d'Aragona. Durante gli anni di regno Urraca compare, come regina, in diversi documenti di donazioni a vari monasteri.\nIn quegli anni la guerra contro le truppe di al-Andalus si era intensificata e siccome con le armi non aveva ottenuto alcun risultato, il marito Sancho II, nel 982, dopo essere stato sbaragliato nella battaglia di Rueda, 40\u00a0km circa a SE di Simancas, si rec\u00f2 a Cordova, con parecchi regali per il vittorioso \"hajib\", Almanzor, riuscendo ad ottenere un trattato di pace, dandogli per\u00f2 in moglie, la propria figlia Urraca, la quale fu chiamata Abda e diede ad Almanzor un figlio, Abd al-Rahman soprannominato Sanchuelo, perch\u00e9 assomigliava al nonno, Sancho, che divenne l'erede del califfo.\nUrraca, nel 994, rimasta per la terza volta vedova, si ritir\u00f2 in convento. Il marito, Sancho II lasci\u00f2 i titoli di re di Navarra e conte di Aragona al figlio primogenito Garcia II Sanchez.\nUrraca mor\u00ec dopo il 1007.\nFigli.\nUrraca e Ordo\u00f1o III ebbero due figli:\nUrraca a Ordo\u00f1o IV non diede figli.\nUrraca e Sancho ebbero sei o forse sette figli:\nSancho ebbe anche una figlia illegittima"}
{"id": "1517542", "revid": "1409041", "url": "https://it.wikipedia.org/wiki?curid=1517542", "title": "Iperzola Ponteroncariale", "text": ""}
{"id": "1517544", "revid": "767487", "url": "https://it.wikipedia.org/wiki?curid=1517544", "title": "Olympics", "text": "Olympics \u00e8 un cortometraggio d'animazione diretto dal regista Bruno Bozzetto.\n\u00c8 una parodia dello sport."}
{"id": "1517545", "revid": "125739153", "url": "https://it.wikipedia.org/wiki?curid=1517545", "title": "Chris Dreja", "text": "\u00c8 noto per essere stato il chitarrista ritmico prima, e bassista poi, della rock-band inglese degli Yardbirds a partire dalla met\u00e0 degli anni sessanta.\nSuo padre era di nazionalit\u00e0 polacca.\nDopo lo scioglimento degli Yardbirds, Jimmy Page gli offr\u00ec il ruolo di bassista nella nuova band che aveva appena formato, nota come New Yardbirds, il primo nucleo di quelli che sarebbero divenuti i Led Zeppelin. Dreja rifiut\u00f2 per dedicarsi alla sua passione per la fotografia; \u00e8 stato lui a fotografare i membri dei Led Zeppelin per il retro della copertina del loro album di debutto.\nDreja ha preso parte alla riunione degli Yardbirds nel 1992."}
{"id": "1517547", "revid": "115533", "url": "https://it.wikipedia.org/wiki?curid=1517547", "title": "Basilica Papale di San Pietro in Vaticano", "text": ""}
{"id": "1517548", "revid": "15756", "url": "https://it.wikipedia.org/wiki?curid=1517548", "title": "Bernardino Lotti", "text": "Biografia.\nBernardino Lotti nacque a Massa Marittima da Luigi Lotti e Maria Manenti. Fece i suoi primi studi nella sua citt\u00e0 natale e a Siena, passando poi all'Universit\u00e0 di Pisa, dove si laure\u00f2 in Scienze Matematiche nel 1870 e l'anno successivo consegu\u00ec il diploma di Ingegnere civile.\nSempre nel 1871 vinse il concorso di operatore straordinario del Regio Comitato Geologico che al tempo aveva sede a Firenze (il Comitato si trasfer\u00ec a Roma tre anni dopo), ma prender\u00e0 servizio effettivo come geologo-rilevatore solo nel 1879, con il compito di preparare la carta geologica del nuovo Stato Italiano.\nNell'intervallo di tempo che intercorre tra la vincita del concorso e l'entrata in servizio, il Lotti rifiut\u00f2 la nomina come ingegnere nel Corpo Statale delle Miniere, e intraprese tutta una serie di studi che gli valsero una certa notoriet\u00e0, tanto che nel 1876 fu chiamato a reggere la cattedra di Geologia e Mineralogia all'Universit\u00e0 di Catania, che di nuovo rifiut\u00f2.\nTerminato il rilevamento geologico della Toscana, fu chiamato, in qualit\u00e0 di Ingegnere Capo, all'Ufficio Geologico di Roma, dove si interess\u00f2 del rilevamento geologico dell'Umbria. Pass\u00f2 poi nel 1911 alla Direzione dello stesso Ufficio, rimanendovi fino al momento nel quale raggiunse l'et\u00e0 della pensione, nel 1919.\nNel 1912 fu nominato presidente della Societ\u00e0 Geologica Italiana.\nDi fede socialista e amico di Turati, continu\u00f2 a sostenere le sue idee anche durante il regime fascista. Collabor\u00f2 al periodico socialista La Martinella, usando lo pseudonimo di \"Biel\"\nMor\u00ec a Roma l'11 gennaio 1933.\nNel 1933 a lui \u00e8 stato intitolato l'Istituto Statale di Istruzione Superiore di Massa Marittima.\nOpere.\nNei 40 anni che trascorse al Regio Ufficio Geologico, il Lotti rilev\u00f2, in buona parte da solo, 22 fogli al 100.000 della carta geologica d'Italia, ossia tutti i 16 fogli della Toscana e 6 dell'Umbria. A questo proposito il professore Giorgio Marinelli dell'Universit\u00e0 di Pisa, in un suo scritto commemorativo sul Lotti del 1983, afferma che l'illustre geologo massetano \"dall'et\u00e0 di 32 anni, quando nel 1879 prese servizio, a quando and\u00f2 in pensione nel 1919, percorse a piedi e talvolta con il mulo, il territorio di 252 tavolette al 25.000, scala in cui veniva effettuato il rilevamento, ognuna delle quali rappresenta una superficie di 100 km\u00b2\".\nNel necrologio del Lotti, scritto nel 1934, dal prof. Michele Gortani dell'Universit\u00e0 di Bologna sul Bollettino del R. Ufficio Geologico d'Italia, si legge: \"Bernardino Lotti fu invero uno dei pi\u00f9 eminenti e caratteristici rappresentanti di quel periodo degli studi geologici italiani che si \u00e8 chiuso, pu\u00f2 dirsi, con la Grande Guerra (1914-18): eminente cos\u00ec per vigore d'ingegno come per attivit\u00e0 indefessa, cos\u00ec per vastit\u00e0 di campi esplorati come per variet\u00e0 di argomenti approfonditi, cos\u00ec per l'appassionato entusiasmo come per l'ardore tenace nelle discussioni scientifiche. Entrato a trentadue anni (definitivamente) nel R. Ufficio Geologico, egli vi manifestava subito le sue doti preclare, ponendosi tosto in linea con quella schiera valorosa che poneva l'ancor giovane istituzione al livello delle pi\u00f9 ammirate e celebrate straniere, alacremente rilevando il suolo italiano con solidit\u00e0 di preparazione, continuit\u00e0 di metodo e accuratezza di indagine\". Pi\u00f9 avanti l'illustre professore, a proposito degli \"acuti studi di geologia mineraria\" condotti dal Lotti, afferma: \"Se a lui deve progressi notevoli la scienza, il Massetano e la regione Amiatina gli devono gran parte della prosperit\u00e0 che acquistarono nell'ultimo cinquantennio. Specialmente fertile di risultati fu a questo riguardo l'attivit\u00e0 del Lotti nel periodo tra il 1885 e il 1900; \u00e8 di tali anni lo studio genetico dei giacimenti di Massa Marittima con la scoperta dei filoni calaminari e della mineralizzazione cuprifera del grosso filone di Boccheggiano, la scoperta del grande giacimento piritoso di Gavorrano, la messa in evidenza dei giacimenti cinabriferi di Abbadia S. Salvadore e di Pereta\".\nInfatti, grazie alle sue scoperte sui filoni dell'area di Massa Marittima, contribu\u00ec allo sviluppo delle attivit\u00e0 estrattive nell'area di Boccheggiano e di Niccioleta, ed in seguito di Gavorrano e del Monte Amiata.\nGortani conclude: \"Ben a ragione, pertanto, la Societ\u00e0 Geologica Italiana voleva Bernardino Lotti alla sua presidenza nel 1912 e la Societ\u00e0 Mineralogica di Pietroburgo e la Societ\u00e0 Belga di Geologia lo nominavano loro membro onorario\".\nAl Lotti va attribuita la prima carta geologica dell'Isola d'Elba del 1882."}
{"id": "1517549", "revid": "1684799", "url": "https://it.wikipedia.org/wiki?curid=1517549", "title": "Assedio di Nicea", "text": ""}
{"id": "1517555", "revid": "767487", "url": "https://it.wikipedia.org/wiki?curid=1517555", "title": "Cendres de lune", "text": "Cendres de lune \u00e8 il primo album studio della cantante francese Myl\u00e8ne Farmer, pubblicato nel 1986 dalla Polydor Records.\nL'album fu pubblicato in Francia, Canada e Germania. Riscosse un successo moderato in Francia, se comparato ai successivi album della cantante, ma serv\u00ec a lanciare la sua carriera.\nLe tematiche di base dell'universo di Myl\u00e8ne Farmer iniziarono ad imporsi; i toni \"dark\" dell'album contrastavano enormemente con le canzoni ottimistiche di met\u00e0 anni Ottanta.\nAd eccezione dei brani \"Maman a tort\" e \"Libertine\", la musica dell'album \u00e8 stata prodotta da Laurent Boutonnat, che fece un grande utilizzo di sintetizzatori e chitarre acustiche d'ispirazione New wave.\nLa foto per la copertina del disco, in bianco e nero, \u00e8 stata realizzata da Laurent Boutonnat e mostra Myl\u00e8ne Farmer di profilo, con un'espressione malinconica, che indossa un cappello.\nIl disco.\nIl primo lavoro discografico di Myl\u00e8ne Farmer uscir\u00e0 dopo ben 4 singoli (e, di questi, solo 3 verranno inseriti nell'album): \"Maman a tort\" (che avr\u00e0 un discreto successo), \"On est tous des imb\u00e9ciles\" (probabilmente il peggior flop della sua carriera), \"Plus grandir\" (stessa sorte del primo singolo). Ma il vero successo arriva con \"Libertine\" (300\u00a0000 copie), che permetter\u00e0 alla Farmer e a Laurent Boutonnat di far uscire il loro primo album di debutto: questo nella prima edizione sar\u00e0 composto solo da 9 tracce di cui Myl\u00e8ne Farmer non sar\u00e0 unica autrice, ma altri testi verranno affidati allo stesso Boutonnat e al loro amico J\u00e9r\u00f4me Dahan. Anche nelle musiche Boutonnat non \u00e8 unico artefice, poich\u00e9 verr\u00e0 affiancato nuovamente da J\u00e9r\u00f4me Dahan e dall'autore della versione originale di \"Libertine\", Jean-Claude D\u00e9qu\u00e9ant. Il duo per promuovere definitivamente l'album creano un'ultima perla, \"Tristana\", che uscir\u00e0 come singolo e verr\u00e0 aggiunta all'opus insieme a due remix. \"Cendres de lune\" s'impone nelle classifiche e Myl\u00e8ne Farmer crea la sua immagine soprattutto attraverso i suoi leggendari videoclip: in \"Libertine\" diventa finalmente rossa e interpreta una lussuriosa giovane libertina alle prese con i suoi amori e la sua rivale. Il video \u00e8 una novit\u00e0 assoluta poich\u00e9 la Farmer sar\u00e0 la prima donna in assoluto a spogliarsi completamente in un video. Quest'ultimo durer\u00e0 pi\u00f9 di 10 minuti, altra novit\u00e0. Il video di \"Tristana\" non sar\u00e0 da meno: qui Myl\u00e8ne idea e interpreta una versione della fiaba di \"Biancaneve\" senza lieto fine..."}
{"id": "1517560", "revid": "125655410", "url": "https://it.wikipedia.org/wiki?curid=1517560", "title": "Episodi de I Griffin (quinta stagione)", "text": "La quinta stagione della serie televisiva I Griffin, composta da 18 episodi, \u00e8 stata trasmessa negli Stati Uniti, da Fox, dal 10 settembre 2006 al 20 maggio 2007.\nIn Italia la stagione \u00e8 stata trasmessa dal 1\u00ba al 23 febbraio 2010 su Italia 1 saltando 1 episodio. L'episodio inedito \u00e8 stato recuperato il 19 maggio 2010 su Italia 1. \nPrima della messa in onda, i primi 13 episodi in lingua italiana sono stati resi dapprima disponibili in DVD dal 19 maggio 2009, mentre i restanti 5 dall'8 luglio 2010.\nL'attrice statunitense Drew Barrymore ha prestato la voce al personaggio di Jillian Russell, la sexy ex-fidanzata bulimica di Brian.\n\"Stewie ama Lois\".\nDurante un esame della prostata, Peter crede di essere stato violentato dal dottore e cos\u00ec lo denuncia al municipio di Quahog facendolo licenziare. Nel frattempo Stewie, dopo che Lois gli ha aggiustato l'orsacchiotto Rupert sbranato precedentemente da un cane al parco, comincia ad affezionarsi a lei.\n\"Telma e Tom\".\nTelma (la madre di Peter) lascia Francis, suo marito, e flirta con il giornalista Tom Tucker. Peter si oppone, cambiando poi idea. Nel frattempo Brian e Stewie diventano i protagonisti di un programma radiofonico, il quale ben presto avr\u00e0 successo.\n\"Minaccia su Quahog\".\nDopo essere stata appiedata dal padre Peter, Meg lo convince a comprarle un'automobile. Non soddisfatta dell'acquisto (il mezzo scelto dal padre \u00e8 un carro armato), decide di cercarsi un lavoro e lo trova nel Superstore USA, un nuovo centro commerciale. Quest'ultimo per\u00f2 crea problemi a tutta la citt\u00e0: chiusura degli esercizi commerciali pi\u00f9 piccoli, ondata di caldo, e blackout nelle case.\n\"Salvate il soldato Brian\".\nIn seguito ad una campagna pubblicitaria favorevole all'esercito, Stewie si arruola e, con l'inganno, trascina dentro anche Brian. Nel frattempo Chris si unisce ad un gruppo rock dissacratore.\n\"Fischia mentre tua moglie lavora\".\nNel giocare imprudentemente con i fuochi d'artificio, Peter si ritrova con una mano dilaniata. Non riuscendo pi\u00f9 a fare il suo lavoro al computer nella fabbrica di birra, chiede aiuto a Lois. Intanto Brian frequenta una ragazza bionda tanto bella quanto tonta e Stewie lo schernisce per questa cosa.\n\"Drizza le orecchie\".\nLois diventa insegnante di educazione sessuale nella scuola di Meg e Chris, ma viene subito licenziata perch\u00e9 consigliava l'uso del preservativo. Ad una conferenza un pastore convince i ragazzi all'astinenza dal sesso prematrimoniale. Stewie \u00e8 alle prese con la cattura della fatina dei dentini.\n\"Tra finzione e realt\u00e0\".\nStewie rivede dopo tanto tempo Olivia, l'attrice bambina che ha conosciuto alla scuola di recitazione. Se ne innamora e riesce addirittura a sposarla. Peter al cinema si commuove con un film sentimentale al punto che decide di girarne uno come regista, ma a modo suo.\n\"Al limite della legalit\u00e0\".\nIl sindaco Adam West, dopo aver visto un film del 1984, manda le forze di polizia della citt\u00e0 in Colombia per salvare un personaggio di fantasia. In citt\u00e0 regna il caos per la mancanza di forze dell'ordine e Peter e i suoi amici diventeranno poliziotti. Intanto Meg, non avendo nessuno con cui andare al ballo della scuola, accetta di essere accompagnata da Brian. Meg e Brian si baciano e, da quel momento, Meg impazzir\u00e0 per lui, diventando ossessiva nonostante Brian gli dica che \u00e8 stato solo un errore causato dall'alcool.\n\"Alla ricerca di Rupert\".\nIn un mercatino organizzato dai Griffin, Brian vende per sbaglio Rupert, l'orsacchiotto di Stewie, e decide di ritrovarlo con lui. Nel frattempo Peter, nel tentativo di eseguire un salto mortale con la macchina, causa molti danni e il suo amico Joe gli ritira la patente. Meg sar\u00e0 la sua autista personale e comincer\u00e0 perfino ad essergli simpatica.\nCuriosit\u00e0.\n\u00c8 presente una scena eliminata (non doppiata in italiano) dove Lois prende in mano la videocassetta del film \"La storia segreta di Stewie Griffin\"\n\"I due pap\u00e0 di Peter\".\nDurante la festa di compleanno di Meg, Peter, nel tentativo di fare un'esibizione con un monociclo sulle scale, cade e uccide Francis. Ma dopo scopre che Francis non era suo padre e scopre che suo padre \u00e8 un alcolista irlandese di nome Mickey McFinnigan. Cos\u00ec va a trovarlo insieme a Brian ma suo padre inizialmente non lo accetta. Soltanto dopo aver pareggiato con lui ad una gara di alcool Mickey accetta Peter e gli d\u00e0 il benvenuto nella propria famiglia.\n\"A A Abbronzatissimo\".\nStewie si \u00e8 abbronzato dopo che Peter si era dimenticato di mettergli la crema protettiva durante una partita di golf. Cos\u00ec Stewie decide di mantenere l'abbronzatura e se ne vanta. Per\u00f2 quando un giorno decise di usare una macchina per abbronzarsi per almeno un quarto d'ora, Brian si dimentica di chiamarlo e quindi Stewie si ritrova con la pelle bruciata. Nel frattempo, Chris viene picchiato da Kyle, un bullo di zona e Peter si offre volontario di andare a casa sua per chiarire la faccenda, ma finisce per picchiarlo*. Cos\u00ec il giorno dopo Peter gli chiede scusa e Kyle gli dice che come bullo Peter non \u00e8 niente male. Cos\u00ec Peter diventa bullo del quartiere in cui vive.\n\"Airport '07\".\nDopo aver visto uno spettacolo dei mangia pannocchie, Peter diventa uno di loro e si compra anche un pick-up. Un giorno accompagna Quagmire all'aeroporto dicendo che lui era pilota. Prima di andarsene Peter stacca la manichetta del carburante dall'aereo e ricarica il suo fuoristrada, convinto cos\u00ec di poter volare col suo nuovo veicolo. L'aereo precipita senza che nessuno rimanga ferito, e Quagmire che era ai comandi, viene licenziato perdendo anche la casa, e cos\u00ec viene ospitato in casa Griffin.\n\"Bill, ti presento Lois\".\nDopo essere stato battuto da un polpo fuoriuscito dall'acquario di Quahog, Peter scopre di essere grasso e comincia a fare flessioni. Un giorno aiuta Bill Clinton a riparare lo pneumatico bucato della sua limousine. Peter, credendosi pi\u00f9 forte, la solleva spezzandosi la schiena. Successivamente i due diventano amici, ma Lois non \u00e8 d'accordo. Intanto Lois, arrabbiata con Brian che utilizza il giardino per i suoi bisogni, lo costringe ad usare il water.\n\"Pranzo a rotelle\".\nUna somma inaspettata permette ai Griffin di aprire un ristorante, ma nella gestione del locale Peter si rivela intollerante nei confronti dei soggetti diversamente abili, tra cui Joe Swanson. Quando Peter si rompe una gamba, capisce quanto sia dura la vita su una sedia a rotelle e chieder\u00e0 scusa a Joe per aver trattato male lui e gli altri nelle sue stesse condizioni.\n\"Anche i ragazzi piangono\".\nLois ottiene un lavoro come nuova organista nella chiesa e costringe tutta la famiglia ad essere presente ogni domenica. Qui Stewie scambia il vino per punch e ne beve troppo, finendo per vomitarlo. Per questo motivo, il sacerdote crede che il bambino sia posseduto dal demonio (aveva sputato il \"sangue di Cristo\") ma al momento dell'esorcismo, i Griffin scappano in campagna dalla sorella di Lois, Carol, in Texas. Intanto Meg e Chris, per una scommessa studentesca, devono rubare un paio di mutande dal ranch di George W. Bush.\n\"Una scuola per Chris\".\nBrian si accorge che il libro di testo che sta studiando Chris \u00e8 obsoleto. Sconvolta da questa notizia Lois decide di lamentarsi dal preside Shepherd il quale le spiega che non pu\u00f2 permettersi libri di testo nuovi a causa del basso punteggio nel test di valutazione generale degli studenti. Per migliorare la media il preside deve espellere lo studente pi\u00f9 stupido.\n\"Lois sindaco di Quahog\".\nLois decide di candidarsi sindaco alle prossime elezioni dopo aver scoperto che il sindaco West permetteva le discariche abusive in cambio di gel gratis per i suoi capelli. Appoggiata da Peter e da molti cittadini di Quahog, Lois riesce a vincere le elezioni.\n\"Ti presento i miei\".\nPeter, geloso delle imprese erotiche di Quagmire, decide di convocare Morte con un falso allarme, per farsi spedire per un giorno con Brian nel 1984 e cercare di spassarsela. Al ritorno scopre un presente alternativo dove Glen Quagmire \u00e8 sposato con Lois."}
{"id": "1517562", "revid": "287204", "url": "https://it.wikipedia.org/wiki?curid=1517562", "title": "La pelle (romanzo)", "text": "La pelle \u00e8 un romanzo dello scrittore italiano Curzio Malaparte, pubblicato nel 1949. Narra dell'occupazione alleata in Italia dal 1943 al 1945.\nNel romanzo, ambientato in massima parte a Napoli, Malaparte pone in contrasto l'innocenza (e ingenuit\u00e0) dei soldati americani con la disperazione e corruzione degli italiani sconfitti; soprattutto mette in dubbio le facili interpretazioni moralistiche del conflitto.\nIl libro attinge molto, come il precedente \"Kaputt\", all'esperienza di guerra dell'autore, che dal novembre 1943 al marzo 1946 svolse le funzioni di ufficiale di collegamento aggregato all'Alto Comando statunitense in Italia (\"Kaputt\" \u00e8 invece basato sulle esperienze di Malaparte sul fronte russo, dove era nella doppia veste di ufficiale del Regio Esercito e corrispondente del \"Corriere della Sera\").\nNel 1950 il libro venne condannato dal Vaticano e messo all'Indice dei libri proibiti (Index Librorum Prohibitorum).\nDa questo romanzo \u00e8 stato tratto il film omonimo del 1981, diretto da Liliana Cavani."}
{"id": "1517566", "revid": "363629", "url": "https://it.wikipedia.org/wiki?curid=1517566", "title": "Raggio solare", "text": "Il raggio solare (abbreviato in R\u2299) \u00e8 un'unit\u00e0 di misura impiegata in astronomia ed astrofisica per esprimere le dimensioni di una stella e di altri oggetti di grandi dimensioni. \u00c8 uguale al raggio del Sole, il cui valore \u00e8:\nIl raggio solare equivale a circa 109 volte il raggio della Terra."}
{"id": "1517567", "revid": "2163589", "url": "https://it.wikipedia.org/wiki?curid=1517567", "title": "Empire Windrush", "text": "La Empire Windrush \u00e8 stata una nave passeggeri costruita in Germania dalla Blohm + Voss nel 1930 con il nome Monte Rosa. Oper\u00f2 come nave di linea negli anni trenta per la compagnia Hamburg S\u00fcd e come nave per il trasporto delle truppe tedesche durante la seconda guerra mondiale. Alla fine del conflitto fu acquisita dal governo britannico come risarcimento di guerra e rinominata \"Empire Windrush\".\nLa \"Generazione Windrush\".\nLa nave ebbe una parte rilevante nella storia multietnica del Regno Unito: il 22 giugno 1948 la \"Empire Windrush\" approd\u00f2 a Tilbury con 492 passeggeri provenienti dalla Giamaica, che speravano di cominciare una nuova vita nel Regno Unito. I passeggeri furono il primo grande gruppo di immigranti, provenienti dalle Indie Occidentali, che si trasferirono nel Regno Unito dopo la Seconda guerra mondiale.\nLo sbarco dei passeggeri divenne un episodio di grande importanza per la storia moderna della Gran Bretagna, simboleggiando l'inizio delle relazioni multiculturali moderne che avrebbero cambiato la societ\u00e0 inglese in modo significativo negli anni a venire. Nel 1998, un'area pubblica a Brixton venne chiamata \"Windrush Square\" per commemorare il cinquantesimo anniversario dell'arrivo degli Indiani Occidentali."}
{"id": "1517574", "revid": "173617", "url": "https://it.wikipedia.org/wiki?curid=1517574", "title": "Bilawal Bhutto Zardari", "text": "Biografia.\nDopo aver frequentato la \"Rashid School for Boys\" di Dubai, si \u00e8 iscritto ai corsi di storia e scienze politiche dell'Universit\u00e0 di Oxford, gi\u00e0 frequentata anche dalla madre e dal nonno. \u00c8 cintura nera di taekwondo.\nNonostante la giovane et\u00e0, il 30 dicembre 2007 \u00e8 succeduto a Benazir Bhutto alla guida del Partito Popolare Pakistano, in seguito all'assassinio di lei. La successione \u00e8 stata sostenuta dal padre Asif Ali Zardari, erede designato della signora Bhutto. In quanto ancora studente universitario, Bilawal \u00e8 comunque assistito dal padre nella direzione del partito. Ha adottato pubblicamente il cognome Bhutto il giorno della designazione."}
{"id": "1517575", "revid": "181699", "url": "https://it.wikipedia.org/wiki?curid=1517575", "title": "Bilawal Zardari", "text": ""}
{"id": "1517580", "revid": "256896", "url": "https://it.wikipedia.org/wiki?curid=1517580", "title": "Architettura APIC della Intel", "text": "L'architettura APIC (Advanced Programmable Interrupt Controller) \u00e8 un sistema di controllori avanzati di interruzioni programmabili progettato dalla Intel per essere utilizzato in sistemi di elaborazione che prevedono sistemi multiprocessore simmetrici. \nFunzionamento.\nL'architettura APIC consta di due componenti: il Local APIC (LAPIC) e l'I/O APIC. Il LAPIC \u00e8 integrato in ogni CPU di sistema mentre l'I/O APIC risiede nei vari bus periferici, trovando, di solito, un I/O APIC per ognuno di essi. \nNei sistemi che contengono i PIC (Programmable Interrupt Controller) Intel 8259, quest'ultimo pu\u00f2 essere connesso o al LAPIC del processore di \"bootstrap\" di sistema (BSP) o a uno degli I/O APIC di sistema o ad entrambi, anche se, da un punto di vista logico, l'8259 presenta, in un dato istante, una sola connessione.\nLocal APIC.\nI LAPIC gestiscono tutte le interruzioni esterne per conto del processore di cui fanno parte. Inoltre, sono in grado di accettare e generare IPI, Interruzioni Inter-Processor, tra LAPIC. I LAPIC prevedono fino a 224 vettori di IRQ utili provenienti dagli I/O APIC. In realt\u00e0 i vettori vanno da 0 a 255 ma i numeri da 0 a 31 sono riservati per la gestione delle eccezioni dei processori x86.\nI/O APIC.\nGli I/O APIC contengono una tabella di ridirezione, utilizzata per instradare le interruzioni che essi ricevono dai bus periferici verso uno o pi\u00f9 Local APIC."}
{"id": "1517590", "revid": "110157", "url": "https://it.wikipedia.org/wiki?curid=1517590", "title": "Prva Liga 1991-1992", "text": "La Prva savezna liga SFRJ 1991-1992, conosciuta semplicemente come Prva liga 1991-1992, fu la 63\u00aa ed ultima edizione del campionato jugoslavo di calcio, la 46\u00aa dopo la fine della seconda guerra mondiale. La vittoria finale fu appannaggio della , al suo diciannovesimo titolo, terzo consecutivo.\nNel ranking UEFA 1991-92 la Prva liga \u2013 contando anche i risultati delle \"secessioniste\" Dinamo Zagabria e Hajduk Spalato qualificatesi grazie al piazzamento nella Prva liga 1990-91 \u2013 si piazz\u00f2 al 13\u00ba posto (8\u00ba nel quinquennale 1987-1992).\nAvvenimenti.\nLo svolgimento dell'ultimo torneo di massima divisione organizzato in Jugoslavia risent\u00ec del clima bellicoso che attanagliava la Federazione: dopo la defezione dei club sloveni e croati avvenuta al termine della stagione precedente, nel corso della manifestazione si ritirarono anche le compagini provenienti dalla repubblica bosniaca colpita dalla guerra civile (in particolare lo \u017deljezni\u010dar, costretto ad abbandonare la manifestazione a met\u00e0 campionato) a cui seguirono, alla fine del torneo, i club macedoni.\nA un mese dalla chiusura della manifestazione, prevista per il 17 maggio 1992, ottemperando alle risoluzioni dell\u2019ONU la UEFA dispose un bando biennale nei confronti della federazione jugoslava che escluse i club dalle competizioni europee: a farne maggiormente le spese fu la Stella Rossa che, dopo aver vinto il terzo campionato consecutivo e la Coppa Intercontinentale, si vide precluso l'accesso alla neocostituita UEFA Champions League.\nData la secessione di 6 squadre (bosniache e macedoni), per il secondo anno consecutivo non vi sono retrocessioni; il nuovo campionato, la Prva liga SR Jugoslavije 1992-1993, continuer\u00e0 con le sole squadre serbe e montenegrine.\nSquadre partecipanti.\nProfili.\nNel clima di emergenza bellica, per rimpiazzare i club secessionisti si annullarono le tre retrocessioni, si torn\u00f2 a 18 squadre e si ripescarono tre squadre dai cadetti (solo il era stato promosso \"sul campo\").\nClassifica.\nClassifiche parziali.\nQuesta \u00e8 stata l'ultima giornata del calendario disputata regolarmente. Allo scoppio (6 aprile) della guerra in Bosnia ed Erzegovina vi \u00e8 stato il ritiro dal campionato di , , (avendo disputato pi\u00f9 del 50% delle partite del girone di ritorno i risultati acquisiti rimangono, nelle partite successive verr\u00e0 assegnato lo 0-3 a tavolino a favore degli avversari di turno) e (cui vengono cancellate tutte le partite del girone di ritorno poich\u00e9 ne ha disputate meno del 50%). Il continua regolarmente il campionato, disputando per\u00f2 le gare interne a Belgrado.\nClassifica marcatori.\n! colspan=\"5\" style=\"text-align: right;\" | Fonte: Gol(a) istina - Kraljevi strelaca"}
{"id": "1517591", "revid": "1442080", "url": "https://it.wikipedia.org/wiki?curid=1517591", "title": "Moriori", "text": "I Moriori erano gli abitanti nativi delle Isole Chatham (denominate \"Wharekauri\" in lingua m\u0101ori e \"R\u0113kohu\" in lingua moriori), situate ad est della Nuova Zelanda.\nOrigine.\nI moriori erano un popolo di origine polinesiana che svilupp\u00f2 una propria cultura e un proprio stile di vita, adatti alle particolari condizioni delle Chatham. In passato gli studiosi erano divisi sulle origini dei moriori. Alcuni, ad esempio, ritenevano che essi fossero giunti nelle Chatham direttamente dalla Polinesia o che, addirittura, fossero un popolo di remote origini melanesiane. Le ricerche pi\u00f9 recenti dimostrano invece che i moriori discendevano da m\u0101ori che lasciarono la Nuova Zelanda alla volta delle Chatham attorno al 1500.\nUna delle prove principali a sostegno di quest'ultima teoria \u00e8 data dalle somiglianza che la lingua moriori presentava con il dialetto maori usato dalla trib\u00f9 Ng\u0101i Tahu dell'Isola del Sud. Ci\u00f2, dunque, farebbe delle Chatham le ultime isole colonizzate dai popoli polinesiani durante le loro migrazioni nel Pacifico. Incerta resta l'origine del nome \"moriori\". Si ritiene che esso non sia altro che un'evoluzione della parola \"maori\" e, dunque, starebbe semplicemente a significare \"uomini\", \"persone comuni\".\nL'adattamento.\nLe isole Chatham sono pi\u00f9 fredde e meno ospitali rispetto alle terre da cui provenivano gli antenati dei moriori. In particolare, il clima rendeva impossibile la coltivazione delle colture note ai polinesiani: i moriori, dunque, dovettero passare ad uno stile di vita basato essenzialmente sulla caccia (foche e uccelli marini) e sulla pesca. Le risorse disponibili, comunque, con tutta probabilit\u00e0 non permettevano la crescita della popolazione oltre le 2.000 unit\u00e0.\nLa mancanza di risorse influ\u00ec persino sulla vita sociale dei moriori. L'assenza di particolari tipi di pietre e alberi spinse i moriori a realizzare incisioni rituali sugli alberi, note come \"rakau momori\".\nLa precariet\u00e0 della vita sulle Chatham port\u00f2 inoltre a bandire qualsiasi tipo di attivit\u00e0 bellica: le dispute venivano risolte attraverso lotte puramente rituali e negoziati. Nelle loro tradizioni, gli abitanti delle Chatham attribuivano il divieto di praticare il cannibalismo e l'attivit\u00e0 della guerra al loro antenato Nunuku-whenua.\nSe, da un lato, la mancanza di preparazione militare permise ai moriori di sopravvivere in condizioni difficili per pi\u00f9 di tre secoli, dall'altro li rese del tutto impreparati all'incontro con i bianchi europei e, soprattutto, con i maori della Nuova Zelanda.\nIl contatto con gli europei e l'invasione dei M\u0101ori Taranaki.\nWilliam Robert Broughton sbarc\u00f2 sulle isole il 29 novembre 1791 e rivendic\u00f2 la sovranit\u00e0 britannica sull'arcipelago, che assunse la denominazione attuale dal nome della barca di Broughton. Negli anni seguenti, le Chatham vennero utilizzate come punto di attracco per pescatori e cacciatori di balene. Le malattie portate dall'uomo bianco, tuttavia, causarono la morte di una parte della popolazione nativa (tra il 10 e il 20%, secondo le stime degli studiosi).\nLa vera rovina per il popolo moriori fu per\u00f2 rappresentata non dall'arrivo dell'uomo bianco, ma dall'invasione di alcune trib\u00f9 maori della Nuova Zelanda. Il 19 novembre del 1835 giunsero sulle isole, armati di fucili e asce e trasportati sulla nave europea \"Rodney\", circa 500 maori originari della regione di Taranaki. Un'altra nave, con a bordo altri 400 maori, approd\u00f2 il 5 dicembre 1835. I nuovi arrivati massacrarono i moriori: alcuni vennero schiavizzati, altri uccisi e altri divorati. Un sopravvissuto ricord\u00f2: \"I maori cominciarono ad ucciderci come pecore...eravamo terrorizzati, fuggimmo verso il bosco, nascondendoci in buche nel terreno e in qualsiasi altro posto che ci permettesse di evitare i nemici. Fu inutile: fummo scoperti e molti furono uccisi, senza distinzione tra uomini, donne e bambini\".\nDal canto suo, uno dei guerrieri maori spieg\u00f2:\n\"Prendemmo possesso... secondo i nostri costumi e catturammo tutti. Nessuno scapp\u00f2\".\nIn seguito all'invasione, ai moriori fu proibito di sposare o avere figli con altri moriori. I sopravvissuti furono resi schiavi dei maori sopraggiunti. La gran parte delle donne ebbe figli dai nuovi padroni maori. Una piccola parte di esse fin\u00ec con l'andare in sposa a maori o a bianchi europei. Nel 1862 rimanevano ormai solo 101 moriori su una popolazione originaria di circa 2.000 unit\u00e0. L'ultimo individuo purosangue, noto con il nome inglese di Tommy Solomon, mor\u00ec nel 1933.\nSebbene i moriori siano ora estinti, oggi \u00e8 possibile trovare in Nuova Zelanda svariate migliaia di individui di parziale discendenza moriori (nati soprattutto dall'unione degli invasori maori con le donne delle Chatham).\nInoltre molti degli attuali abitanti delle Chatham discendono da alcuni missionari tedeschi giunti sull'arcipelago nel 1843: dal momento che i missionari erano tutti maschi, furono inviate loro, tre anni dopo il loro arrivo, alcune donne moriori.\nLa rinascita della cultura moriori.\nFra la fine del XX e l'inizio del XXI secolo, malgrado l'estinzione della popolazione autoctona, si assiste ad un recupero della cultura moriori, sia sulle Chatham che in Nuova Zelanda.\nAlcuni dei discendenti si sono in particolare appellati al Tribunale di Waitangi, istituito in Nuova Zelanda per verificare le eventuali infrazioni dell'omonimo Trattato ai danni dei nativi delle isole neozelandesi.\nIl mito dei Moriori in Nuova Zelanda.\nNei primi anni del 2000 si diffuse in Nuova Zelanda una credenza errata, secondo cui gli originari abitanti delle Chatham fossero di origine melanesiana e, dunque, di pelle scura e bassa statura.\nParadossalmente, questa convinzione fin\u00ec col favorire uno stereotipo razzista, secondo cui i maori di pelle chiara avrebbero sterminato una popolazione di pelle scura e di cultura inferiore.\nLo studioso Michael King, con il suo libro \"Moriori: A People Rediscovered\", ha per\u00f2 notevolmente contribuito ad estirpare tali errate convinzioni e a ripristinare la verit\u00e0 su questo popolo."}
{"id": "1517596", "revid": "408977", "url": "https://it.wikipedia.org/wiki?curid=1517596", "title": "Diddy Kong Racing DS", "text": ""}
{"id": "1517598", "revid": "110157", "url": "https://it.wikipedia.org/wiki?curid=1517598", "title": "Prva Liga 1990-1991", "text": "La Prva savezna liga SFRJ 1990-1991, conosciuta semplicemente come Prva liga 1990-1991, fu la 62\u00aa edizione del campionato jugoslavo di calcio, la 45\u00aa dopo la fine della seconda guerra mondiale. La vittoria finale fu appannaggio della , al suo diciottesimo titolo, secondo consecutivo. \u00c8 stato l'ultimo campionato con squadre slovene e croate.\nIl 29 maggio 1991 la Stella Rossa ha conquistato la Coppa dei Campioni, unica squadra jugoslava a riuscire nell'impresa.\nNel ranking UEFA 1990-91 la Prva liga si piazz\u00f2 al 4\u00ba posto (10\u00ba nel quinquennale 1986-1991).\nAvvenimenti.\nIl campionato (a 19 squadre per via dei ricorsi di e nella stagione precedente) registr\u00f2 nuovamente la confermarsi agevolmente campione nazionale (vinse 17 delle 18 partite casalinghe), ma anche l'aumentare delle tensioni tra i tifosi in ragione di un quadro politico e sociale ormai compromesso: il culmine si raggiunse in occasione del match del 26 settembre 1990 tra Hajduk e , dove gli ultras croati invasero il campo nel tentativo di aggredire i giocatori della squadra serba in vantaggio per 2-0. Ai bianco-neri \u00e8 stata assegnata poi la vittoria a tavolino.\nIl 18 maggio 1991 vide la vittoria della Dinamo sulla , con gli ospiti, sicuri del titolo e con la testa alla finale di Bari, in vantaggio per 0-2 e poi rimontati 3-2 dopo le pressioni politiche da parte dei vertici croati (tra cui Franjo Tu\u0111man presente in tribuna) che non potevano tollerare una vittoria da parte dei serbi (era la prima volta che la Stella Rossa tornava a Zagabria dopo i fatti del 13 maggio 1990). Queste pressioni ricevute sono state confessate 20 anni dopo da Robert Prosine\u010dki e Ljupko Petrovi\u0107 (rispettivamente centrocampista ed allenatore dei bianco-rossi).\nAl termine della stagione, le squadre facente parti della Croazia e della Slovenia si ritirarono dalla competizione in seguito alla proclamazione di indipendenza delle repubbliche di appartenenza.\nIn seguito a queste defezioni, sono state annullate le retrocessioni (sarebbero state le ultime tre in classifica: , e ) e dalla Druga liga sono state promosse 4 squadre per reintegrare l'organico a 18 squadre.\nIl Proleter ed il Borac terminano a pari punti, il quarto posto va ai primi grazie al vantaggio negli scontri diretti: 3-0 a Zrenjanin e 0-2 a Banja Luka. Il quarto ed il quinto posto erano validi rispettivamente per la partecipazione alla Coppa Intertoto ed alla Coppa Mitropa; ma, mentre il Borac ha potuto partecipare alla Coppa Mitropa 1992, il Proleter non \u00e8 riuscito ad organizzarsi in tempo per partecipare all'Intertoto.\nClassifica.\nClassifica marcatori.\n! colspan=\"5\" style=\"text-align: right;\" | Fonte: wsc.co.uk"}
{"id": "1517599", "revid": "1566286", "url": "https://it.wikipedia.org/wiki?curid=1517599", "title": "Raoul Walsh", "text": "\u00c8 stato uno dei 36 membri fondatori dell'Academy of Motion Picture Arts and Sciences (AMPAS) nel 1927, l'organizzazione per il miglioramento e la promozione mondiale del cinema che nel 1929 cre\u00f2 il premio Oscar.\nBiografia.\nFiglio di un proprietario di un'industria di confezioni, Walsh, dopo gli studi, si fece le ossa viaggiando e facendo i pi\u00f9 svariati lavori, compreso il cowboy. Poi torn\u00f2 a New York dove inizi\u00f2 a lavorare come attore di teatro. In famiglia c'era gi\u00e0 un attore, il fratello George che, all'epoca, era una star del cinema muto.\nIl cinema muto.\nNel 1914 divenne assistente del regista David Wark Griffith, esordendo in quello stesso anno come regista di \"The Life of General Villa\". Con la regia di Griffith interpret\u00f2 poi John Wilkes Booth (l'assassino di Lincoln) nel film \"La nascita di una nazione\" (1915). Da quel momento mise da parte temporaneamente l'attivit\u00e0 di interprete per dedicarsi a tempo pieno alla regia. Tra i film che seguirono da segnalare \"Regeneration\" (1915) che \u00e8 forse da considerare il primo gangster-movie.\nMa \u00e8 nel 1924, con l'innovativo e spettacolare \"Il ladro di Bagdad\", nato dall'incontro del regista con Douglas Fairbanks, che Walsh s'impose all'attenzione generale. Grande successo riscosse anche \"Gloria\" (1926) in cui Walsh per la prima volta nella storia del cinema fece ricorso al dolly.\nFu tra i fondatori dell'Academy of Motion Picture Arts and Sciences. Nel 1928 per la prima volta dopo \"Nascita di una nazione\" torn\u00f2 a fare il regista-attore interpretando un ruolo accanto a Gloria Swanson in \"Tristana e la maschera\". Quando nel 1929 inizi\u00f2 le riprese di \"Notte di tradimento\", il primo film sonoro della storia girato completamente in esterni, ebbe in animo di rivestire ancora il doppio ruolo di regista ed attore. Ma sulla \"location\" di quel film Walsh rimase vittima di un grave incidente stradale che gli cost\u00f2 la perdita dell'occhio destro e fu costretto a rinunciare a girare quella pellicola e per sempre alla carriera di attore. Anche perch\u00e9 rinunciando all'occhio di vetro, da quel giorno in poi, per tutta la vita, Walsh port\u00f2 una benda sull'occhio. Come regista, nel periodo del cinema muto Walsh diresse anche Theda Bara, Tom Mix e la coppia maschile V. McLaglen-E. Lowe.\nL'avvento del sonoro.\nCon \"Il grande sentiero\" (1930) Walsh inizi\u00f2 la sua seconda carriera. Un western spettacolare ed imitatissimo della Fox che lanci\u00f2 John Wayne ribattezzato proprio cos\u00ec (il suo vero nome di nascita era Marion Robert Morrison) dal regista che in quel periodo stava leggendo un libro sulla figura del generale \"Mad\" Anthony Wayne durante la Guerra di Secessione. Il film per\u00f2 fu un flop e lo stesso Wayne dovette aspettare John Ford e \"Ombre rosse\" (1939) per divenire una stella di prima grandezza.\nTra le molte pellicole di quel primo lustro degli anni trenta \u00e8 da segnalare \"Spavalderia\" (1933), una pittoresca rievocazione della New York popolare di fine Ottocento e sapiente miscela di canagliesca energia e sentimentalismo. Eclettico, Walsh seppe spaziare tra i vari generi, con stile sempre aspro, spoglio e diretto: nei suoi film non manca mai il senso ineluttabile del destino, un senso di alienazione nella vita di tutti i giorni, uno scetticismo disincantato.\nDal 1935 lasci\u00f2 la Fox per essere messo sotto contratto dalla Paramount, con la quale rimase fino al 1939. Fu un periodo contraddistinto da pellicole di mestiere ma non molto significative. \u00c8 invece col successivo passaggio alla Warner Bros. che la sua carriera raggiunse nuove vette.\nGli anni alla Warner Bros..\nA riprese appena iniziate subentr\u00f2 a Anatole Litvak nella regia di \"I ruggenti anni venti\" (1939), ultimo dei mitici gangster-movies degli anni trenta, splendidamente interpretato da James Cagney e Humphrey Bogart. Segu\u00ec l'anno seguente \"Strada maestra\" (1940), uno dei migliori polizieschi di taglio sociale che erano una specialit\u00e0 della Warner Bros. di quegli anni, e da \"La belva umana\" (1940). Fu poi la volta di \"Una pallottola per Roy\" (1941), pellicola con tutti i requisiti di un buon gangster movie e con un retrogusto di nobile malinconia che lo fa sconfinare nel noir introspettivo. Fu anche la definitiva consacrazione di Bogart. Lo stesso Walsh ne fece un buon \"remake\" in versione western, \"Gli amanti della citt\u00e0 sepolta\" nel 1949.\nSeguirono tantissimi film tra cui \"Bionda fragola\" (1941), \"La storia del generale Custer\" (1942), \"Il sentiero della gloria\" (1942), gli ultimi due interpretati da Errol Flynn, in cui Walsh spazi\u00f2 tra il western, il poliziesco, la commedia ed il genere drammatico. Con \"Obiettivo Burma\" (1945) Walsh, col suo ritmo forsennato, gir\u00f2 uno dei pi\u00f9 scattanti e realistici film di guerra usciti dall'officina di Hollywood. Un vero manuale di combattimento.\nDel 1947 \u00e8 \"Notte senza fine\", un western d'annata, narrato con quei toni spogli ma efficaci che contraddistinguono il suo stile e mirabilmente interpretato da Robert Mitchum. \"La furia umana\" (1949) fu un altro suo grande film, in cui James Cagney evolve ulteriormente le sue interpretazioni degli anni '30 con nuove connotazioni psicologiche. Un caposaldo del genere gangsteristico.\nAll'apice della sua carriera, nel 1951 con \"Tamburi lontani\" Walsh diresse Gary Cooper in un altro sontuoso western, in cui per la prima volta un suo \"eroe\" viene definito da una completa serenit\u00e0 interiore e da un perfetto controllo del suo campo d'azione, equidistante tra visi pallidi e pellerossa (tra Cultura e Natura).\nDa segnalare anche \"Le avventure del capitano Hornblower\" (sempre del 1951) in cui Walsh rese al meglio lo scenario avventuroso in costume in una vicenda ambientata nel primo ottocento ed interpretata da Gregory Peck.\nGli ultimi anni di carriera.\nScaduto nel 1953 il contratto con la Warner, Walsh continu\u00f2 a dirigere film di grande livello. In particolare si segnalano tre film con Clark Gable: \"Gli implacabili\" (1955), \"Un re per quattro regine\" (1956) e \"La banda degli angeli\" (1957), nonch\u00e9 \"Il nudo e il morto\" (1958), riduzione cinematografica dell'omonimo romanzo di Norman Mailer, un film di guerra al pari di \"Prima dell'uragano\" (1955), che fu il primo film in cinemascope diretto da Walsh.\nLa sua lunga filmografia si concluse nel 1964 con \"Far West\", un western disincantato, pessimista e greve sulle guerre indiane. Il convenzionale lieto fine fu apertamente \"liberal\" e schierato in favore degli indiani, come il resto del film.\nIl ritiro.\nWalsh si ritir\u00f2 e, dopo aver scritto nel 1974 un romanzo e l'autobiografia \"Each Man in His Time\", mor\u00ec il 31 dicembre 1980, all'et\u00e0 di 93 anni. \u00c8 sepolto nel cimitero cattolico di Assumption, a Simi Valley in California."}
{"id": "1517605", "revid": "599013", "url": "https://it.wikipedia.org/wiki?curid=1517605", "title": "Ex Palazzo di Citt\u00e0", "text": "Lantico o ex Palazzo di Citt\u00e0 \u00e8 uno storico edificio di Cagliari, sede municipale della citt\u00e0 dal medioevo fino ai primi anni del XX secolo. Si trova in piazza Palazzo, nel quartiere Castello. Il palazzo ospita la mostra, in esposizione permanente, del \"Fondo Etnografico Manconi Passino\", del \"Fondo Ceramico della Collezione Ingrao\" e del \"Fondo d'Arte Sacra della Collezione Ingrao\"; \u00e8 inoltre sede di rappresentanza del sindaco di Cagliari.\nStoria.\nLe origini del palazzo risalgono al XIV secolo; nel 1331 infatti le autorit\u00e0 aragonesi concessero l'area dove sorgeva la \"lotgiam regalem\" (eretta forse durante la dominazione pisana) ai consiglieri della citt\u00e0, affinch\u00e9 vi edificassero un palazzo per tenervi le loro sedute. L'aspetto attuale dell'ex municipio si deve per\u00f2 alle ristrutturazioni settecentesche, che lo trasformarono secondo il gusto del barocchetto piemontese.\nDopo il trasferimento della sede municipale nel nuovo palazzo Civico, il palazzo di Castello ospit\u00f2 per diversi anni il Conservatorio di musica Giovanni Pierluigi \"da Palestrina\", trasferito nel 1970 nella nuova e attuale sede di via Bacaredda. In seguito il palazzo venne abbandonato. Dopo un lungo periodo di chiusura e restauri, il palazzo \u00e8 stato riaperto e inaugurato dal sindaco Emilio Floris il 4 febbraio 2009.\nDescrizione.\nL'edificio presenta due prospetti. Nella facciata principale, sulla piazza Palazzo, si apre un elegante portale, sormontato dalla lastra marmorea cinquecentesca, recante l'iscrizione che ricorda la visita a Cagliari dell'imperatore Carlo V e, sopra, lo stemma della citt\u00e0. Il prospetto laterale, affacciato sulla via Canelles e sulla sottostante piazza Carlo Alberto, presenta il finestrone centrale timpanato e sovrastato dallo stemma della citt\u00e0 di Cagliari. Entrambi i prospetti sono scanditi da lesene, cornici e diverse finestre. Le sale interne del palazzo ospitarono le opere che ora sono custodite nel nuovo municipio, tra cui si ricordano le varie tele del Marghinotti e il prezioso \"Retablo dei Consiglieri\" di Pietro Cavaro.\nEsterno.\nIscrizioni.\nL'epigrafe collocata sopra il portale principale recita in lingua latina:\nL'iscrizione ricorda la visita dell'imperatore Carlo V a Cagliari, prima della sua partenza per la spedizione di Tunisi. Per l'occasione, una potente flotta si era raccolta nei pressi di capo Malfatano. Il sovrano venne accolto dal vicer\u00e9 Antonio de Cardona e dai consiglieri municipali. Nell'iscrizione vengono menzionati anche la costruzione dei bastioni nel quartiere Marina.\nSulla facciata in via Canelles si legge una seconda iscrizione, posta nel XVIII secolo:\nInterno.\nGli ambienti interni si sviluppano sul piano terra, due piani superiori e un sottopiano. Al piano terra si trova l'ampia sala, coperta da un pregevole soffitto ligneo a cassettoni, risalente al XVI secolo. Nel sottopiano, oltre alle antiche cisterne per la raccolta dell'acqua piovana, \u00e8 possibile vedere una pavimentazione ad acciottolato, risalente al medioevo, e due aperture, con archi in stile tardo gotico. "}
{"id": "1517607", "revid": "767487", "url": "https://it.wikipedia.org/wiki?curid=1517607", "title": "Giovanni Filippo Apolloni", "text": "Nel settembre del 1653 circa entr\u00f2 al servizio dell'arciduca Ferdinando Carlo d'Austria, grazie alle raccomandazioni del cardinale Giovanni Carlo de' Medici e forse del compositore Antonio Cesti. Fu dunque attivo a Innsbruck, dove scrisse per quest'ultimo i libretti \"L'Argia\" e \"La Dori\", che furono messi in musica e allestiti rispettivamente nel 1655 e nel 1657.&lt;br&gt;\nTornato in Italia nel 1659, entr\u00f2 al servizio del cardinale Flavio Chigi nel maggio 1660 a Roma, posizione che terr\u00e0 per il resto della sua vita. Come Cesti, egli fece parte dell\"'Accademia dei Percossi\", un circolo letterario fiorentino, al quale appartenevano anche il poeta Salvator Rosa e Giovanni Battista Ricciardi. &lt;br&gt;\nNel 1669 mise in versi \"L'empio punito\" dell'impresario Filippo Acciaiuoli per il teatro di palazzo Colonna in Borgo a Roma, primo dramma per musica sul soggetto teatrale del Don Giovanni, posto in musica da Alessandro Melani. Per l'Accademia degli Sfaccendati scrisse i libretti di due opere rappresentate nel palazzo Chigi di Ariccia (Roma): \"La sincerit\u00e0 con la sincerit\u00e0 ovvero il Tirinto\" (1672), messa in musica da Bernardo Pasquini, e \"Gl'inganni innocenti ovvero L'Adalinda\" (1673), messa in musica da Pietro Simone Agostini, quest'ultima ripresa nel 1679 al Teatro Ducale di Milano.\nScrisse anche il libretto di \"Amor per vendetta ovvero l'Alcasta\", dramma posto in musica da Bernardo Pasquini e rappresentato al teatro Tordinona di Roma nel carnevale 1673.\nScrisse inoltre testi per cantate profane e libretti per oratori, tra i quali \"Caino e Abele\" (1671; mus. Bernardo Pasquini); \"Tobia\" (1675; mus. Antonio Masini) \"Iefte\" (1675; mus. A. Masini; e 1689; mus. Giovan Battista Tomasi); \"Il sacrificio d'Abramo\" (1675; mus. A. Masini); \"L'Assalonne\" (mus. Paolo Petti). \nApolloni fu uno dei migliori successori di Giacinto Andrea Cicognini. Il suo lavoro pi\u00f9 noto fu \"La Dori\", musicata da Cesti, che con \"Il Giasone\" e \"L'Orontea\" fu una delle opere italiane pi\u00f9 rappresentate nel XVII secolo. I suoi drammi, affini a quelli di Cicognini, sono caratterizzati dalla mescolanza di elementi storici e pseudo-storici, dall'impiego di linguaggio diretto e dalla presenza di personaggi comici della tradizione teatrale italiana."}
{"id": "1517608", "revid": "287204", "url": "https://it.wikipedia.org/wiki?curid=1517608", "title": "Joseph Kreutzer", "text": "Biografia.\nJoseph Kreutzer nacque l'11 novembre 1790 ad Aquisgrana (italianizzato Aquisgrana), in Germania. Era figlio illegittimo di Wilhelm Kreutzer e di madre ignota. Della sua fanciullezza sappiamo solo che prese le prime lezioni di musica da Paul Kreutzer, probabilmente suo zio o suo cugino, e che incominci\u00f2 la carriera di musicista componendo diversi brani per violino. Poco comunque si conosce della sua vita e tanto incerta \u00e8 la sua figura che alcuni lo identificano come possibilmente imparentato col pi\u00f9 celebre Rodolphe Kreutzer, anch'egli violinista. Debutt\u00f2 come abile violinista, comparendo gi\u00e0 nel 1815 in una entusiastica recensione di un concerto tenutosi a D\u00fcsseldorf.\nI progressi nella sua attivit\u00e0 musicale lo portarono a diventare, sempre a D\u00fcsseldorf, \"Konzertmeister\", o primo violino, e vicedirettore della \"Verein f\u00fcr Tonkunst\". Dal 1820 il numero delle sue composizioni si intensific\u00f2 arrivando a comprendere anche diverse opere per chitarra, sia come solista, sia come mezzo di accompagnamento in diverse formazioni cameristiche; non \u00e8 per\u00f2 noto alcunch\u00e9 di una possibile attivit\u00e0 di concertista od esecutore di chitarra.\nKreutzer rimase scapolo tutta la vita e con il passare degli anni divenne irritabile e litigioso, tanto da arrivare a usare la sua posizione di forza all'interno dell'orchestra per contrastare dal 1833 al 1835, la carriera del giovane Felix Mendelssohn. Il 19 aprile 1838 Kreutzer tenne il suo ultimo concerto pubblico, organizzato per l'occasione dal cugino Friedrich. Il programma comprendeva l'esecuzione di una Sonata per violino e pianoforte di Beethoven e di un Concerto di Louis Spohr. Mor\u00ec il 16 giugno 1840 a D\u00fcsseldorf.\nOpere.\nMalgrado le poche cose che si conoscono, Joseph Kreutzer \u00e8 considerato dagli studiosi di chitarra uno dei padri della letteratura di questo strumento. Tra le composizioni per chitarra si ricordano i \"Rond\u00f2\" op. 23, il\" Grand Trio\", i \"Tr\u00ee\" op. 9 e le \"Variazioni\" op. 7.\nL'attribuzione di altri lavori \u00e8 molto pi\u00f9 incerta; si menzionano alcune Sinfonie, dei Concerti, una canzone intitolata Lebewohl ed un Duo per violini.\nLo stile compositivo di Kreutzer \u00e8 improntato da una variet\u00e0 ed una fantasia tipicamente ottocentesche. Il carattere \u00e8 piacevole, spiritoso, con un vago sapore mozartiano, seppur mai profondo ed impegnato. L'ottima padronanza formale con cui tratta le parti per chitarra lo rendono oggi un apprezzato mezzo didattico per lo strumento.\nNote.\nEsiste oggi un trio dedicato a Joseph Kreutzer. Si tratta del \u201cKreutzer Trio\u201d, un \"ensemble\" attivo dal 1991. \u00c8 ispirato dal \"Grand Trio\" op. 16 e si articola in \"chitarra\", \"flauto\", \"clarinetto\"."}
{"id": "1517610", "revid": "251304", "url": "https://it.wikipedia.org/wiki?curid=1517610", "title": "Solange (personaggio televisivo)", "text": "Biografia.\nIl suo nome d\u2019arte nacque da una pura invenzione dell\u2019autore. Inizi\u00f2 la sua lunga carriera negli anni ottanta come sensitivo. Sempre negli anni ottanta incise alcuni 45 giri come cantante, tra i quali \"Ma che bandiera \u00e8 questa qua\" e \"Palline colorate\". Negli anni novanta partecip\u00f2 alle trasmissioni \"La sai l'ultima?\" e \"Buona Domenica\" su Canale 5, e \"Casa per casa\" su Rete 4, con Patrizia Rossetti; nel 1997 scrive il libro \"Rompi Solange e trovi Paolo\". Nel 2004 prese parte alla prima edizione del reality \"La fattoria\", condotta da Daria Bignardi e pubblic\u00f2 il libro \"Io, Solange, vi insegno a leggere la mano e...\". Nel 2006 incise il singolo \"Sole, Sole Solange\". Nel 2007 torn\u00f2 in tv partecipando al programma televisivo di Italia 1 \"Distraction\"; nello stesso anno ottiene una piccola parte, interpretando se stesso, nel film \"Matrimonio alle Bahamas\".\nNel 2014 sostenne pubblicamente il matrimonio tra persone dello stesso sesso, protestando nei confronti del Ministro dell'Interno Angelino Alfano, indossando un abito da sposa. Nel dicembre dello stesso anno partecip\u00f2 come concorrente al lancio del quiz televisivo di Pupo sul canale Agon Channel. Il 13 novembre 2018 Solange, ospite del programma \"Domenica in\", condotto da Mara Venier, litig\u00f2 in maniera accesa con il mago Otelma e il fatto fu riportato con uno spazio dedicato dal quotidiano \"Corriere della Sera\". Fu anche autore di 7 libri, fra i quali quelli citati prima, scritti dal 1996 al 2013, pubblicati da vari editori.\nViene trovato morto il 7 gennaio 2021 all'et\u00e0 di 68 anni, nella sua abitazione di Mortaiolo. Il 2 gennaio si era recato in ospedale per problemi glicemici mentre il 3 gennaio aveva fatto la sua ultima apparizione in TV nel programma \"Unomattina in famiglia\". La salma di Solange \u00e8 stata tumulata nel cimitero comunale di Collesalvetti.\nVita privata.\nL'orientamento sessuale di Solange \u00e8 stato nel tempo oggetto di narrazioni di vario tipo. Solange si spos\u00f2 nel 2001 con Veronica, di origine siciliana. Nel 2014 fece coming out affermando di avere una relazione sentimentale con un architetto romano."}
{"id": "1517621", "revid": "253269", "url": "https://it.wikipedia.org/wiki?curid=1517621", "title": "David McCallum", "text": "Figlio del celebre violinista David McCallum Sr., \u00e8 conosciuto principalmente per il ruolo dell'agente segreto russo Illya Kuryakin nella popolare serie televisiva degli anni sessanta \"Organizzazione U.N.C.L.E.\" e per quello di Acciaio nella serie britannica di fantascienza \"Zaffiro e Acciaio\". Dal 2003 la sua fama \u00e8 legata al ruolo di Ducky Mallard, il medico legale della serie \"NCIS - Unit\u00e0 anticrimine\".\nCome musicista, McCallum \u00e8 noto per essere coautore del brano strumentale \"The Edge\", scritto con il compositore e produttore statunitense David Axelrod, brano molto conosciuto anche per essere il sample del celebre intro della canzone \"The Next Episode\" dei rapper Dr. Dre e Snoop Dogg.\nBiografia.\nMcCallum nasce a Glasgow e studia alla University College School, una famosa scuola indipendente ad Hampstead, Londra. Inizia la sua carriera con piccole parti in alcuni film britannici tra la fine degli anni cinquanta e l'inizio dei sessanta. Nel 1963 partecipa al film \"La grande fuga\", sul set del quale presenta l'allora sua consorte Jill Ireland a Charles Bronson. Jill in seguito lo lascer\u00e0 per sposare proprio lo stesso Bronson. Dopo la morte nel 2014 di Richard Attenborough, James Garner e Angus Lennie, McCallum e John Leyton sono gli unici attori superstiti del film.\nMcCallum raggiunge la definitiva consacrazione con \"Organizzazione U.N.C.L.E.\" (1964-1968), serie televisiva di spionaggio nata come trampolino di lancio per l'attore americano Robert Vaughn. Il telefilm fa inaspettatamente di McCallum un \"sex symbol\": il suo taglio di capelli in stile Beatles si contrappone al look piuttosto tradizionale di Vaughn. Diventa mito popolare anche grazie alla canzone \"Love Ya, Illya\" cantata da Alma Cogan sotto il nome di \"Angela and the Fans\" (\"I wish, I wish, I wish, I wish, I wish that Illya loved me\", trad. \"voglio, voglio, voglio, voglio, voglio che Illya mi ami\"), grande successo delle \"pirate radio\" in Gran Bretagna nel 1966.\nDivenuto un volto familiare sul piccolo schermo, McCallum fatica a replicare lo stesso successo ottenuto con il ruolo di Kuryakin. Le altre sue interpretazioni pi\u00f9 note sono quelle di Giuda Iscariota nel film \"La pi\u00f9 grande storia mai raccontata\" (1965) di George Stevens, dello scienziato Daniel Westin, protagonista della serie televisiva \"L'uomo invisibile\" (1975-1976), e di Acciaio nella serie \"Zaffiro e Acciaio\" (1979-1982), assieme a Joanna Lumley.\nNegli anni sessanta registra alcuni album per la Capitol Records con il produttore David Axelrod: \"A Bit More of Me\" (1966) e \"It's Happening Now!\" (1967). Il pi\u00f9 noto dei suoi pezzi \u00e8 probabilmente \"The Edge\", eseguito anche dal Dr. Dre cos\u00ec come il riff di \"The Next Episode\". Musicista di formazione classica, concepisce in questi album un suono in cui si fondono oboe, corno francese, chitarra e batteria.\nMcCallum appare come \"guest star\" nella prima stagione della serie televisiva americana \"seaQuest - Odissea negli abissi\", nel ruolo di Frank Cobb, ufficiale del fittizio \"Broken Ridge of the Ausland Confederation\", un sottomarino minerario al largo della grande barriera corallina australiana. Nel 1980 partecipa al primo horror prodotto dalla Disney, \"Gli occhi del parco\" con Bette Davis. Nel 1994 \u00e8 il narratore negli acclamati documentari \"Titanic: Morte di un sogno\" e \"Titanic: La leggenda vive ancora\" per A&amp;E Television Networks. Sempre negli anni novanta un gruppo rock/rap argentino sceglie come nome Illya Kuryaki and the Valderramas, dal personaggio di McCallum nella serie \"The Man from U.N.C.L.E.\"\nDal 2003 McCallum lavora nella fortunata serie \"NCIS - Unit\u00e0 anticrimine\" prodotta dalla CBS, nel ruolo del medico legale Ducky Mallard, uno dei personaggi principali. In una battuta sull'et\u00e0 del suo personaggio nella serie, quando l'agente Kate Todd chiede a Gibbs \"Che tipo era Ducky quando era giovane?\", egli risponde semplicemente \"Illya Kuryakin\", anche se questa battuta si perde nella traduzione italiana poich\u00e9, visto che la serie \"The Man from U.N.C.L.E.\" \u00e8 stata trasmessa in Italia negli anni sessanta e ben pochi avrebbero capito il nesso, \u00e8 stata tradotta differentemente. La battuta italiana \u00e8 \"Un tipo alla Cary Grant\".\nSecondo il \"dietro le quinte\" nel DVD della prima stagione della serie, McCallum si \u00e8 preparato con particolare cura per diventare un esperto in medicina forense, al fine di meglio interpretare il ruolo di Ducky, addirittura assistendo ad alcune autopsie. Donald P. Bellisario racconta che McCallum \u00e8 diventato talmente esperto in materia che \u00e8 stato seriamente tentato di fare di lui un consulente tecnico per la serie.\nVita privata.\n\u00c8 stato sposato con l'attrice Jill Ireland dal 1957 al 1967. I due hanno avuto tre figli (dei quali uno adottivo, morto di overdose nel 1989).\nNel 1967 ha contratto un secondo matrimonio, dal quale ha avuto un figlio e una figlia.\nNel 1999 ha acquisito la cittadinanza statunitense. Si \u00e8 dichiarato sostenitore del Partito Repubblicano.\nDoppiatori italiani.\nCome doppiatore \u00e8 stato sostituito da:"}
{"id": "1517624", "revid": "81103", "url": "https://it.wikipedia.org/wiki?curid=1517624", "title": "Afanitica", "text": ""}
{"id": "1517627", "revid": "2014155", "url": "https://it.wikipedia.org/wiki?curid=1517627", "title": "Stefano Prvoven\u010dani", "text": "Biografia.\nFiglio di Stefano Nemanja e di sua moglie Anna, alla morte del padre ricevette la corona di Principe di Rascia. Gli altri suoi fratelli ebbero il potere sui diversi principati serbi: Vukan governava la Doclea e Rastko la Zahumlje. Ben presto Stefano e Vukan vennero in conflitto, sostenuti rispettivamente da Kalojan di Bulgaria e da Emerico d'Ungheria con Papa Innocenzo III: la Bulgaria e l'Ungheria miravano, infatti, entrambe alla conquista della Serbia.\nNel 1202 le Armate di Vukan sconfissero l'esercito di Stefano e la Serbia pass\u00f2 completamente in mani ungheresi. Fino al 1205 la guerra civile non smise mai, fino a che i due fratelli siglarono un accordo di pace: Vukan sarebbe restato a capo della Doclea, mentre Stefano sarebbe diventato sovrano di tutta la Serbia; ovviamente l'Ungheria fu estromessa da questo accordo.\nLa politica diplomatica.\nLa Quarta crociata non riusc\u00ec a liberare la Terra Santa, ma gli eserciti cristiani occuparono Costantinopoli e vi fondarono nel 1204 l'Impero latino: questo caus\u00f2 la dissoluzione dell'Impero bizantino.\nKalojan di Bulgaria che aveva combattuto a fianco dei Crociati decise di muovere loro guerra, ma nel 1207 fu ucciso in battaglia. Stefano decise di attaccare la Bulgaria: riconquist\u00f2 le citt\u00e0 di Vranje, Polog, Prizren e soprattutto Ni\u0161, strategica perch\u00e9 posta lungo la strada tra l'Europa centrale e Costantinopoli. Presa Ni\u0161, la Serbia ebbe un ruolo cruciale nella politica commerciale nei Balcani. Strinse, allora, un'alleanza con Roma e con la Repubblica di Venezia: ottenne nel 1207 dal Doge Pietro Ziani la mano della nipote del suo predecessore Enrico Dandolo, Anna, e chiese al Pontefice di incoronarlo re.\nStefano \"primo incoronato\".\nPapa Onorio III mand\u00f2 in Serbia nel 1217 i suoi emissari che portarono a Stefano la corona di Serbia. Con questo atto, Stefano, che fino ad allora era Gran principe di Rascia, divenne il primo sovrano dell'intera Serbia: per questo gli fu dato l'appellativo di \"primo incoronato\", in serbo, \"Prvoven\u010dani\" (\"\u041f\u0440\u0432\u043e\u0432\u0435\u043d\u0447\u0430\u043d\u0438\").\nLa corona concessa da un pontefice romano era un problema per il sovrano di un popolo ortodosso. Dopo la presa di Costantinopoli il vecchio Impero bizantino aveva due sovrani: mentre Jolanda di Brienne, succeduta ad Enrico di Fiandra, regnava sull'Impero latino, Teodoro Ducas governava il Despotato d'Epiro col titolo d'imperatore e a Nicea Teodoro Laskaris aveva fondato un suo impero, entrambi rivendicando la legittimit\u00e0 del trono di Bisanzio. Laskaris godeva dell'appoggio della nobilt\u00e0 bizantina e del Patriarcato di Costantinopoli.\nStefano condusse trattative con Laskaris e con il Patriarcato: chiese ed ottenne l'autocefalia della Chiesa ortodossa serba in cambio dell'abbandono dell'appoggio del Papa, e ne affid\u00f2 la guida al fratello Rastko che divenne Arcivescovo e che sar\u00e0 conosciuto in seguito come San Sava. Nel 1219, Sava incoron\u00f2 Stefano re ortodosso dei Serbi e il potere di Roma fu allontanato definitivamente.\nQualche tempo prima di morire, Stefano si fece monaco. A succedergli fu il primo figlio Stefano Radoslav, avuto dal suo precedente matrimonio con la figlia dell'imperatore Alessio Angelo, Eudocia.\nAltri suoi figli furono Komnena Nemanji\u0107, Stefano Vladislav I di Serbia (1233-1243) e Saba II di Serbia."}
{"id": "1517634", "revid": "137232", "url": "https://it.wikipedia.org/wiki?curid=1517634", "title": "Piccolo Hans", "text": ""}
{"id": "1517635", "revid": "45927", "url": "https://it.wikipedia.org/wiki?curid=1517635", "title": "Base numerica", "text": ""}
{"id": "1517636", "revid": "4711", "url": "https://it.wikipedia.org/wiki?curid=1517636", "title": "Budu\u0107nost Titograd", "text": ""}
{"id": "1517637", "revid": "1573940", "url": "https://it.wikipedia.org/wiki?curid=1517637", "title": "Tachyglossus aculeatus", "text": "L'echidna istrice o echidna dal becco corto (Tachyglossus aculeatus ) \u00e8 un mammifero monotremo appartenente alla famiglia dei Tachiglossidi. \u00c8 l'unica specie del genere Tachyglossus .\nDescrizione.\nIl corpo \u00e8 lungo sino a 53\u00a0cm, con una coda di circa 9\u00a0cm.Il dorso e i fianchi sono interamente ricoperti da aculei, lunghi sino a 6\u00a0cm, di colore giallo con le punte nere. Al disotto degli aculei \u00e8 presente una corta pelliccia di colore bruno scuro o nero. Il muso, allungato a becco e sottile, \u00e8 glabro e nero. Dall'apertura boccale, molto stretta, viene estroflessa la lingua protrattile, la cui lunghezza pu\u00f2 raggiungere anche i 18\u00a0cm. La lingua \u00e8 ricoperta di una saliva vischiosa su cui restano intrappolate termiti, formiche o piccoli invertebrati che costituiscono l'alimentazione esclusiva delle echidne. L'animale \u00e8 privo di denti, ma sul palato e alla base della lingua vi sono diverse formazioni cornee, dure ed appuntite, adatte a triturare gli insetti. Le zampe hanno 5 dita, tutte munite di artigli piatti e robusti, adatti allo scavo. Solo nel maschio \u00e8 presente, su ogni tallone, uno sperone, che costituisce una vera e propria arma di difesa per l'echidna istrice.\nBiologia.\nComportamento.\nLe echidne hanno limitata capacit\u00e0 di termoregolazione; di conseguenza, se il tempo si presenta particolarmente freddo, ibernano.\nLe echidne non scavano tane, ma vivono tra le radici o nelle cavit\u00e0 degli alberi, pur essendo in grado di nascondersi velocemente sottoterra quando si sentono minacciate.\nAlimentazione.\nLa loro dieta \u00e8 essenzialmente insettivora: si nutrono quasi esclusivamente di formiche e termiti.\nRiproduzione.\nSono animali prevalentemente solitari, fatta eccezione per la stagione dell'accoppiamento (luglio-agosto). La femmina depone le uova in una tasca cutanea ventrale detta incubatorio, che si sviluppa nel periodo della riproduzione. Questa tasca \u00e8 tappezzata di peli duri ai quali le uova aderiscono saldamente, grazie al muco che le ricopre al momento della deposizione delle uova. Queste ultime si schiudono dopo 7-10 giorni, ma i piccoli restano all'interno dell'incubatorio per ulteriori 3 settimane, finch\u00e9 i loro aculei non si induriscono. Poich\u00e9 la femmina dell'echidna non \u00e8 dotata di mammelle, i piccoli succhiano il latte da diversi piccoli orifizi cutanei presenti all'interno della stessa tasca cutanea.\nDistribuzione e habitat.\n\"Tachyglossus aculeatus\" \u00e8 diffuso in gran parte dell'Australia e delle isole vicine, tra cui la Tasmania e la Nuova Guinea.\n\u00c8 presente in una ampia variet\u00e0 di habitat, dalle foreste di alta quota ai deserti.\nTassonomia.\nSono state distinte le seguenti sottospecie:\nConservazione.\n\u00c8 una specie molto comune, con un areale ampio e differenziato.\nLa Lista rossa IUCN la classifica come una specie a rischio minimo di estinzione (\"LC\").\nNella cultura.\nKnuckles the Echidna \u00e8 un Mobian (essere vivente con fattezze umane e aspetto di un animale) con l'aspetto di un'echidna istrice dalla serie Sonic."}
{"id": "1517638", "revid": "56620", "url": "https://it.wikipedia.org/wiki?curid=1517638", "title": "Lilli de Libris e la biblioteca magica", "text": "Lilli de libris e la biblioteca magica (in norvegese, \"Bibbi Bokkens magiske bibliotek\") \u00e8 un romanzo pubblicato nel 1993 dagli scrittori norvegesi Jostein Gaarder e Klaus Hagerup.\nTrama.\nI due cugini Nils ragazzino di 11 anni con capelli biondi e occhi azzurri ,magro e slanciato invece Berit ragazzina di 12 anni con capelli rossi e occhi verdi con delle lentigini molto particolari e molto esile e piccolina. Si spediscono da Oslo a Foajerland un quadernetto (pi\u00f9 precisamente, un epistolario), dove indagano su Lilli de Libris, misteriosa donna appassionata di libri, e della sua biblioteca magica. I due ragazzi trovano strane coincidenze. Perch\u00e9 Nils \u00e8 sempre seguito dal \"Ghigno\", losco individuo ?E perch\u00e9 il professor Bruun e sua moglie sono tanto interessati al temino di Nils su Lilli de Libris? E chi \u00e8 in realt\u00e0 Mario Bresani, un italiano sordo?"}
{"id": "1517639", "revid": "606039", "url": "https://it.wikipedia.org/wiki?curid=1517639", "title": "Tachyglossus", "text": ""}
{"id": "1517640", "revid": "110157", "url": "https://it.wikipedia.org/wiki?curid=1517640", "title": "Prva Liga 1989-1990", "text": "La Prva savezna liga SFRJ 1989-1990, conosciuta semplicemente come Prva liga 1989-1990, fu la 61\u00aa edizione del campionato jugoslavo di calcio, la 44\u00aa dopo la fine della seconda guerra mondiale. La vittoria finale fu appannaggio della , al suo diciassettesimo titolo.\nNel ranking UEFA 1989-90 la Prva liga si piazz\u00f2 al 10\u00ba posto (12\u00ba nel quinquennale 1985-1990).\nAvvenimenti.\nIl torneo, caratterizzato da un'elevata tensione tra le tifoserie (influenzata da un clima politico sempre pi\u00f9 teso e culminata con gli scontri verificatisi nell'incontro del 13 maggio 1990 tra e ), ha visto prevalere la Stella Rossa che, con un girone di ritorno travolgente, ha via via allungato sui rivali della Dinamo fino a festeggiare la vittoria del diciassettesimo titolo con due gare di anticipo.\nIl campionato ha perso un posto-UEFA per via del ranking: le squadre qualificate per la Coppa UEFA scendono da 3 a 2. La Stella Rossa ha fatto l'accoppiata campionato-coppa, quindi in Coppa delle Coppe sarebbe dovuta andare la finalista Hajduk Spalato, ma su questa pendeva una squalifica di due anni dalle competizioni europee in seguito agli incidenti durante l'incontro con l'Olympique Marsiglia nell'edizione 1987-1988 della Coppa delle Coppe, a causa di ci\u00f2 nessuna rappresentante della Jugoslavia ha partecipato alla Coppa delle Coppe 1990-1991.\nRiguardo alla zona retrocessione, c'\u00e8 stato il giallo riguardo alla partita fra e Dinamo: la partita disputata il 25 aprile \u00e8 stata interrotta poich\u00e9 un guardalinee \u00e8 stato colpito da una bottiglia, quindi il giudice sportivo ha assegnato lo 0-3 per la Dinamo. I padroni di casa, retrocessi a fine campionato, hanno presentato e vinto il ricorso: la Federazione ha predisposto la ripetizione della partita per il 31 luglio e finita 1-0 per i bosniaci. A questo punto \u00e8 stato il a trovarsi retrocesso: inevitabile l'inoltro di un altro ricorso. A questo punto la FSJ ha deciso di ridurre le retrocessioni ad una sola soltanto (l'ultima posizione, occupata per gran parte del torneo dal ). L'edizione seguente del campionato sar\u00e0 quindi a 19 squadre.\nClassifica.\nClassifica marcatori.\n! colspan=\"5\" style=\"text-align: right;\" | Fonte: parapsihopatologija.com"}
{"id": "1517641", "revid": "767487", "url": "https://it.wikipedia.org/wiki?curid=1517641", "title": "Jamshied Sharifi", "text": "Biografia.\nEsordi.\nMusicista completo (compositore, esecutore e produttore), ha studiato al MIT e al prestigioso Berklee College of Music e contemporaneamente Sharifi cominci\u00f2 a comporre la colonna sonora dei film \"Harriet, la spia\" e \"Clockstoppers\".\nIl primo brano registrato da Sharifi, \"A Prayer for the Soul of Layla\", \u00e8 stato ispirato da sua figlia, Layla Sakamoto Sharifi.\nTre dei suoi brani \u2013 \"The Complicated Man\", \"UFO Get-Go\" e \"Back Porch\" \u2013 sono apparsi nel film \"The Thomas Crown Affair\".\nLa collaborazione con i Dream Theater.\nPer l'ottavo album in studio della band progressive metal Dream Theater, Octavarium, ha riarrangiato i brani per svariati strumenti d'orchestra, tra cui archi e corni. Il primo aprile 2006 ha condotto l'Octavarium Orchestra per il concerto celebrativo del ventesimo anniversario di carriera dei Dream Theater tenutosi al Radio City Music Hall in New York. Questo concerto fu successivamente registrato e pubblicato con il titolo di \"\".\nAttualit\u00e0.\nNel 2007 Sharifi pubblic\u00f2 il suo ultimo album: One. proponendo uno stile pi\u00f9 folk e country.\nNel 2017 si \u00e8 candidato ai Drama Desk Awards.\nNel 2018 \u00e8 stato vincitore del premio Tony Award alla miglior orchestrazione."}
{"id": "1517643", "revid": "125915214", "url": "https://it.wikipedia.org/wiki?curid=1517643", "title": "Aleksej Ivanovi\u010d Rykov", "text": "Giovent\u00f9 e carriera politica prerivoluzionaria.\nAleksej Ivanovi\u010d Rykov nacque il 25 febbraio 1881 a Saratov, nella famiglia di un commerciante. Studi\u00f2 giurisprudenza all'Universit\u00e0 di Kazan', senza terminare gli studi. Nel 1898 si iscrisse al Partito Operaio Social-Democratico Russo, e in occasione del II Congresso del 1903, dopo la divisione in bolscevichi e menscevichi, divenne sostenitore della fazione bolscevica. Oper\u00f2 quindi per i bolscevichi a Mosca, San Pietroburgo, Saratov, Kazan', Jaroslavl', Ni\u017enij Novgorod e partecip\u00f2 alla Rivoluzione russa del 1905. Venne eletto membro del Comitato Centrale del partito sia al III Congresso di Londra (boicottato dai menscevichi), sia al IV Congresso, dell'Unificazione, a Copenaghen nel 1906. Fu anche eletto Membro Candidato (senza diritto di voto) al Comitato Centrale nel 1905.\nSuccessivamente, sostenne Lenin nella sua lotta con Alexander A. Bogdanov per il controllo della fazione bolscevica nel 1908-9, e vot\u00f2 per l'espulsione di Bogdanov dal partito alla conferenza di Parigi del 1909. Ruppe poi con la linea di Lenin, quando questi tent\u00f2 di creare un nuovo partito, basato sulla sola componente bolscevica, nel 1912. Questa disputa venne interrotta dall'esilio di Rykov in Siberia.\nRykov torn\u00f2 dalla Siberia dopo la Rivoluzione di febbraio del 1917 e si un\u00ec nuovamente ai bolscevichi, pur rimanendo critico riguardo ad alcune delle loro posizioni pi\u00f9 radicali. Divenne membro dei soviet di Mosca e di Pietrogrado. Al IV Congresso del Partito Bolscevico (23 luglio - 3 agosto 1917) venne eletto al Comitato Centrale. Nel corso della Rivoluzione d'ottobre fu membro del Comitato militare rivoluzionario di Mosca.\nMembro del governo sovietico.\nDopo la rivoluzione, il 26 ottobre (calendario giuliano) 1917, Rykov venne nominato Commissario del Popolo (ministro) dell'Interno. Il 29 ottobre (calendario giuliano), subito dopo la conquista bolscevica del potere, il Comitato Esecutivo del Sindacato Nazionale dei Ferrovieri (Vizkhel), minacci\u00f2 uno sciopero nazionale, richiedendo ai bolscevichi di allargare il potere ad altri partiti socialisti e di espellere dal governo Lenin e Lev Trockij. G.E.Zinov'ev, L.B. Kamenev e alcuni loro alleati nel Comitato Centrale Bolscevico ritennero che non ci fosse altra possibilit\u00e0 per i bolscevichi di cominciare il negoziato, in quanto uno sciopero delle ferrovie avrebbe minato la capacit\u00e0 del governo di combattere le forze ancora leali al deposto Governo Provvisorio. Anche se Zinov'ev, Kamenev e Rykov ebbero per un poco il sostegno della maggioranza del Comitato Centrale e i negoziati ebbero realmente inizio, il rapido crollo delle forze anti-bolsceviche intorno a Pietrogrado permisero a Lenin e Trockij di convincere il Comitato Centrale ad abbandonare le trattative in corso. In risposta, Zinov'ev, Kamenev, Rykov, V. Milyutin e V.P. Nogin si dimisero dal Comitato Centrale e dal governo il 4 novembre 1917 (calendario giuliano).\nIl 3 aprile 1918, Rykov venne nominato Presidente del Consiglio Supremo dell'Economia Nazionale e mantenne questo ruolo per tutta la durata della guerra civile russa. Il 5 luglio 1919, divenne anche membro del riorganizzato Consiglio Militare Rivoluzionario, in cui rimase fino all'ottobre 1919. Dal luglio 1919 all'agosto 1921, fu anche rappresentante speciale del Consiglio del Lavoro e della Difesa, per il vettovagliamento dell'Armata Rossa e della Marina. Rykov fu poi eletto al Comitato Centrale del Partito Comunista dell'Unione Sovietica il 5 aprile 1920, dopo il IX Congresso del Partito e divenne membro dell'Orgburo, fino al 23 maggio 1924.\nUna volta che i bolscevichi ebbero ottenuto la vittoria nella guerra civile, Rykov si dimise dal proprio incarico al Consiglio Supremo dell'Economia Nazionale, il 28 maggio 1921. Il 26 maggio 1921 era stato nominato Vicepresidente del Consiglio del Lavoro e della Difesa della RSFSR, sotto la Presidenza di Lenin. Quando questi dovette via via farsi da parte a causa delle sue condizioni di salute, Rykov ne divenne vice al Sovnarkom il 29 dicembre. Entr\u00f2 anche nel Politburo in carica il 3 aprile 1922, dopo l'XI Congresso del Partito. Nel dicembre 1922, la formazione dell'Unione Sovietica rese necessaria una riorganizzazione della struttura di governo, in seguito alla quale Rykov fu nominato Presidente del Consiglio Supremo dell'Economia Nazionale dell'URSS e Vicepresidente del Consiglio dei Commissari del Popolo dell'URSS il 6 luglio 1923.\nDopo la morte di Lenin, avvenuta il 21 gennaio 1924, Rykov si dimise dalla carica di Presidente del Consiglio Supremo dell'Economia Nazionale dell'URSS e divenne Presidente del Consiglio dei Commissari del Popolo dell'URSS, e contemporaneamente del Sovnarkom della RSFSR, il 2 febbraio 1924. L'altro incarico di governo di Lenin, Presidente del Consiglio per il Lavoro e la Difesa dell'URSS, venne preso dal suo altro vice, Kamenev.\nInsieme a N.I. Bucharin e M.P. Tomskij, Rykov guidava l'ala moderata del Partito Comunista negli anni 1920, proponendo un parziale ripristino dell'economia di mercato nell'ambito delle norme della NEP. I moderati sostennero Stalin, Zinov'ev e Kamenev contro Trockij e l'Opposizione di sinistra nel 1923-24. Dopo la sconfitta di Trockij e la rottura di Stalin con Zinov'ev e Kamenev nel 1925, Rykov, Bucharin e Tomskij sostennero ancora Stalin contro l'Opposizione unificata di Trockij, Zinov'ev e Kamenev nel 1926-27. Dopo l'attacco di Kamenev a Stalin, in occasione del XIV Congresso del Partito nel dicembre 1925, Kamenev perse la presidenza del Consiglio del Lavoro e della Difesa dell'URSS, posizione che venne occupata da Rykov il 19 gennaio 1926.\nDeclino e morte.\nUna volta sconfitta l'Opposizione unificata nel dicembre del 1927, Stalin decise l'adozione di politiche pi\u00f9 radicali e arriv\u00f2 allo scontro con l'ala moderata del partito. Le due fazioni manovrarono dietro le quinte per tutto il 1928, ma nel febbraio-aprile del 1929 lo scontro divenne manifesto, e i moderati, etichettati come Opposizione di destra, vennero sconfitti e obbligati ad \"ammettere i propri errori\" nel novembre 1929. Rykov perse la carica di Presidente del Sovnarkom della RSFSR il 18 maggio 1929, ma mantenne le altre due cariche. Nel dicembre 1930, dopo un'altra ondata di \"autocritiche\", Rykov perse il suo posto nel Politburo il 21 dicembre 1930. Venne sostituito da V. Molotov come Presidente del Sovnarkom e Presidente del Consiglio del Lavoro e della Difesa dell'URSS, il 19 dicembre 1930.\nIl 30 maggio 1930, Rykov era stato nominato Commissario del Popolo alle Poste e Telegrafi, una posizione che mantenne anche dopo la riorganizzazione del commissariato come Commissariato del Popolo alle Comunicazioni nel gennaio 1932. Il 10 febbraio 1934, venne declassato a membro candidato (senza diritto di voto) al Comitato Centrale del Partito. Il 26 settembre 1936, a seguito delle accuse mosse al primo processo pubblico di Mosca contro Kamenev e Zinov'ev e del suicidio di Tomskij, Rykov perse la carica di Commissario del Popolo alle Comunicazioni, ma mantenne la posizione di membro del Comitato Centrale.\nCon l'intensificarsi delle Grandi purghe di Stalin, all'inizio del 1937, Rykov e Bucharin vennero espulsi dal Partito Comunista e arrestati il 27 febbraio, nel corso del plenum del Comitato Centrale di febbraio-marzo 1937. Nel marzo 1938, Rykov, insieme a Bucharin, Jagoda, Krestinskij e Rakovskij, venne messo sotto processo al terzo processo pubblico di Mosca, con l'accusa di aver cospirato con Trockij contro Stalin. Come gli altri accusati, Rykov venne giudicato colpevole di tradimento, condannato a morte e fucilato.\nIl governo sovietico nel 1988 annull\u00f2 la sentenza e quindi lo riabilit\u00f2, durante il periodo della perestrojka."}
{"id": "1517647", "revid": "1895783", "url": "https://it.wikipedia.org/wiki?curid=1517647", "title": "Trebbiantico", "text": "Trebbiantico \u00e8 una piccola frazione situata a circa 2,5\u00a0km da Pesaro e a poche decine di metri dal confine con il comune di Fano. Il paese \u00e8 circondato dal verde delle colline che scendono verso il mare Adriatico. Dal nuovo agglomerato che sovrasta il paese \u00e8 possibile osservare verso sud Fano con l'entroterra e la costa della provincia, nonch\u00e9 il Conero ed il monte Catria, verso nord gli speroni di San Leo, San Marino e il Sasso Simone e Simoncello che delimitano il confine con Romagna e Toscana.\nA monte dell'abitato \u00e8 situata la localit\u00e0 denominata \"ghetto\" di Trebbiantico che ospitava evidentemente parte della comunit\u00e0 ebraica di Pesaro, citt\u00e0 avente anche un ghetto ed una sinagoga dentro le mura urbane. Entrambi i ghetti testimoniano le politiche di distribuzione delle comunit\u00e0 ebraiche nel Ducato di Urbino. Oggi il \"ghetto\" di Trebbiantico appare come un gradevole complesso residenziale panoramico e circondato dal verde.\nSociet\u00e0.\nEvoluzione demografica.\nSecondo i dati dell'Annuario demografico del comune di Pesaro (anno 2013) la popolazione di Trebbiantico ammonta a 1.194 abitanti, crescendo notevolmente negli ultimi 15 anni con la realizzazione di una nuova area residenziale.\nL'et\u00e0 media dei residenti \u00e8 di 41,9 anni, una delle pi\u00f9 basse delle frazioni collinari.\nDividendo la popolazione in fasce d'et\u00e0 si nota che i residenti fra 0 e 5 anni sono circa il 7,5% del totale, i residenti fra i 6 e i 14 anni sono circa il 9,5% della popolazione mentre i residenti che hanno un'et\u00e0 superiore ai 65 anni sono circa il 18,5% del totale.\nInfine, i residenti stranieri della frazione sono il 5,5% circa della popolazione.\nStoria.\nIl paese di Trebbiantico (in latino \"Trivium Antiquum\") \u00e8 sorto in epoca romana in corrispondenza di un importante \"trivium\", da qui l'origine stessa del nome. Le prime notizie del luogo risalgono al I secolo a.C. e indicavano il punto in cui una strada proveniente da Pesaro, voluta dai Romani per aggirare l'abitato, si congiungeva alla via Flaminia. Con il tempo intorno al trivio si svilupp\u00f2 un piccolo insediamento urbano che prese il nome di Trebbiantico.\nEdifici e luoghi di interesse.\nFatta costruire dalla famiglia Cattani all'inizio della seconda met\u00e0 del '600, questa villa raggiunse il suo massimo splendore nella prima met\u00e0 del '700 in quanto \u2033usata\u2033 dal cardinale fiorentino Alamanno Salviati, delegato pontificio delle province di Pesaro e Urbino nel periodo 1717-1732, quale residenza di campagna per s\u00e9 e per i suoi ospiti. Fra questi vi fu nel 1726 Giacomo III Stuart (come si legge in latino sulla lapide posta sopra il portone d'ingresso della villa) che si fregiava ancora del titolo di re d'Inghilterra, riconosciutogli dalla chiesa cattolica. Nel suo interno, sui soffitti, sono presenti affreschi di Nicol\u00f2 Berrettoni, allievo del Cantarini e del Maratti (o Maratta). Attraverso una galleria si accede ad una piccola cappella, dove il cardinale Salviati usava ritirarsi in preghiera; gli arredi che l'adornavano sono andati in parte perduti nel tempo. Nel 1911, la scrittrice Clarice Tartufari nel suo romanzo \"Eterne leggi\" ambientato nel borgo di Trebbiantico, poteva scrivere: \" ...a sinistra per l'intera lunghezza del borgo, una villa sontuosa sfoggiava la ornamentazione del suo muro di cinta e la maestosit\u00e0 dei suoi cancelli, di dove il giardino s'intravedeva variopinto di aiuole e lieto di zampilli\". \nLa data della sua fondazione non \u00e8 certa ma gi\u00e0 nell'anno 1290 viene citata nei registri delle \"Rationes decimarum\".\nNello stesso luogo della chiesa pi\u00f9 antica ne fu ricostruita una nuova nell'anno 1730 e da quella data non ha pi\u00f9 subito sostanziali modifiche se non quelle del 1970 quando l'interno fu adattato alle nuove disposizioni della liturgia.\nImportanti testimonianze di fede sono:\nil quadro, posto sopra l'altare, raffigurante la Madonna della Misericordia, sempre oggetto di culto da parte della popolazione locale e le tre tele del Seicento che rappresentano la Madonna del Rosario, la Madonna del Carmine e la Madonna di Loreto con san Giuliano Martire e altri santi.\nNel 1649 Gabriele Galantara sposa la nobile signora Margarita Mosca di Pesaro: un matrimonio di rango che porta i due nobili a risiedere spesso a Pesaro. Con la sua cospicua dote, la sposa decide di acquistare una possessione vicino alla villa di Trebbiantico, nella parte superiore.\nLa villa esiste gi\u00e0 nel 1734 e viene costruita dai figli di Gabriele e Margarita. Con l'estinzione della famiglia Galantara la propriet\u00e0 passa ai Guerrini.\nL'edificio si articola in due complessi, ognuno dei quali \u00e8 servito da un lungo viale e forse da un ingresso autonomo. I due blocchi sono poi uniti tra loro da un lungo corpo o galleria e formare una figura a ferro di cavallo racchiudente il giardino. Tutt'intorno vi sono undici ettari di bosco.\nPoco prima del 1875 il palazzo subisce un ridimensionamento nella struttura, le due ali laterali vengono notevolmente ridotte e vengono ampliati i giardini.\nL'edificio oggi appartiene al comune di Pesaro ma col vincolo sanitario per la ASL che deve obbligatoriamente utilizzare l'edificio per scopi assistenziali, come dalle volont\u00e0 delle contesse Laura e Lucrezia Guerrini che lo hanno ceduto alla citt\u00e0. La struttura \u00e8 oggi impiegata come residenza sanitaria ed assistenziale per anziani non autosufficienti o privi di assistenza familiare o domiciliare, oppure per anziani in terapia riabilitativa in seguito ad interventi di chirurgia ortopedica..\nSecondo quanto riportato da uno studio dell'ingegner Aldo Benvenuti, la fonte di Sajano appartiene al bacino imbrifero del Genica e con le sue acque alimentava il braccio del rio che confluisce nel tronco principale del torrente, all'altezza del cimitero. L'impatto inquinante della civilt\u00e0 ha guastato la qualit\u00e0 delle acque (oggi non \u00e8 pi\u00f9 potabile) usata per dissetarsi gi\u00e0 nel IX secolo a.C. dai piceni, che avevano creato un loro insediamento proprio tra Novilara e Trebbiantico. \nDi recente realizzazione, il parco \u00e8 dedicato ai tanti italiani assassinati dai soldati di Tito in Istria. Inaugurato il 10 febbraio 2004, la giornata della memoria istituita dal presidente della repubblica Carlo Azeglio Ciampi, \u00e8 l'unico monumento nel comune di Pesaro dedicato alla memoria delle vittime giuliano-dalmate.\nAll'interno del parco \u00e8 presente, su di un piedistallo, un grosso masso di colore bianco, posto per ricordare simbolicamente una foiba, il luogo in cui tanti civili innocenti hanno trovato la morte, colpevoli solo di essere italiani."}
{"id": "1517650", "revid": "729019", "url": "https://it.wikipedia.org/wiki?curid=1517650", "title": "Espiritu Santo", "text": "Espiritu Santo (dallo spagnolo \"Spirito Santo\", a volte chiamata semplicemente \"Santo\"), \u00e8 l'isola pi\u00f9 grande della repubblica di Vanuatu, con una superficie di 3955,5\u00a0km\u00b2. Appartiene all'arcipelago delle Nuove Ebridi nella regione del Pacifico della Melanesia. \u00c8 situata nella provincia di Sanma.\nIl comune di Luganville, sulla costa sud-est dell'isola, \u00e8 il secondo insediamento di Vanuatu per abitanti oltre che la capitale provinciale.\nSu Espiritu Santo \u00e8 presente la vetta pi\u00f9 alta di Vanuatu, il monte Tabwemasana, con i suoi 1879 metri.\nStoria.\nL'esploratore portoghese Pedro Fern\u00e1ndez de Quir\u00f3s, inviato dalla Spagna, istitu\u00ec un insediamento a Big Bay, sul lato nord dell'isola, nel 1606. Espiritu Santo deve il suo nome a Quir\u00f3s, che diede il nome di \"La Australia di Esp\u00edritu Santo\" all'intero gruppo di isole. Durante il periodo del condominio internazionale anglo-francese, Hog Porto, sulla costa nord-orientale, era il sito del distretto di amministrazione britannico, mentre Segond, vicino Luganville era il centro di amministrazione del distretto francese.\nDurante le ultime fasi della seconda guerra mondiale l'isola \u00e8 stata la sede di una grande base di sostegno e di decollo delle forze militari statunitensi e alleate. La presenza americana \u00e8 rimarcata dal famoso luogo di immersione \"Million Dollar Point\", dove i militari americani inabissarono tutte le attrezzature militari prima di abbandonare l'isola. Oggi \u00e8 possibile osservare sui fondali aeroplani, carri armati e altri mezzi militari oltre che milioni di bottiglie di Coca-Cola e 7-Up.\nTra maggio e agosto 1980 l'isola \u00e8 stata la sede di una ribellione durante il trasferimento del potere nelle Nuove Ebridi dal condominio allo Stato indipendente di Vanuatu. Jimmy Stevens, sostenuto da interessi francesi dalla Fondazione Phoenix e dai Libertari Americani, sperando di stabilire un porto franco, dichiar\u00f2 l'isola di Espiritu Santo indipendente del nuovo governo proclamando la Repubblica di Vemerana. Vanuatu, chiese allora aiuto al governo di Papua Nuova Guinea che invi\u00f2 le proprie truppe per riportare l'ordine a Espiritu Santo.\nEconomia.\nL'isola, con i suoi numerosi relitti e le barriere coralline, \u00e8 una popolare meta turistica per i subacquei, sulla costa settentrionale si estendono spiagge di sabbia candida mentre la costa occidentale \u00e8 caratterizzata da numerose grotte.\nOltre al supporto al crescente settore turistico, la popolazione locale si dedica alla coltivazione di caff\u00e8, cacao e arachidi. Sull'isola si trovano alcuni allevamenti di bovini destinati all'esportazione."}
{"id": "1517651", "revid": "110157", "url": "https://it.wikipedia.org/wiki?curid=1517651", "title": "Prva Liga 1988-1989", "text": "La Prva savezna liga SFRJ 1988-1989, conosciuta semplicemente come Prva liga 1988-1989, fu la 60\u00aa edizione del campionato jugoslavo di calcio, la 43\u00aa dopo la fine della seconda guerra mondiale. La vittoria finale fu appannaggio della , al suo secondo titolo.\nNel ranking UEFA 1988-89 la Prva liga si piazz\u00f2 al 7\u00ba posto (12\u00ba nel quinquennale 1984-1989).\nNovit\u00e0.\nDa questa stagione, nei campionati jugoslavi, viene introdotta una nuova regola: in caso di parit\u00e0 si andr\u00e0 ai tiri di rigore. 1 punto andr\u00e0 ai vincitori, 0 agli sconfitti (il punteggio per vittoria e sconfitta nei 90 minuti rimane invariato). Tale decisione della federazione ha provocato molte critiche e controversie. Apparentemente il pi\u00f9 grande sostenitore nel nuovo sistema era il presidente federale Slavko \u0160ajber, cos\u00ec che tale sistema veniva spesso definito dai media come \"i rigori di \u0160ajber\" (\"\u0160ajberovi penali\" in croato).\nAltra novit\u00e0 \u00e8 che, nel definire la classifica finale, a parit\u00e0 di punti non si considera pi\u00f9 la differenza-reti complessiva, bens\u00ec lo scontro diretto (dal 1991 anche le reti in trasferta).\nNelle categorie inferiori \u00e8 stata ricreata la 2. Savezna liga a girone unico ed istituita la 3. Savezna liga su 4 gironi a base interregionale.\nClassifica.\nClassifica marcatori.\n! colspan=\"5\" style=\"text-align: right;\" | Fonte: parapsihopatologija.com\nSquadra campione.\nRiserve"}
{"id": "1517652", "revid": "1543377", "url": "https://it.wikipedia.org/wiki?curid=1517652", "title": "World Series of Poker 1991", "text": "Le World Series of Poker 1991 furono la ventiduesima edizione della manifestazione. Si tennero dal 26 aprile al 18 maggio presso il casin\u00f2 Binion's Horseshoe di Las Vegas.\nIl vincitore del Main Event fu Brad Daugherty.\nMain Event.\nI partecipanti al Main Event furono 215. Ciascuno di essi pag\u00f2 un buy-in di 10.000 dollari."}
{"id": "1517656", "revid": "45927", "url": "https://it.wikipedia.org/wiki?curid=1517656", "title": "Base di numerazione", "text": ""}
{"id": "1517657", "revid": "1884099", "url": "https://it.wikipedia.org/wiki?curid=1517657", "title": "Ricerca quantitativa", "text": "In campo sociologico la ricerca quantitativa \u00e8 considerata quella metodologia di ricerca basata essenzialmente su dati statistici attraverso cui \u00e8 possibile trarre dati oggettivi. \nCaratteristiche.\nGli strumenti usati nella ricerca quantitativa sono standardizzati e quindi rigidi. \nLa raccolta dati nella ricerca quantitativa \u00e8 caratterizzata da un basso grado di interazione con l'intervistato con conseguente minor rischio di contaminazione dei dati da parte del ricercatore. Una caratteristica essenziale dell'analisi quantitativa \u00e8 il formalismo delle procedure: la raccolta, il trattamento dei dati, l'impiego della matrice di dati e l'uso della statistica seguono dei protocolli definiti e facilmente replicabili. Questa elevata formalizzazione consente al ricercatore di rilevare e immagazzinare una gran quantit\u00e0 di informazioni con strumenti altamente standardizzati."}
{"id": "1517658", "revid": "1305772", "url": "https://it.wikipedia.org/wiki?curid=1517658", "title": "Nikolaevskij", "text": "Nikolaevskij indica"}
{"id": "1517660", "revid": "110157", "url": "https://it.wikipedia.org/wiki?curid=1517660", "title": "Prva Liga 1987-1988", "text": "La Prva savezna liga SFRJ 1987-1988, conosciuta semplicemente come Prva liga 1987-1988, fu la 59\u00aa edizione del campionato jugoslavo di calcio, la 42\u00aa dopo la fine della seconda guerra mondiale. La vittoria finale fu appannaggio della , al suo diciassettesimo titolo.\nNel ranking UEFA 1987-88 la Prva liga si piazz\u00f2 al 18\u00ba posto (11\u00ba nel quinquennale 1983-1988).\nClassifica.\nClassifica marcatori.\n! colspan=\"5\" style=\"text-align: right;\" | Fonte: eu-football.info\nRisultati.\nCalendario.\nNell'ultima giornata erano in programma due partite decisive per la salvezza: Pri\u0161tina-\u010celik (ambedue all'ultimo posto a 27 punti) e Stella Rossa-Sutjeska (capitolini in testa con due punti su Vele\u017e e Partizan, ospiti a 28 punti). Fra Stella Rossa e Sutjeska \u00e8 finita in parit\u00e0. Il Pri\u0161tina era in vantaggio 2-0 (risultato insufficiente alla salvezza per via della differenza-reti: kovovari a -13, montenegrini a -7), ma negli ultimi 3 minuti il \u010celik ha segnato 3 reti, ribaltando il risultato e portandosi a pari punti col Sutjeska ma con una differenza-reti migliore: -6. Gli inquirenti hanno indagato sul caso, convalidato il risultato sul campo e dando 6 punti di penalizzazione (da scontare nel prossimo campionato) ad ambedue le squadre.\nSquadra campione.\n(allenatore: Velibor Vasovi\u0107):\ngiocatori (presenze/reti):&lt;br&gt; \u017darko \u0110urovi\u0107 (34/5)&lt;br&gt; Goran Milojevi\u0107 (33/3)&lt;br&gt; Bora Cvetkovi\u0107 (32/9)&lt;br&gt; Slobodan Marovi\u0107 (30/1)&lt;br&gt; Miodrag Krivokapi\u0107 (30/0)&lt;br&gt; Dragan \"Piksi\" Stojkovi\u0107 (28/15)&lt;br&gt; Dragi\u0161a Bini\u0107 (27/13)&lt;br&gt; Slavko Radovanovi\u0107 (25/5)&lt;br&gt; Robert Prosine\u010dki (23/4)&lt;br&gt; Goran Juri\u0107 (23/0)&lt;br&gt; Stevan Stojanovi\u0107 (23/0) -portiere-&lt;br&gt; Dejan Joksimovi\u0107 (17/3)&lt;br&gt; Zlatko Krd\u017eevi\u0107 (17/0)&lt;br&gt; Dragi\u0107 Komadina (16/1)&lt;br&gt; Husref Musemi\u0107 (15/4)&lt;br&gt; Dragan Puni\u0161i\u0107 (11/1)&lt;br&gt; Branko Davidovi\u0107 (11/0) -portiere-&lt;br&gt; Refik \u0160abanad\u017eovi\u0107 (10/1)&lt;br&gt; Jovica Nikoli\u0107 (10/0)&lt;br&gt; Mitar Mrkela (5/0)&lt;br&gt; Vladan Luki\u0107 (2/1)&lt;br&gt; Slavoljub Jankovi\u0107 (2/0)"}
{"id": "1517667", "revid": "486946", "url": "https://it.wikipedia.org/wiki?curid=1517667", "title": "Dinamo Vinkovci", "text": ""}
{"id": "1517668", "revid": "110157", "url": "https://it.wikipedia.org/wiki?curid=1517668", "title": "Prva Liga 1986-1987", "text": "La Prva savezna liga SFRJ 1986-1987, conosciuta semplicemente come Prva liga 1986-1987, fu la 58\u00aa edizione del campionato jugoslavo di calcio, la 41\u00aa dopo la fine della seconda guerra mondiale. La vittoria finale (dopo varie vicissitudini) fu appannaggio del .\n10 squadre hanno iniziato la stagione con una penalizzazione di 6 punti ciascuna, tra cui Partizan e , a causa degli avvenimenti della stagione precedente. Il , che non era partito penalizzato, ha vinto il campionato e guadagnato la qualificazione alla Coppa dei Campioni 1987-1988. Successivamente le penalizzazioni sono state annullate dopo pi\u00f9 procedimenti legali, ed il titolo \u00e8 stato dato al Partizan, primo nella classifica senza penalizzazioni.\nNel ranking UEFA 1986-87 la Prva liga si piazz\u00f2 al 13\u00ba posto (10\u00ba nel quinquennale 1982-1987).\nSquadre partecipanti.\nProfili.\nA causa degli avvenimenti della stagione precedente, la classifica 1985-86 \u00e8 stata modificata il 29 luglio 1987, 13 mesi dopo la fine del torneo, addirittura dopo la conclusione nel campionato 1986-87.\nClassifica.\nClassifica al termine del campionato.\nIn seguito ad uno scandalo su dei presunti accomodamenti dei risultati avvenuto al termine della stagione precedente, i club partirono da una penalizzazione di sei punti. Al termine del campionato, il 14 giugno 1987, il Vardar vinse il campionato, retrocessero Sarajevo e Spartak, Partizan in Coppa UEFA con Vele\u017e e Stella Rossa, Hajduk in Coppa della Coppe.\nClassifica definitiva.\nIl 29 luglio 1987 la Corte Suprema di Belgrado annull\u00f2 tutte le penalizzazioni inflitte nella stagione precedente: tale verdetto permise solo al di ottenere entrambi i titoli persi, senza modificare i verdetti in chiave europea. Il verdetto ha permesso la salvezza del a scapito della . Le qualificazioni alle coppe europee sono rimaste quelle del termine del campionato.\nClassifica marcatori.\n! colspan=\"5\" style=\"text-align: right;\" | Fonte: parapsihopatologija.com\nSquadra campione.\nRiserve"}
{"id": "1517672", "revid": "110157", "url": "https://it.wikipedia.org/wiki?curid=1517672", "title": "Prva Liga 1985-1986", "text": "La Prva savezna liga SFRJ 1985-1986, conosciuta semplicemente come Prva liga 1985-1986, fu la 57\u00aa edizione del campionato jugoslavo di calcio, la 40\u00aa dopo la fine della seconda guerra mondiale. La vittoria finale (dopo varie vicissitudini) fu appannaggio del .\nNel ranking UEFA 1985-86 la Prva liga si piazz\u00f2 al 7\u00ba posto (8\u00ba nel quinquennale 1981-1986).\nAvvenimenti.\nLa stagione 1985-86 \u00e8 stata segnata da scandali e polemiche riguardanti presunte partite truccate durante l'ultima giornata del campionato. Alla fine di essa, il \u00e8 stato incoronato campione grazie alla migliore differenza-reti rispetto ai concittadini della . Tuttavia, dopo una settimana di pressioni e di enormi proteste pubbliche, il 20 giugno 1986, Slavko \u0160ajber (il presidente della federcalcio jugoslava) ha deciso di imporre queste misure straordinarie:\nTutte le squadre, eccetto il Partizan, hanno accettato di ri-disputare l'ultima giornata. Cos\u00ec facendo, il titolo \u00e8 finito nelle mani della Stella Rossa che ha rappresentato la Jugoslavia nella Coppa dei Campioni 1986-1987.\nNe \u00e8 seguita una lunga serie di ricorsi e cause legali che hanno portato l'intero caso alla Corte Costituzionale jugoslava: questa ha emesso la sentenza alla Corte dei Comuni della RS Serbia il 29 luglio 1987, ovvero quando il campionato 1986-87 si era gi\u00e0 concluso con la vittoria del , agevolato dal fatto che 10 squadre su 18 erano partite con la penalizzazione di 6 punti.\nLa sentenza del tribunale \u00e8 stata che non c'erano prove di irregolarit\u00e0 durante la 34\u00aa giornata della stagione 1985-86 e quindi il titolo \u00e8 stato restituito al Partizan. Questo ha significato che non vi era nessun motivo per giustificare le penalizzazioni da 6 punti e quindi anche il titolo 1986-87 \u00e8 stato assegnato al Partizan.\nTuttavia il Vardar ha potuto rappresentare la Jugoslavia nella Coppa dei Campioni 1987-1988.\nLe partite incriminate.\nQueste sono state le partite della 34\u00aa giornata, disputate tutte allo stesso orario sabato 14 giugno 1986. Solo le partite Osijek\u2013Sloboda e Pri\u0161tina\u2013Vardar non sono finite nel mirino degli inquirenti: infatti queste squadre, insieme alle due neopromosse (oltre ad Haiduk e Dinamo Vinkovci), non hanno subito la penalizzazione di 6 punti nella stagione successiva.\nClassifica.\nClassifiche parziali.\nA seguito della sentenza del 20 giugno 1986, i risultati del 14 giugno 1986 vengono annullati e viene predisposta la ripetizione delle partite per il 29 giugno 1986. Quella derivata \u00e8 stata la classifica che ha determinato le partecipazioni per le coppe europee per la stagione successiva: il campione Stella Rossa in Coppa dei Campioni, la vincitrice della coppa nazionale Vele\u017e in Coppa delle Coppe, le altre 3 migliori piazzate (Partizan, Hajduk e Rijeka) in Coppa UEFA. Sono rimaste invariate le retrocessioni in seconda divisione per OFK e Vojvodina.\nClassifica finale.\nA seguito della sentenza del 29 luglio 1987 (quindi 1 anno ed 1 mese dopo il termine del campionato in esame), vengono ripristinati i risultati del 14 giugno 1986 e quindi la Stella Rossa deve cedere il titolo di campione al Partizan. Gli altri verdetti sono rimasti invariati.\nStatistiche.\nClassifica marcatori.\n! colspan=\"5\" style=\"text-align: right;\" | Fonte: historical-lineups\nSquadra campione.\nRiserve"}
{"id": "1517674", "revid": "33689", "url": "https://it.wikipedia.org/wiki?curid=1517674", "title": "Capo Royds", "text": "Capo Royds (in inglese \"Cape Royds\") \u00e8 un promontorio roccioso situato all'estremit\u00e0 occidentale dell'isola di Ross, in Antartide. Localizzato ad una latitudine di 77\u00b0 33\u2032 S ed una longitudine di 166\u00b0 9\u2032 E, si affaccia sul canale McMurdo.\nL'area \u00e8 stata scoperta durante la spedizione Discovery (1901-04) ed intitolata al tenente Charles W.R. Royds della Royal Navy, il meteorologo della spedizione. A capo Royds venne stabilito il capo base della spedizione Nimrod del 1907-09."}
{"id": "1517675", "revid": "1452073", "url": "https://it.wikipedia.org/wiki?curid=1517675", "title": "Khara", "text": " \u00e8 uno studio di animazione giapponese conosciuto maggiormente per il suo lavoro sulla tetralogia di film \"Rebuild of Evangelion\" di cui \u00e8 produttore delle animazioni con una minore partecipazione dello studio Gainax. Il nome dello studio deriva dal termine greco \u03c7\u03b1\u03c1\u03ac (pronunciato per l'appunto [k\u02b0a.\u02c8ra]) traducibile come \"gioia\" o \"felicit\u00e0\".\n\u00c8 stato fondato da Hideaki Anno nel 2006, ed \u00e8 stato citato per la prima volta il primo agosto quando degli avvisi di assunzione sono stati scritti sul sito web del regista. Oltre che produttore del \"Rebuild\", lo Studio Khara \u00e8 accreditato assieme a Gainax come ideatore della trama del manga \"Evangelion Iron Maiden\".\nBuona parte dei componenti dello studio sono membri storici della Gainax, fatto che potrebbe indicare la volont\u00e0 di affrancarsi dal vecchio studio per lasciare spazio alle nuove leve. In una parte della sua pubblica dichiarazione su \"Rebuild of Evangelion\", Anno scrive:\nLe prime produzioni animate all'infuori del franchise di \"Evangelion\" a cui la Khara ha collaborato sono state la serie tv del 2007 \"Sfondamento dei cieli Gurren Lagann\" e il film del 2008 \"Ponyo sulla scogliera\"."}
{"id": "1517677", "revid": "146644", "url": "https://it.wikipedia.org/wiki?curid=1517677", "title": "Cape Royds", "text": ""}
{"id": "1517678", "revid": "287204", "url": "https://it.wikipedia.org/wiki?curid=1517678", "title": "Domenico Alberti", "text": "Biografia.\nNobile veneziano, Alberti era un \"dilettante\" come Albinoni e i Marcello, con ci\u00f2 intendendosi che componeva ed eseguiva per diletto, senza preoccupazioni economiche. Suo maestro di canto fu il sacerdote Antonio Biffi; di composizione, il successore di questi nel ruolo di maestro di cappella alla basilica di San Marco, Antonio Lotti.\nInizialmente si esibiva come cantante, spesso accompagnato dal clavicembalo. Si sa che fu paggio d'onore dell'ambasciatore di Venezia in Spagna nel 1736, e in quest'occasione, secondo quanto riferisce Laborde, cant\u00f2 davanti a Farinelli il quale ne rest\u00f2 cos\u00ec impressionato da commentare che, se non si fosse trattato di un dilettante, sarebbe stato per lui \u00abun rivale troppo temibile\u00bb.\nNel 1737 giunse a Roma per completare lo studio del clavicembalo, si rivel\u00f2 anche compositore e ottenne notevole popolarit\u00e0. La tecnica del basso albertino, ideata in realt\u00e0 l'anno prima dal mediocre Maichelbeck, fu giudicata difettosa da alcuni contemporanei.\nOpere.\nL\"opera omnia\" di Alberti \u00e8 stata incisa dall'organista Manuel Tomadin nel 2015.\nIl basso albertino ha avuto fortuna, \u00e8 stato accolto da molti grandi compositori (tra i quali spiccano i \"Wiener Klassiker\" Haydn, Mozart e Beethoven) e ha formato un modello importante nella musica classica per tastiera.\nLa produzione di Alberti annovera opere, mottetti e sonate per clavicembalo la cui caratteristica \u00e8 la ripartizione in due movimenti in forma binaria. Le trentasei sonate tradizionalmente attribuitegli, di cui quattordici sono pervenute, sono probabilmente una sovrastima.\nUna raccolta di sonate fu oggetto di plagio da parte di un suo presunto allievo, il castrato Giuseppe Jozzi, e apparve a nome di questi a Londra (1748) e Amsterdam (1761). La sussistenza del plagio integrale \u00e8 discussa da chi ritiene che Jozzi fosse realmente autore di diversi movimenti, ma la vicenda dest\u00f2 scandalo, e le sonate furono ripubblicate a Parigi e riattribuite all'Alberti.\nLa produzione di Alberti include:\nBasso albertino.\nLa pratica del basso arpeggiato, che pure non \u00e8 sistematica nell'Alberti, si diffuse e si impose presto a scapito del basso continuo nella musica europea dell'epoca.\nCuriosamente proprio in Alberti la tecnica che da lui prende il nome non \u00e8 considerata molto efficace: egli infatti non se ne serv\u00ec nel modo fluido affermatosi ad esempio con Mozart, ma la us\u00f2 spesso quasi a mo' di pedale analogamente al cosiddetto basso di Murky (a ottave spezzate) e in un'armonizzazione piuttosto statica intorno all'accordo di tonica."}
{"id": "1517679", "revid": "1788047", "url": "https://it.wikipedia.org/wiki?curid=1517679", "title": "Regioni metropolitane del Brasile", "text": "Le regioni metropolitane del Brasile sono 65."}
{"id": "1517680", "revid": "110157", "url": "https://it.wikipedia.org/wiki?curid=1517680", "title": "Prva Liga 1984-1985", "text": "La Prva savezna liga SFRJ 1984-1985, conosciuta semplicemente come Prva liga 1984-1985, fu la 56\u00aa edizione del campionato jugoslavo di calcio, la 39\u00aa dopo la fine della seconda guerra mondiale. La vittoria finale fu appannaggio del , al suo secondo titolo.\nNel ranking UEFA 1984-85 la Prva liga si piazz\u00f2 al 7\u00ba posto (9\u00ba nel quinquennale 1980-1985).\nAvvenimenti.\nL'inizio del torneo registr\u00f2 subito delle partenze lente da parte delle protagoniste delle edizioni precedenti: in particolare, la Dinamo Zagabria si ritrov\u00f2 all'ultimo posto dopo solitario dopo tre gare, mentre i campioni uscenti della Stella Rossa stazionarono nelle posizioni medio-basse della classifica occupando l'ultimo posto in solitaria alla dodicesima giornata. Ad approfittare di questa situazione fu un gruppo di squadre, da cui emersero lo \u017deljezni\u010dar (divenuta la prima squadra a prendere il comando solitario della classifica) e il Partizan, che per tutto il mese di ottobre si alternarono in vetta. Con l'inizio del mese successivo uscirono dal guscio l'Hajduk e il Sarajevo, sinora rimaste a ridosso delle prime. Quest'ultima squadra, in particolare, diede avvio ad una fuga a cui il solo Hajduk sembr\u00f2 poter tener testa; dopo aver concluso il girone di andata in vetta a +2 dai rivali, il Sarajevo riusc\u00ec a confermarsi in vetta nonostante un calo di rendimento patito dopo la pausa invernale. Dopo aver pareggiato per 0-0 lo scontro diretto esterno in programma il 14 aprile, il Sarajevo continu\u00f2 a confermarsi in vetta malgrado dei distacchi risicati, mettendo infine le mani sul suo secondo titolo nazionale all'ultima giornata, sconfiggendo in casa la Stella Rossa.\nAssieme all'Hajduk, ottennero la qualificazione in coppa UEFA il Partizan, agevolato da un finale balbettante da parte dello \u017deljezni\u010dar, e dal Vardar, ripescato grazie alla vittoria in coppa nazionale da parte della Stella Rossa avvenuta in maggio. La lotta per non retrocedere si decise con una giornata di anticipo e vide il declassamento in seconda divisione da parte del Radni\u010dki Ni\u0161 e dell', entrambe calate alla distanza dopo dei buoni avvii che le avevano portate a ridosso delle prime posizioni.\nStatistiche.\nClassifica marcatori.\n! colspan=\"5\" style=\"text-align: right;\" | Fonte: sportsport.ba"}
{"id": "1517685", "revid": "115378000", "url": "https://it.wikipedia.org/wiki?curid=1517685", "title": "Guap\u00f3", "text": "Guap\u00f3 \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Goi\u00e2nia."}
{"id": "1517686", "revid": "110157", "url": "https://it.wikipedia.org/wiki?curid=1517686", "title": "Prva Liga 1983-1984", "text": "La Prva savezna liga SFRJ 1983-1984, conosciuta semplicemente come Prva liga 1983-1984, fu la 55\u00aa edizione del campionato jugoslavo di calcio, la 38\u00aa dopo la fine della seconda guerra mondiale. La vittoria finale fu appannaggio della , al suo quindicesimo titolo. \u00c8 stata l'unica edizione in cui sono state rappresentate tutte le 6 repubbliche (Slovenia, Croazia, Bosnia Erzegovina, Serbia, Montenegro e Macedonia) e le 2 province autonome (Voivodina e Kosovo).\nNel ranking UEFA 1983-84 la Prva liga si piazz\u00f2 al 9\u00ba posto (8\u00ba nel quinquennale 1979-1984).\nClassifica finale.\nClassifica marcatori.\n! colspan=\"5\" style=\"text-align: right;\" | Fonte: sportsport.ba\nSquadra campione.\nRiserve"}
{"id": "1517687", "revid": "599013", "url": "https://it.wikipedia.org/wiki?curid=1517687", "title": "Andr\u00e9s Orozco", "text": ""}
{"id": "1517688", "revid": "104265", "url": "https://it.wikipedia.org/wiki?curid=1517688", "title": "Bibliografia sulla cucina abruzzese", "text": "1870 - 1888.\n1870\n1888\n1956 - 1970.\n1956\n1964\n1966\n1969\n1970\n1971-1980.\n1971\n1973\n1974\n1976\n1977\n1978\n1979\n1980\n1982-1990.\n1982\n1984\n1989\n1990\n1991-1995.\n1991\n1992\n1993\n1994\n1995\n1996-2000.\n1996\n1997\n1998\n1999\n2000\n2001-2005.\n2001\n2002\n2003\n2004\n2005\n2006-2007.\n2006\n2007"}
{"id": "1517690", "revid": "423521", "url": "https://it.wikipedia.org/wiki?curid=1517690", "title": "Celik Zenica", "text": ""}
{"id": "1517692", "revid": "1305772", "url": "https://it.wikipedia.org/wiki?curid=1517692", "title": "Jumpman", "text": "Jumpman \u00e8 un videogioco a piattaforme, inizialmente pubblicato da Epyx per gli e in seguito convertito anche per Commodore 64, Apple II, ColecoVision e PC booter. Lo schema di gioco \u00e8 similare a \"Donkey Kong\", che l'autore stesso ha definito fonte di ispirazione. Nel 2004 \"Jumpman\", insieme ad altri titoli Epyx, \u00e8 stato incluso nella console C64 Direct-to-TV.\nUn seguito del gioco, in pratica un'espansione autonoma, \u00e8 stato \"Jumpman Junior\" (1984). \"Jumpman\" ha probabilmente ispirato anche il pi\u00f9 complesso \"Wizard\" (1984).\nTrama.\nUna stazione spaziale su Giove \u00e8 stata infiltrata dagli \"alienators\" che hanno sabotato i sistemi e piazzato bombe in tutte le stanze. Jupiter Jumpman \u00e8 l'unico in grado di disinnescarle.\nModalit\u00e0 di gioco.\nScopo di ognuno dei 30 livelli, a schermata fissa e priva di scorrimento, \u00e8 quello di disinnescare delle bombe, toccandole con il personaggio; allo stesso tempo \u00e8 necessario evitare vari tipi di oggetti e creature mobili, ad esempio dei proiettili che fluttuano in aria e, quando sono all'altezza di Jumpman, schizzano orizzontalmente verso di lui. \u00c8 possibile salire su delle scale a pioli o delle corde, che permettono di raggiungere le piattaforme superiori. Jumpman pu\u00f2 soltanto muoversi nelle quattro direzioni e saltare; le cadute dall'alto, oltre al contatto con gli oggetti nemici, sono letali. Si pu\u00f2 anche cambiare in ogni momento la velocit\u00e0 del personaggio su 8 valori. Non c'\u00e8 un limite di tempo, ma c'\u00e8 un bonus di fine livello che scende col passare del tempo fino ad azzerarsi.\n\u00c8 possibile cominciare direttamente dal livello 10 o 20 o anche affrontare i livelli in ordine casuale.\nAltre versioni.\nJumpman Junior.\nSeguito del gioco, praticamente identico nel gameplay ma dotato di nuovi livelli, pubblicato nel 1984 per Commodore 64, Atari 400/800, e ColecoVision. Un remake di \"Jumpman Junior\" apparve anche su Amiga (1991, Courbois Software).\nJumpman Lives!\nUna versione per MS-DOS intitolata \"Jumpman Lives!\" \u00e8 uscita nel 1991, pubblicata da Apogee Software e programmata da uno studente di nome Dave Sharpless. Il gioco, diviso in quattro episodi (il primo dei quale shareware) e dotato di editor, contiene livelli tratti dall'originale \"Jumpman\" e da \"Jumpman Jr\". La Epyx, che all'epoca deteneva ancora i diritti sul gioco (solo nel 1994 andarono, per contratto, all'autore Randy Glover), costrinse Apogee a ritirarlo dal mercato; questa lo mise a disposizione nel pubblico dominio."}
{"id": "1517693", "revid": "339392", "url": "https://it.wikipedia.org/wiki?curid=1517693", "title": "Raitalia International", "text": ""}
{"id": "1517695", "revid": "49981", "url": "https://it.wikipedia.org/wiki?curid=1517695", "title": "Emidio Agostinone", "text": ""}
{"id": "1517696", "revid": "767487", "url": "https://it.wikipedia.org/wiki?curid=1517696", "title": "Capo Denison", "text": "Capo Denison (in inglese \"Cape Denison\") \u00e8 un promontorio roccioso situato all'inizio di Commonwealth Bay in Antartide. Localizzato ad una latitudine di 66\u00b0 00\u2032 S ed una longitudine di 142\u00b0 40\u2032 E, venne scoperto nel 1912 durante la spedizione Aurora guidata da Douglas Mawson ed intitolatao a Sir Hugh Denison di Sydney, uno sponsor della spedizione. A Capo Denison venne stabilita la base principale della spedizione, conosciuta come Mawson's Huts."}
{"id": "1517697", "revid": "110157", "url": "https://it.wikipedia.org/wiki?curid=1517697", "title": "Prva Liga 1982-1983", "text": "La Prva savezna liga SFRJ 1982-1983, conosciuta semplicemente come Prva liga 1982-1983, fu la 54\u00aa edizione del campionato jugoslavo di calcio, la 37\u00aa dopo la fine della seconda guerra mondiale. La vittoria finale fu appannaggio del , al suo nono titolo.\nNel ranking UEFA 1982-83 la Prva liga si piazz\u00f2 al 9\u00ba posto (4\u00ba nel quinquennale 1978-1983).\nSquadra campione.\nRiserve"}
{"id": "1517699", "revid": "125422867", "url": "https://it.wikipedia.org/wiki?curid=1517699", "title": "Mario Yepes", "text": "Caratteristiche tecniche.\nDi ruolo difensore centrale, ha iniziato la sua carriera come attaccante. Era dotato di forte personalit\u00e0 (che gli ha consentito di essere un leader in carriera), e grinta. Forte fisicamente, era pericoloso nel gioco aereo, oltre a sapere impostare dalla difesa e arginare la manovra degli avversari. Era istintivo nei movimenti difensivi.\nCarriera.\nClub.\nSudamerica.\nYepes ha iniziato la sua carriera calcistica nel 1994 con la maglia della squadra della massima divisione colombiana nel ruolo di attaccante. \u00c8 stato l'allenatore del Cortulu\u00e1, Reinaldo Rueda, a utilizzarlo prima come terzino e poi come difensore centrale, posizione che ha ricoperto fino a fine carriera. Ha esordito tra i professionisti il 27 marzo 1994 contro l'Atl\u00e9tico Junior. Tra il 1994 e il 1998 Yepes ha disputato 76 partite e segnato 7 reti, la prima delle quali il 12 novembre 1995 contro l'Atl\u00e9tico Junior.\nNel febbraio 1997 \u00e8 stato acquistato dal Deportivo Cali, una della principali squadre colombiane. Con questa societ\u00e0 ha vinto il campionato colombiano nel 1998 e ha raggiunto la finale di Coppa Libertadores 1999, persa ai rigori contro il Palmeiras.\nIl giugno 1999 \u00e8 stato acquisito dalla squadra argentina del River Plate. Yepes ha vestito la maglia dei \"Millonarios\" per tre stagioni, vincendo due campionati (Apertura 1999 e Clausura 2000).\nFrancia.\nNel gennaio 2002 ha lasciato la compagine di Buenos Aires per andare a giocare in Europa, fimando per il Nantes. Con la squadra francese ha esordito nelle competizioni UEFA per club il 20 febbraio 2002 in UEFA Champions League contro il Manchester United 1-1; nella stessa partita \u00e8 stato espulso per somma di ammonizioni al 90' e il suo secondo fallo ha causato il rigore del pari degli inglesi, trasformato da Ruud van Nistelrooy. Nei suoi primi due anni e mezzo in Francia il giocatore ha totalizzato 90 presenze e 7 gol.\nDal 2004 al 2008 ha giocato nel Paris Saint-Germain, vincendo la Coppa di Francia nel 2006 e la Coppa di Lega francese nel 2008. Della squadra parigina Yepes \u00e8 stato anche capitano.\nChievo.\nNel mese di agosto 2008 ha firmato un contratto annuale con il Chievo, poi rinnovato per un'ulteriore stagione. Con i clivensi ha esordito in Serie A il 21 settembre 2008 al Ferraris contro la Sampdoria (1-1) e ha segnato la prima rete in Serie A il 1\u00ba novembre 2009 in Chievo-Udinese, realizzando di testa il gol del definitivo 1-1.\nIn totale con la squadra veronese ha totalizzato 64 presenze, egualmente ripartite nelle due stagioni trascorse in maglia gialloblu, e dimostrandosi un perno della difesa della squadra contribuendo a 2 salvezze.\nMilan.\nNel marzo 2010 Yepes ha firmato un contratto con il Milan a partire dalla stagione 2010-2011. Ha esordito in maglia rossonera il 7 novembre 2010, a 34 anni, in -Milan (2-3), partita valida per la 10\u00aa giornata della Serie A 2010-2011. Il 7 maggio 2011 ha vinto il suo primo scudetto con i rossoneri a due giornate dal termine del campionato grazie allo 0-0 contro la Roma.\nIl 6 agosto 2011 ha vinto la Supercoppa italiana con il Milan battendo l'Inter a Pechino per 2-1, gara nella quale tuttavia Yepes, presente in panchina, non \u00e8 sceso in campo. Il 23 ottobre 2011 ha segnato il suo primo gol in maglia rossonera, rete che ha consentito al Milan di vincere in rimonta per 4-3 la gara esterna di campionato contro il Lecce. L'11 dicembre 2011, nella gara valida per la quindicesima giornata di Serie A contro il Bologna, ha riportato un trauma distorsivo alla caviglia destra con lesione del legamento mediale, infortunio che lo ha costretto a circa 2 mesi e mezzo di stop.\nL'11 maggio 2012 il Milan ha comunicato, attraverso il proprio sito ufficiale, di aver rinnovato il suo contratto fino al 30 giugno 2013. Il 9 dicembre 2012, in occasione della partita di campionato vinta per 4-2 in casa del Torino, Yepes ha indossato per la prima volta la fascia di capitano del Milan. Ha segnato la sua prima rete stagionale il 13 dicembre seguente, durante la partita casalinga di Coppa Italia vinta per 3-0 contro la .\nNel maggio del 2013 Yepes e il Milan hanno deciso, di comune accordo, di non proseguire insieme poich\u00e9 il colombiano ha manifestato la sua volont\u00e0 di giocare con continuit\u00e0 per non perdere il posto in Nazionale in vista dei Mondiali di Brasile 2014. Ha cos\u00ec lasciato il Milan dopo 46 partite e un totale di 2 gol.\nAtalanta.\nIl 17 luglio 2013 \u00e8 diventato ufficialmente un calciatore dell'Atalanta, con cui ha firmato un contratto annuale. Nell'amichevole del 24 luglio seguente, disputata a Clusone contro il , ha mostrato di aver scelto la maglia numero 33.\nIl 18 agosto 2013 ha esordito in gare ufficiali con l'Atalanta, giocando dal primo minuto nella partita vinta per 3-0 contro il Bari nel terzo turno di Coppa Italia. Il successivo 25 agosto gioca da titolare in Cagliari-Atalanta (2-1), disputando cos\u00ec la sua prima partita in Serie A con la formazione bergamasca. Chiude la stagione con un totale di 26 presenze, 2 delle quali in Coppa Italia; a fine stagione rimane svincolato.\nRitorno in Sudamerica.\nDopo essere stato nel mirino di alcuni club europei, Il 13 settembre 2014 firma un contratto annuale con il San Lorenzo. Nel 2015 non rinnova il contratto con il San Lorenzo e rimane quindi svincolato.\nIl 20 gennaio 2016 annuncia il suo ritiro dal calcio giocato all'et\u00e0 di 40 anni compiuti.\nNazionale.\nYepes ha esordito con la maglia della Nazionale colombiana il 9 febbraio 1999 in amichevole contro la Germania.\nCon la Colombia ha preso parte a tre edizioni della Coppa America (1999, 2001, 2007), vincendola nel 2001. Nel 2003, invece, \u00e8 stato convocato per la Confederations Cup, durante la quale ha segnato il primo gol in Nazionale nella partita contro la Nuova Zelanda.\nEra il capitano della Nazionale colombiana dall'ottobre 2008, quando ha indossato per la prima volta la fascia contro il Paraguay.\nHa giocato la sua prima partita in carriera in un Mondiale il 14 giugno 2014, in Colombia-Grecia (3-0); con la seconda giornata della fase a gironi (Colombia-Costa d'Avorio del 19 giugno 2014, terminata 2-1) ha raggiunto quota 100 presenze in Nazionale. Dopo essere rimasto in panchina nella terza giornata della fase a gironi ha giocato da titolare l'ottavo di finale vinto per 2-0 contro l'Uruguay e i quarti persi contro il Brasile per 2-1. Dopo avere disputato un ottimo mondiale, annuncia il suo ritiro dalla Nazionale.\nStatistiche.\nPresenze e reti nei club.\n\"Statistiche aggiornate all'8 novembre 2015.\"\nCollegamenti esterni.\nMario Yepes su Facebook. https://facebook.com/MarioYepes3/"}
{"id": "1517700", "revid": "179980", "url": "https://it.wikipedia.org/wiki?curid=1517700", "title": "Mario Alberto Y\u00e9pes", "text": ""}
{"id": "1517708", "revid": "146644", "url": "https://it.wikipedia.org/wiki?curid=1517708", "title": "Cape Denison", "text": ""}
{"id": "1517709", "revid": "110157", "url": "https://it.wikipedia.org/wiki?curid=1517709", "title": "Prva Liga 1981-1982", "text": "La Prva savezna liga SFRJ 1981-1982, conosciuta semplicemente come Prva liga 1981-1982, fu la 53\u00aa edizione del campionato jugoslavo di calcio, la 36\u00aa dopo la fine della seconda guerra mondiale. La vittoria finale fu appannaggio della , al suo quarto titolo.\nNel ranking UEFA 1981-82 la Prva liga si piazz\u00f2 al 3\u00ba posto (8\u00ba nel quinquennale 1977-1982).\nAvvenimenti.\nLa prima met\u00e0 del girone di andata vide l'avvicendarsi in vetta di gruppi formati da numerose squadre: inizialmente, le pi\u00f9 costanti furono la Vojvodina (in testa fino alla quarta giornata) e l'Osijek (dalla terza alla sesta), poi presero il sopravvento la Dinamo Zagabria (che aveva ripreso quota dopo aver pareggiato le prime quattro gare) e il Partizan con quest'ultima che, dopo il successo nello scontro diretto con lo \u017deljezni\u010dar del 20 settembre, divenne la prima squadra a prendere il comando solitario della graduatoria. Dall'undicesima giornata queste due squadre iniziarono ad alternarsi in vetta alla classifica, ma dopo circa tre settimane al Partizan si sostitu\u00ec la Stella Rossa, nell'ultimo turno precedente la pausa invernale riusc\u00ec a prendere il comando solitario della classifica, portandosi a +2 dalla Dinamo Zagabria e a +4 da un gruppo di tre squadre che includeva anche lo Sloboda Tuzla.\nLa ripresa del torneo vide la Stella Rossa mantenere il comando della classifica, malgrado una sconfitta interna con lo \u017deljezni\u010dar; perdendo lo scontro diretto al Maksimir il 28 febbraio, la squadra lascer\u00e0 il via libera alla Dinamo Zagabria. Grazie una striscia di tredici risultati utili consecutivi (ottenuta tramite 11 vittorie e 2 pareggi) i croati presero il largo giungendo a tre gare dalla conclusione con sei punti di vantaggio sulla Stella Rossa. Pur perdendo nettamente contro il Radni\u010dki Ni\u0161, la contemporanea sconfitta della Stella Rossa contro l'Osijek permise ai croati di assicurarsi il secondo titolo nazionale a due gare dalla conclusione. Contemporaneamente, si erano definiti anche i verdetti della \"zona UEFA\", con l'Hajduk Spalato e la Stella Rossa qualificate: la successiva vittoria di quest'ultima squadra in coppa nazionale e la conseguente qualificazione alla Coppa delle Coppe permetter\u00e0 al Sarajevo di qualificarsi. Sempre alla terz'ultima giornata si erano decisi gli esiti della zona retrocessione, che vide scendere in seconda divisione il Teteks e l'NK Zagabria, che durante quasi tutto l'arco del campionato si erano avvicendate all'ultimo posto."}
{"id": "1517711", "revid": "110157", "url": "https://it.wikipedia.org/wiki?curid=1517711", "title": "Prva Liga 1980-1981", "text": "La Prva savezna liga SFRJ 1980-1981, conosciuta semplicemente come Prva liga 1980-1981, fu la 52\u00aa edizione del campionato jugoslavo di calcio, la 35\u00aa dopo la fine della seconda guerra mondiale. La vittoria finale fu appannaggio della , al suo quattordicesimo titolo, secondo consecutivo.\nNel ranking UEFA 1980-81 la Prva liga si piazz\u00f2 al 15\u00ba posto (11\u00ba nel quinquennale 1976-1981).\nSquadra campione.\nRiserve\n\"Fonti: sportsport.ba, worldfootball.net e crvenazvezdafk.com\""}
{"id": "1517714", "revid": "228587", "url": "https://it.wikipedia.org/wiki?curid=1517714", "title": "I crociati in Europa", "text": "I crociati in Europa \u00e8 un romanzo dello scrittore tedesco Stefan Heym, pubblicato negli Stati Uniti (in inglese) nel 1948 con il titolo \"The Crusaders\".\nTrama.\nIl romanzo racconta la vicenda di un gruppo di personaggi, per lo pi\u00f9 statunitensi, ma anche tedeschi, dallo sbarco di Normandia del 1944 all'occupazione americana della regione della Ruhr del 1945, quindi durante le fasi finali della seconda guerra mondiale. Il titolo del romanzo allude a una questione fondamentale: la seconda guerra mondiale \u00e8 una nobile crociata per sconfiggere il male costituito dal nazifascismo e liberare l'Europa, o \u00e8 semplicemente una guerra di conquista come tante altre prima, che sottometter\u00e0 il mondo alla nuova potenza mondiale, gli Stati Uniti? Di fronte a questa domanda, i personaggi del romanzo hanno diversi atteggiamenti, dagli idealisti come Bing e Yates ai cinici opportunisti come Willoughby e Loomis. Il romanzo, scritto da un autore nato e cresciuto in Germania ma emigrato negli Stati Uniti perch\u00e9 ebreo (il padre di Heym si suicid\u00f2 nel 1935 per via delle persecuzioni naziste, il resto della sua famiglia fu sterminato nei campi di concentramento nazisti) riesce a presentare la guerra da diverse prospettive, facendo vedere come in ogni paese, al di l\u00e0 dei facili stereotipi, ci siano diversi atteggiamenti. Heym racconta la vicenda con una considerevole abilit\u00e0, e riesce a mettere in luce i dilemmi morali e politici che si trovavano di fronte gli americani venuti a \"liberare\" il continente, presi tra i loro ideali e la complessa realt\u00e0 della Germania sconfitta. Interessante \u00e8 anche la capacit\u00e0 di Heym di impadronirsi della lingua inglese, e di saperne usare abilmente le forme colloquiali e gergali, facendo parlare i suoi personaggi statunitensi in modo assolutamente convincente. L'uso di un inglese semplice, immediato e \"da strada\" avvicina Heym agli altri scrittori americani del secondo dopoguerra, come Norman Mailer."}
{"id": "1517715", "revid": "2033069", "url": "https://it.wikipedia.org/wiki?curid=1517715", "title": "Krypto the Superdog", "text": "Krypto the Superdog \u00e8 una serie televisiva a cartoni animati statunitense-canadese prodotta da DC Comics, Warner Bros. Animation e 9 Story Entertainment, basata sul personaggio di Krypto, il cane di Superman. Negli USA \u00e8 andata in onda per la prima volta su Cartoon Network il 25 marzo 2005 e poi su Kids' WB nel settembre 2006. La prima stagione consta di 26 episodi, la seconda di 13: la serie \u00e8 stata chiusa il 15 dicembre 2006, con un ultimo episodio doppio, \"Iguanukkah\".\nIn Italia il cartone animato \u00e8 andato in onda in prima visione su Boomerang a partire dal 12 settembre 2005, e successivamente \u00e8 stato riproposto in chiaro prima su Rai 2 dal 1\u00ba marzo 2006 e quindi per la prima volta su Italia 1 in orario notturno dal 3 al 10 maggio 2019. Negli USA esiste anche una serie di fumetti di 20 numeri basata sulla serie televisiva, pubblicata dalla DC Comics col marchio Johnny DC fra il 2005 e il 2006.\nTrama.\nIl pianeta Krypton sta per essere distrutto, cos\u00ec Jor-El, padre di Superman, costruisce un'astronave e vi mette a bordo un cagnolino bianco di nome Krypto, quindi la manda nello spazio per un volo di prova per vedere se \u00e8 sicura per un viaggio interstellare. Ma Krypto, giocando con una pallina di gomma, danneggia i comandi, cos\u00ec il sistema della navetta addormenta il cucciolo e si dirige verso la Terra.\nAll'arrivo sulla Terra, Krypto scopre di essere diventato adulto, e di possedere superpoteri simili a quelli di Superman (dal momento che tutti gli esseri viventi Kryptoniani acquistano superpoteri se esposti ad un sole giallo come quello terrestre). Pi\u00f9 tardi, Krypto viene adottato da un ragazzino terrestre di nome Kevin Whitney, con il benestare dello stesso Superman. Krypto vive con la famiglia di Kevin facendo finta di essere un cane normale, ma ha anche un alter ego, il supereroe \"Superdog\" (il padroncino \u00e8 l'unico membro della famiglia a conoscenza del segreto).\nNella serie, Krypto e i molti altri animali sono in grado di capirsi tra loro, ma non con gli umani, fatta eccezione per Kevin (che pu\u00f2 infatti comunicare con loro grazie ad un traduttore universale donatogli dal cane) e, ovviamente, per gli spettatori.\nPersonaggi.\nNemici.\nDoppiata in italiano da Maura Cenciarelli. \nEpisodi.\nOgni episodio inizia con una schermata che mostra il titolo originale inglese, l'autore dei testi e il regista. Nella versione italiana, il doppiatore di Krypto legge il titolo italiano che non appare scritto e spesso non corrisponde alla traduzione del titolo originale."}
{"id": "1517727", "revid": "146644", "url": "https://it.wikipedia.org/wiki?curid=1517727", "title": "Commonwealth dell'Australia", "text": ""}
{"id": "1517728", "revid": "4175", "url": "https://it.wikipedia.org/wiki?curid=1517728", "title": "Baia del Commonwealth", "text": "La baia del Commonwealth (in inglese \"Commonwealth Bay\") \u00e8 un'ampia baia larga circa 48 chilometri che si estende da punto Alden a capo Gray nella terra di Giorgio V in Antartide.\nLocalizzata alla latitudine di 66\u00b0 54\u2032 S e longitudine di 142\u00b0 40\u2032 E, fu scoperta nel 1912 durante la spedizione Aurora guidata da Douglas Mawson che stabil\u00ec il suo campo base (Mawson's Huts) a capo Denison, al centro della baia e intitol\u00f2 il luogo al Commonwealth dell'Australia.\nLa baia \u00e8 presente nel Guinness dei primati come il posto pi\u00f9 ventoso al mondo, con raffiche che superano regolarmente i 240 km/h."}
{"id": "1517733", "revid": "146644", "url": "https://it.wikipedia.org/wiki?curid=1517733", "title": "Baia Commonwealth", "text": ""}
{"id": "1517734", "revid": "146644", "url": "https://it.wikipedia.org/wiki?curid=1517734", "title": "Commonwealth Bay", "text": ""}
{"id": "1517735", "revid": "146644", "url": "https://it.wikipedia.org/wiki?curid=1517735", "title": "Commonwealth bay", "text": ""}
{"id": "1517750", "revid": "729019", "url": "https://it.wikipedia.org/wiki?curid=1517750", "title": "Assedio di Nicomedia", "text": "L'assedio di Nicomedia fu combattuto fra bizantini e ottomani, tra il 1333 e il 1337: il risultato finale di questa battaglia fu la vittoria ottomana.\nSfondo.\nNel 1299 era nato il nuovo stato turco degli ottomani, proprio vicino all'Impero bizantino, questo nuovo stato si espanse in breve tempo, a discapito dei bizantini. La conquista di Nicea nel 1331, per gli ottomani signific\u00f2 l'inizio della espansione del proprio impero, mentre per i bizantini volle dire la perdita dell'Asia minore, e in seguito la propria caduta, nel 1453.\nAssedio.\nIn seguito alla caduta di Nicea, la caduta di Nicomedia fu solo questione di tempo. L'imperatore bizantino, Andronico III Paleologo, tent\u00f2 di corrompere Orhan I, perch\u00e9 egli lasciasse in pace l'impero bizantino, ma egli non accett\u00f2, e nel 1333 inizi\u00f2 l'assedio di Nicomedia, per poi prenderla nel 1337. L'impero bizantino non riusc\u00ec a riprendersi dopo questa sconfitta, infatti senza contare la citt\u00e0 di Filadelfia (che si trovava nell'entroterra e quindi non poteva comunicare con l'impero), l'ultima citt\u00e0 bizantina di una certa importanza in Asia minore, era caduta.\nConseguenze.\nIn seguito alla caduta di Nicomedia, per l'impero bizantino la situazione divenne insostenibile, perch\u00e9 diversamente da come era accaduto nel 1096, l'impero bizantino aveva anche poco territorio nei Balcani, dove era continuamente sotto attacco, infatti l'impero bizantino aveva ancora met\u00e0 del Peloponneso, parte della Tracia e qualche isola. A ovest i bizantini erano attaccati dai serbi, ungheresi e bulgari; e a est dai turchi ottomani, e in pi\u00f9 in mezzo ai possedimenti dell'impero vi erano sempre le due repubbliche marinare italiane, che interferivano negli affari dell'impero, tra le due quella che era pi\u00f9 fastidiosa per i bizantini era Venezia (l'altra era Genova). L'aquila bicipite a doppia testa simbolo di Costantinopoli e del potere imperiale, ora era costretta a guardarsi in entrambe le direzioni, perch\u00e9 da tutte e due le parti vi era pericolo; l'ultima ora dell'impero stava per scoccare, quello che bisognava sapere \u00e8 chi sarebbe stato a dargli il colpo di grazia."}
{"id": "1517752", "revid": "212348", "url": "https://it.wikipedia.org/wiki?curid=1517752", "title": "Potenziamento a lungo termine", "text": ""}
{"id": "1517754", "revid": "767487", "url": "https://it.wikipedia.org/wiki?curid=1517754", "title": "Giusto Fernando Tenducci", "text": "Biografia.\n il che retrodata il suo debutto finora attestato a Venezia nel 1753. Nel 1758 si impone a Londra dove negli anni seguenti accresce la sua fama. Il momento culmine della sua carriera fu sempre a Londra, nel 1770, dove cant\u00f2 un pasticcio dell\"Orfeo ed Euridice\" di Gluck, per lui approntato da Johann Christian Bach, rendendo da questo momento celebre l'aria \"Che far\u00f2 senza Euridice\".\nBench\u00e9 fosse castrato spos\u00f2 nel 1766 Dora Maunsell. Secondo Casanova la coppia ebbe due figli. Di lui ci sono pervenute alcune opere come \"Farnace\",\"Il castello di Andalusia\", e alcune sonate. Fu anche amico di Mozart, al quale impart\u00ec delle lezioni di canto. Nel 1788 ebbe una relazione con Th\u00e9roigne de M\u00e9ricourt, a cui trasmise una malattia venerea."}
{"id": "1517755", "revid": "1543377", "url": "https://it.wikipedia.org/wiki?curid=1517755", "title": "Selenologia", "text": "La selenologia \u00e8 la scienza che studia la conformazione della Luna.\nLa selenologia o geologia della Luna \u00e8 alquanto differente da quella della Terra. La luna manca di una atmosfera significativa e non ha acqua, ci\u00f2 elimina l'erosione dovuta al tempo; non possiede alcuna forma di tettonica a placche, ha una gravit\u00e0 inferiore a quella della terra, e a causa della sua piccola dimensione, si raffredda pi\u00f9 rapidamente. La complessa geomorfologia della superficie lunare \u00e8 stata formata da una combinazione di processi, tra i principali sono i crateri dovuti all'impatto con altri corpi astrali e il vulcanesimo. La Luna \u00e8 un corpo astrale differenziato, che possiede una crosta, un mantello e un nucleo planetario.\nStudi geologici della luna si basano su di una combinazione di osservazione tramite telescopi basati sulla terra, misurazioni da stazioni orbitali, reperti lunari e dati geofisici. Alcuni luoghi sono stati esplorati direttamente durante il Progetto Apollo tra la fine degli anni sessanta e l'inizio degli anni settanta, le missioni portarono a terra circa 385 chilogrammi di suolo lunare e rocce, lo stesso fecero le missioni del programma lunare sovietico. La luna \u00e8 l'unico pianeta extra terrestre del quale possediamo esempi di tipo geologico. Una certa quantit\u00e0 di meteoriti lunari sono state riconosciute sulla terra, tuttavia i crateri da cui provengono sulla luna sono ignoti. Una parte sostanziale della superficie lunare non \u00e8 stata esplorata e un certo numero di questioni geologiche rimangono irrisolte.\nElementi che compongono il satellite.\nElementi che si sa essere presenti sulla superficie includono tra gli altri, ossigeno (O), silicio (Si), ferro (Fe), magnesio (Mg), calcio (Ca), alluminio (Al), manganese (Mn), titanio (Ti). Tra i pi\u00f9 abbondanti sono l'ossigeno, il ferro ed il silicio. Il contenuto di ossigeno \u00e8 stimato a 45%. Il carbonio sembra essere presente solo in quantit\u00e0 minime, tracce da depositi del vento solare.\nDati di spettrometria a neutroni dal Lunar Prospector indicano la presenza di idrogeno (H) concentrato ai poli.\nFormazione.\nPer tanto tempo, la questione fondamentale riguardante la storia della Luna era riguardo alla sua origine. Le ipotesi primitive includono la \"fissione\" dalla Terra, \"cattura\" e \"co-aggregazione\". Oggi, l'ipotesi dell\"'impatto gigantesco\" \u00e8 accettata dalla maggior parte della comunit\u00e0 scientifica.\nIpotesi della fissione.\nL'idea che la terra primordiale con un'accelerazione rotazionale espelle un pezzo della propria massa fu promulgata da George Darwin (figlio del famoso biologo Charles Darwin). Si presume che l'Oceano Pacifico rappresenti la cicatrice di questo evento. L'origine della instabilit\u00e0 rotazionale della Terra, responsabile di questo distacco, non sarebbero le maree, come anche si pens\u00f2 all'inizio, ma nel processo di formazione del nucleo terrestre. Infatti quando il materiale pi\u00f9 pesante, in particolare il ferro, si concentr\u00f2 verso il centro della Terra, questa aument\u00f2 la propria velocit\u00e0 di rotazione a discapito del diametro. Alla Terra accade quanto avviene a una ballerina che compie una piroetta e gira pi\u00f9 velocemente quando accosta le braccia al proprio corpo, diminuendo il proprio diametro. Tuttavia, oggi si sa che la crosta oceanica che forma questo bacino oceanico \u00e8 relativamente giovane, circa 200 milioni di anni o meno, mentre la Luna \u00e8 molto pi\u00f9 vecchia.\nCattura lunare.\nQuesta ipotesi afferma che la Luna fu catturata, gi\u00e0 completamente formata dal campo gravitazionale della Terra. Questo non \u00e8 molto verosimile, poich\u00e9 un incontro ravvicinato con la Terra avrebbe causato o una collisione o un'alterazione della traiettoria del corpo celeste in questione, cos\u00ec se questo fosse realmente avvenuto, la Luna probabilmente non avrebbe pi\u00f9 incontrato la Terra. Per avvalorare questa ipotesi la Terra primitiva avrebbe dovuto aver una spessa atmosfera tale da rallentare il movimento della Luna prima che questa potesse allontanarsi. Questa ipotesi spiegherebbe l'orbita irregolare di Giove e Saturno; nonostante ci\u00f2, \u00e8 molto difficile credere che questo spieghi l'origine della nostra Luna. Inoltre, questa ipotesi ha problemi nello spiegare la concentrazione simile di isotopi di ossigeno nei due pianeti.\nIpotesi della co-aggregazione.\nQuesta ipotesi sostiene che la Terra e la Luna si siano formate assieme come un doppio sistema dai dischi del sistema solare primordiale. Il problema di questa ipotesi \u00e8 che non spiega il momento angolare del sistema Terra-Luna, n\u00e9 il perch\u00e9 nella Luna non si trovi ferro metallico.\nLe ipotesi dell'accrescimento.\nSecondo questa ipotesi la Luna si sarebbe formata, dopo la Terra, dalla riunione di materiali diversi (frammenti di corpi celesti, particelle, polveri) che un tempo erano in orbita attorno al nostro pianeta. Non si hanno elementi che consentano di stabilire esattamente a quale distanza dalla Terra si trovassero i materiali che sarebbero andati a costituire la Luna, n\u00e9 si spiega perch\u00e9 essi dovevano essere in parte differenti da quelli terrestri. Questa ipotesi, tuttavia, non esclude un eventuale fenomeno di cattura. Difatti, la Luna potrebbe essersi formata fuori dal campo gravitazionale terrestre, e potrebbe essere stata successivamente catturata dal nostro Pianeta.\nTeoria dell'impatto gigantesco.\nAttualmente la migliore teoria che spiega l'origine della Luna include la collisione tra due proto pianeti durante il primo periodo di accrescimento del sistema solare. Questa teoria dell'\"impatto gigantesco\", che divenne popolare nel 1984 (sebbene ebbe origine nella met\u00e0 degli anni settanta) soddisfa le condizioni di orbita della Terra e della Luna e tiene conto del nucleo relativamente piccolo della Luna. Si sa che collisioni tra planetesimi hanno prodotto la crescita di corpi planetari durante l'evoluzione del sistema solare e in questo contesto \u00e8 inevitabile che grossi impatti possano capitare a volte quando i pianeti si sono appena formati.\nLa teoria richiede la collisione tra un corpo circa del 90% dell'attuale forma della Terra, e un altro del diametro di Marte (met\u00e0 del raggio terrestre e un decimo della sua massa). Il corpo di collisione \u00e8 stato chiamato Theia, la madre di Selene, la dea Luna della mitologia greca. Questa stima di dimensioni \u00e8 necessario perch\u00e9 il sistema risultante possa avere un sufficiente momento angolare per stabilirsi nella corrente configurazione orbitale. Un tale impatto avrebbe messo abbastanza materiale nell'orbita terrestre che opportunamente accumulato dava forma alla Luna.\nBibliografia.\nRiferimenti scientifici\nRiferimenti generali"}
{"id": "1517757", "revid": "1543377", "url": "https://it.wikipedia.org/wiki?curid=1517757", "title": "Tzompantli", "text": "Uno tzompantli \u00e8 un tipo di intelaiatura in legno documentata in diverse culture mesoamericane, che veniva usata per l'esposizione pubblica di teschi umani, normalmente quelli di prigionieri di guerra o di vittime sacrificali.\nDiffusione.\nGenerale.\nLo tzompantli veniva generalmente eretto come una serie di pali verticali connessi da supporti orizzontali ai quali I teschi erano cuciti o legati. Una struttura alternativa, pi\u00f9 comune nelle regioni Maya, prevedeva i teschi impilati l'uno sull'altro lungo i pali verticali.\nGli tzompantli sono conosciuti principalmente per le loro raffigurazioni nei codici del periodo tardo postclassico e post conquista spagnola, nei resoconti dei \"conquistadores\" ed in diverse altre iscrizioni. Tuttavia una struttura molto simile a uno tzompantli \u00e8 stata effettivamente rinvenuta nel sito preclassico Zapoteco di La Coyotera, nello stato di Oaxaca, e datata tra il II secolo a.C. e il III secolo.\nSono noti tzompantli anche in altre culture precolombiane, come i Toltechi e i Mixtechi.\nMaya.\nAltri esempi si trovano nei siti Maya come Uxmal e altri siti Puuc dello Yucat\u00e1n, datati circa dal IX secolo, declino del periodo classico. Un esemplare particolarmente bello di raffigurazione di uno tzompantli si trova nel sito di Chich\u00e9n Itz\u00e1.\nAztechi.\nEsistono numerose descrizioni di tzompantli nei codici Aztechi, databili intorno alla conquista spagnola o subito dopo, come ad esempio il Codice Dur\u00e1n, il Codice Ram\u00edrez e il Codice Borgia. I partecipanti alla spedizione di Hern\u00e1n Cort\u00e9s nella capitale Azteca di Tenochtitl\u00e1n, durante la fase iniziale che li vide ospiti-prigionieri dell'imperatore Moctezuma II, riportano la vista di un altare tzompantli adornato con i teschi di sacrifici recenti. Nel complesso della grande piramide di Tenochtitl\u00e1n un rilievo in stucco raffigurava questi sacrifici. I resti di questo rilievo sono sopravvissuti e possono essere visti nelle rovine dello \"Z\u00f3calo\" nell'attuale Citt\u00e0 del Messico.\nSecondo il racconto del testimone oculare Bernal D\u00edaz del Castillo, \"Historia verdadera de la conquista de la Nueva Espa\u00f1a\", scritto diversi decenni dopo quegli eventi, dopo che Cort\u00e9z fu costretto alla sua ritirata iniziale da Tenochtitl\u00e1n gli Aztechi eressero uno tzompantli provvisorio che esibiva le numerose teste di uomini e cavalli che essi avevo catturato al nemico.\nIl fatto \u00e8 raffigurato anche in un codice azteco che racconta la storia, nonch\u00e9 la successiva battaglia che port\u00f2 alla conquista della citt\u00e0 da parte degli Spagnoli.\nBasandosi sui numeri forniti dal conquistador Andr\u00e9s de Tapia e dal frate Diego Dur\u00e1n, Bernardo Ortiz de Montellano ha calcolato che ci fossero fino a 60.000 teschi nel \"Huey Tzompantli\" (Grande Tzompantli) di Tenochtitl\u00e1n. Esistevano almeno altri cinque tzompantli a Tenochtitl\u00e1n, ma tutti i resoconti sono concordi sul fatto che erano di dimensioni molto minori.\nInterpretazione e relazioni.\nOltre al loro uso come esibizione dei teschi dei prigionieri di guerra uccisi in maniera rituale, gli tzompantli sono spesso associati al contesto dei campi per il gioco della palla, presenti in molti siti delle varie culture mesoamericane. In questi contesti sembra che lo tzompantli venisse usato per mostrare le teste dei perdenti di questo gioco molto spesso altamente ritualizzato. Non tutte le partite avevano tuttavia queste conseguenze estreme, e per questo si \u00e8 anche supposto che i partecipanti a queste gare fossero nobili prigionieri. Il campo da gioco di Tula, l'antica capitale tolteca, ha l'iscrizione di uno tzompantli molto ben conservata, e anche quella presente a Chich\u00e9n Itz\u00e1 si trova nei pressi del campo da gioco.\nL'associazione con il gioco della palla si pu\u00f2 trovare anche nel \"Popol Vuh\", il famoso racconto religioso, mitologico e culturale dei Maya Quich\u00e9. Quando Hun Hunahpu, il padre degli eroi gemelli Hunahpu e Xbalanque, venne ucciso dal signore del mondo sotterraneo, Xibalba, la sua testa venne appesa ad una pianta di zucche adiacente a un campo da gioco. La pianta di zucche indica metaforicamente uno tzompantli, con i teschi a rappresentare i frutti.\nEtimologia.\nIl nome proviene dal linguaggio Nahuatl classico degli Aztechi, tuttavia \u00e8 comunemente applicato a strutture similari raffigurate in altre culture mesoamericane. L'etimologia precisa \u00e8 incerta anche se l'interpretazione pi\u00f9 diffusa \u00e8 \"scaffale di teschi\" o \"muro di teschi\".\nPotrebbe essere l'unione delle due parole Nahuatl \"tzontecomatl\" (teschio; da \"tzontli\" o \"tzom-\" che significano 'capelli' o 'scalpo' e \"tecomatl\" 'zucca' o 'contenitore') e \"pamitl\" (insegna). Questa derivazione \u00e8 stata proposta per spiegare le raffigurazioni presenti in diversi codici nelle quali gli tzompantli sono appunto associati a insegne. Tuttavia Frances Karttunen ha suggerito che \"pantli\" significhi pi\u00f9 semplicemente 'fila' o 'muro'."}
{"id": "1517761", "revid": "110157", "url": "https://it.wikipedia.org/wiki?curid=1517761", "title": "Santuario della Madonna del Dragnone", "text": "Il santuario della Madonna del Dragnone \u00e8 un luogo di culto cattolico situato nel comune di Zignago, in provincia della Spezia. La chiesa \u00e8 situata tra i boschi del monte Dragnone - da cui trae la denominazione - raggiungibile attraverso una strada sterrata collegante il paese con il monte.\nStoria.\nSecondo la tradizione locale, sulla reale origine del santuario non vi sono dati e informazioni certe, la fondazione del primo edificio di culto di Zignago fu ad opera dei monaci di San Colombano di Bobbio. La leggenda vuole che i monaci, provenienti o fuggiti dalla citt\u00e0 di Luni per cause incerte, si rifugiarono nell'altopiano di Zignago diffondendo il culto religioso e l'insegnamento dell'agricoltura agli abitanti locali.\nLe prime documentazioni ufficiali risalgono al 1568 dove un antico documento del \"Libro dei Conti\" del santuario, attesta la presenza di un edificio religioso nella zona dell'odierna struttura.\nMaggiori e approfonditi studi, condotti sulla struttura, hanno fatto presupporre agli studiosi che l'origine del santuario sia in realt\u00e0 molto pi\u00f9 antica. L'edificio potrebbe essere stato costruito sui resti di un antico edificio di culto risalente all'et\u00e0 del ferro come testimoniano alcuni reperti archeologici della zona.\nDescrizione.\nL'attuale struttura architettonica \u00e8 risalente al 1856 quando nuovi lavori ricostruirono interamente l'edificio; oggi si presenta ad unica navata e con il presbiterio. L'interno \u00e8 corredato da due altari laterali, intitolati a sant'Anna e a san Giovanni Battista, e dall'altare maggiore dove \u00e8 conservata l'immagine della \"Vergine Maria\".\nLa maggiore opera conservata \u00e8 una statua in marmo raffigurante la \"Madonna col Bambino\", simile alla Madonna di Loreto, di scultore anonimo del XIX secolo."}
{"id": "1517774", "revid": "287204", "url": "https://it.wikipedia.org/wiki?curid=1517774", "title": "Nazionale di hockey su ghiaccio maschile del Canada", "text": "La nazionale di hockey su ghiaccio maschile del Canada \u00e8 controllata da \"Hockey Canada\", la federazione canadese di hockey su ghiaccio, ed \u00e8 la selezione che rappresenta il paese nelle competizioni internazionali di questo sport.\n\u00c8 una delle squadre guida di questo sport, avendo vinto pi\u00f9 di ogni altra: 9 medaglie d'oro alle olimpiadi, 26 ai mondiali, 4 Canada Cup sulle 5 disputate e una World Cup of Hockey.\nUn lungo periodo di crisi la nazionale canadese lo visse tra il 1954 e il 1991 (4 mondiali e nessuna olimpiade vinta), quando dominavano le nazionali sovietica, cecoslovacca e svedese. Questo in parte poich\u00e9 i migliori giocatori canadesi professionisti non erano in grado di partecipare alle competizioni internazionali perch\u00e9 impegnati con le rispettive squadre NHL (anche se \u00e8 da ricordare che la nazionale del 1998, composta tutta di giocatori NHL, fall\u00ec l'obiettivo di vincere una medaglia). Prima del 1977 era addirittura vietata ai professionisti la partecipazione.\nPrima della affermazione dell'Unione Sovietica, il Canada dominava letteralmente la scena (sei ori olimpici su sette prima del 1956, e 13 vittorie mondiali).\nRisultati.\nCoppa Spengler.\nIl \"Team Canada\" ha partecipato a numerose edizioni della prestigiosa Coppa Spengler di Davos, vincendone 13: 1984, 1986, 1987, 1992, 1995, 1996, 1997, 1998, 2002, 2003, 2007, 2012 e 2015"}
{"id": "1517775", "revid": "767487", "url": "https://it.wikipedia.org/wiki?curid=1517775", "title": "Brits (Sudafrica)", "text": "Brits \u00e8 una citt\u00e0 del Sudafrica situata nella provincia del Nordovest in un'area fertile bagnata dalle acque del lago della diga di Hartbeespoort.\nGeografia fisica.\n\u00c8 poco distante dall'area urbana di Tshwane nel Gauteng, che include Pretoria e ha lo stesso codice di avviamento postale di Brits.\nStoria.\nBrits fu fondata nel 1924 dall'agricoltore Roode Kopjes (Red Hills) e fu chiamata cos\u00ec dopo dal proprietario, Gert Brits.\nL'armistizio della prima guerra boera venne firmato nel 1881 all'ombra di un albero di karee (\"Rhus lancea\") situato poco a sud di Brits.\nAll'inizio del XXI secolo Brits \u00e8 stata collegata a Pretoria dalla nuova strada N4 riducendo di molto i tempi di percorrenza tra le due citt\u00e0.\nNegli ultimi anni Brits sta sperimentando un notevole sviluppo economico a causa della crescita delle attivit\u00e0 minerarie della regione.\nEconomia.\nOltre che ospitare un gran numero di aziende agricole, la citt\u00e0 possiede molti insediamenti industriali, \u00e8 da menzionare la presenza di uno stabilimento della casa automobilistica Alfa Romeo che ha prodotto dal 1974 al 1985 vetture destinate al mercato interno africano e all'esportazione in Asia.\nLa citt\u00e0 ha un ruolo di rilievo nell'industria mineraria Sudafricana, ben il 94% di tutto il platino estratto dalla nazione arrivano da qui e dal distretto minerario di Rustenburg che insieme producono pi\u00f9 platino che ogni altra area del mondo. Inoltre sono presenti nel distretto impianti di estrazione del vanadio."}
{"id": "1517798", "revid": "81646", "url": "https://it.wikipedia.org/wiki?curid=1517798", "title": "Stalinisti", "text": ""}
{"id": "1517806", "revid": "773636", "url": "https://it.wikipedia.org/wiki?curid=1517806", "title": "Chiesa di San Pietro (Balconevisi)", "text": "La chiesa di San Pietro \u00e8 situata a Balconevisi nel comune di San Miniato, in provincia di Pisa, diocesi di San Miniato.\nStoria e descrizione.\nFu eretta nel tardo Ottocento dall'architetto Giulio Bernardini che si ispir\u00f2 al Duomo di San Miniato. Sostituiva l'antica chiesa di San Pietro di cui oggi vediamo i resti, costruita nel 1520 \"in luogo vicino alla diruta chiesa di san Pietro\" e consacrata nel 1542 con dedicazione oltre che a san Pietro a san Jacopo, fra quelle che dipendevano dalla Pieve di San Giovanni Battista a Corazzano.\nIl suggestivo rudere, di cui si pu\u00f2 ancora apprezzare il paramento murario originale a conci di pietra, reca all'interno tracce di decorazioni tardo-cinquecentesche costituite dalle impronte degli affreschi strappati dall'altar maggiore negli anni '60 del XX secolo, e una bella mostra d'altare di linea \"rocaille\"; la \"Crocifissione\" e un \"Cristo deposto\" sono esposti al Museo diocesano. Accanto alla chiesa \u00e8 il campanile neogotico costruito nel 1888 interamente in mattoni."}
{"id": "1517808", "revid": "110157", "url": "https://it.wikipedia.org/wiki?curid=1517808", "title": "Capo Gray", "text": "Capo Gray (in inglese \"Cape Gray\") \u00e8 promontorio roccioso che segna il limite orientale della baia del Commonwealth in Antartide. Localizzato ad una latitudine di 66\u00b0 48\u2032 S ed una longitudine di 143\u00b0 22\u2032 E, venne scoperto nel 1912 durante la spedizione Aurora guidata da Douglas Mawson."}
{"id": "1517809", "revid": "149485", "url": "https://it.wikipedia.org/wiki?curid=1517809", "title": "Fausto Radici", "text": "Figlio di noti industriali bergamaschi, \u00e8 stato uno degli alfieri della Valanga azzurra che negli anni settanta domin\u00f2 le specialit\u00e0 tecniche dello sci alpino.\nSciatore che riusciva a gareggiare ad alto livello nonostante fosse privo della vista da parte di un occhio, in carriera ottenne i risultati pi\u00f9 significativi nello slalom speciale, specialit\u00e0 nella quale riusc\u00ec a conquistare due successi in Coppa del Mondo. Era marito della sciatrice Elena Matous, con la quale ha avuto due figli.\nBiografia.\nCarriera sciistica.\nDopo essersi aggiudicato la Coppa Europa nel 1973, in Coppa del Mondo ottenne il primo piazzamento di rilievo l'8 dicembre 1973 a Val-d'Is\u00e8re (10\u00ba in slalom gigante) e il primo podio il 20 gennaio 1974 a Wengen (2\u00ba in slalom speciale)\nNel 1976 conquist\u00f2 la sua prima vittoria in Coppa del Mondo, il 5 gennaio a Garmisch-Partenkirchen in slalom speciale, e partecip\u00f2 ai XII Giochi olimpici invernali, classificandosi 7\u00ba nello slalom gigante e non concludendo lo slalom speciale vinto dal connazionale Piero Gros. Il 19 dicembre successivo ottenne, a Madonna di Campiglio in slalom speciale, l'ultima vittoria (nonch\u00e9 ultimo podio) in Coppa del Mondo, competizione nella quale il suo ultimo piazzamento fu il 10\u00ba posto nello slalom speciale di Kitzb\u00fchel del 22 gennaio 1978.\nAltre imprenditoriale.\nTerminata l'attivit\u00e0 agonistica, si dedic\u00f2 all'azienda tessile familiare, Radici Group, assumendone la guida fino alla morte avvenuta nel 2002 per suicidio. Fu vicepresidente dell'Unione industriali di Bergamo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1517812", "revid": "773636", "url": "https://it.wikipedia.org/wiki?curid=1517812", "title": "Chiesa di San Regolo (Bucciano)", "text": "La chiesa di San Regolo si trova a Bucciano nel comune di San Miniato, in provincia di Pisa, diocesi di San Miniato.\nStoria e descrizione.\n\u00c8 citata nel 1260 nell'estimo delle chiese lucchesi.\nCustodisce una tela del tardo Cinquecento con il \"Martirio di san Regolo\", attribuibile al fiorentino Niccol\u00f2 Betti. Di fianco si alza il campanile tardo ottocentesco per la cui costruzione sono state utilizzate le pietre dell'antica pieve di Barbinaia.\nSulla facciata della chiesa, nel 1922, fu installata un'epigrafe commemorativa dedicata ai Caduti della Prima Guerra Mondiale, provenienti dal \"popolo\" di Bucciano (comprendente anche le localit\u00e0 di La Serra, Santa Barbara e Casaccia)."}
{"id": "1517814", "revid": "53669", "url": "https://it.wikipedia.org/wiki?curid=1517814", "title": "The Blair Witch Project", "text": ""}
{"id": "1517817", "revid": "599013", "url": "https://it.wikipedia.org/wiki?curid=1517817", "title": "Regno Yamatai", "text": "Il Regno Yamatai era un potentato esistente durante i primi secoli d.C. in Giappone che divenne, per un certo periodo, il pi\u00f9 prospero e potente tra tutti i regni feudali in cui era suddiviso l'arcipelago nipponico.\nOrigine del nome.\nIl termine Yamato identifica il Giappone primitivo e pu\u00f2 essere usato - anche se ci\u00f2 avviene raramente - in giapponese contemporaneo per indicare il Giappone. Esso definisce pure il pi\u00f9 potente regno del Giappone arcaico, sviluppatosi nel tardo periodo J\u014dmon e decaduto all'inizio del periodo Asuka.\nSpesso viene identificato con il feudo Yamato [\u5927\u548c]. Tale termine, usato come aggettivo, indica in senso lato tutto quanto si riferisce al Giappone antico, spesso con un senso di \"originale giapponese\" o \"autoctono\" in contrapposizione a quanto \u00e8 stato successivamente importato dalla Cina (ad es., \"cultura Yamato\", \"lingua Yamato\", ecc.). \"Yamato\" era, in origine, il nome del clan che aveva acquistato l'egemonia sul Giappone nel IV secolo dando origine alla dinastia imperiale giapponese, e dello stato da esso formato. Esso diede pure il nome alla piccola pianura posta tra le attuali citt\u00e0 di Ky\u00f4to e Nara, centro del potere del clan medesimo, e ad un periodo della storia giapponese antica (per periodo Yamato o \"Kofun\" si intende il periodo che va dal 250 circa al 538). \"Yamato\" era un potentato che molti storici mettono in relazione all'impero Yamatai, sebbene non esistano prove certe di quest'identificazione storica.\nStoria.\nPoche notizie abbiamo circa l'impero Yamatai, ma dalle fonti cinesi coeve, le uniche che ci tramandano notizie in proposito, apprendiamo che nel tardo periodo Jomon (10.500 a.C. - 300 a.C.) era presente una confederazione di stati feudali chiamata con tale nome. Dalle fonti giapponesi, invece, non si fa menzione alcuna dell'impero Yamatai per il semplice motivo che la scrittura cinese ideografica venne introdotta nel paese solamente nel 406 e per i primi quattro secoli fu appannaggio unicamente di una ristretta \u00e9lite di monaci che la utilizzava per redigere preghiere e poesie, e non per attestare fatti storici.\nL'Impero Yamatai, in giapponese: Yamatai-koku (\u90aa\u99ac\u53f0\u56fd) - traducibile pressappoco coi termini di \"frecce, cavalli e un altopiano\" - con ogni probabilit\u00e0, inizi\u00f2 a svilupparsi al momento delle prime invasioni del Giappone da parte di popolazioni nomadi protonipponiche, attorno al 620 a.C. e si diede un'organizzazione feudale verso il 550 a.C. Esso crebbe notevolmente durante il successivo periodo, l'era Yayoi (300 a.C. - 300 d.C.). Era composto da cinque contee confederate (\"Uji\"), ognuna governata da un alto ufficiale che forniva loro anche il nome. Ogni \"governatore\" rispondeva al sovrano (\"Dato\"), che era per\u00f2 privo di un reale potere. L'attuale imperatore (\"Temno\") del Giappone, tra l'altro, attuale rappresentante della dinastia Imperiale del Giappone discende direttamente dall'antica dinastia Yamato. Due di queste contee si chiamavano \"Ikima\" (il cui significato dovrebbe essere \"montagna dalle cinque vette\") e \"Mimashiwo\" (\"tre montagne e quattro falde\"). Altre due contee si chiamavano \"Mimakakuki\" e \"Nakatai\". Tuttora ignoto rimane il nome della quinta, non ancora individuata, regione (forse \"Amaso\"). Queste cinque contee erano sparse in tre diverse zone della parte settentrionale dell'isola di Ky\u016bsh\u016b e non esisteva continuit\u00e0 territoriale tra alcune di esse. Il regno Yamatai rappresenta una delle prime sedi occupate sull'arcipelago dai progenitori dei Giapponesi. I Giapponesi discendono, con ogni probabilit\u00e0, da nomadi della regione degli Urali e non furono i primi abitanti dell'arcipelago. Attorno al 200 a.C., popoli altaici a cavallo, provenienti dalle steppe asiatiche, si stabilirono dapprima in Corea e successivamente nell'isola del Kyushu, nella parte pi\u00f9 meridionale del Giappone, introducendovi l'agricoltura, il cavallo e la lavorazione del metallo. La loro organizzazione era tipicamente quella dei clan, e l'intero arcipelago fu suddiviso in una numerosa serie di feudi. Quello dello Yamatai, fu, per l'appunto, un regno \"tribale\", caratterizzato da una societ\u00e0 di stampo matriarcale (sciamanesimo femminile, molto in voga durante il periodo Jomon), la cui figura di spicco fu costituita dalla Regina Himiko (175 - 248). Il regno Yamatai, tributario della Cina gi\u00e0 attorno al 10 a.C., venne riconosciuto come potentato dalla Cina nel 238, ed aument\u00f2 in potenza nei secoli successivi, tanto da divenire il potentato egemone dell'isola verso il 360 d.C. Nel frattempo esso si rese indipendente dall'influenza coreana proprio durante il periodo Yamato o (Kofun, 300 - 552). Infatti, fino al 350 Giappone e Corea costituirono un'unica entit\u00e0 etnica, culturale, commerciale e, talvolta, anche politica (tuttora esistono forti affinit\u00e0 tra le lingue dei due paesi), con sovrani coreani che rappresentavano gli interessi delle genti giapponesi, spesso in contrasto con l'altra potenza regionale, rappresentata dalla Cina.\nLo stesso Regno Yamatai, del resto, non \u00e8 certo possa identificarsi con la regione di Yamato, sita nella parte settentrionale dell'isola di Kyushu. Un'ipotesi alternativa colloca il regno d'Himiko nelle attuali prefetture di Osaka, Ky\u014dto e Nara. Al suo apogeo, nel 446 d.C., si sarebbe espanso in seguito verso Nord-Est, varcando il Mare Interno, fino a giungere alla pianura del Kant\u014d (Tokyo).\nIl declino di Yamatai fu probabilmente lungo nel tempo, ed inizi\u00f2 a partire dal 552 per compiersi definitivamente durante il periodo Asuka (552 - 710). Non \u00e8 certo, ma probabilmente la decadenza fu innescata dall'arrivo del Buddismo in giappone, appunto nel 552. Esso sostitu\u00ec la religione animista fino a quel momento imperante nell'arcipelago, decurtando il re, o il governatore di una parte considerevole del suo potere, quello religioso appunto (i sovrani feudali erano appartenenti alla categoria dei re - sacerdoti, tipici dello sciamanesimo), fino a quando non si adott\u00f2 lo scintoismo, in cui, all'originale animismo isolano si sovrapposero e si fusero il Buddismo ed il Taoismo (penetrato in Giappone verso il 260), che rese l'imperatore una divinit\u00e0 vivente (674)."}
{"id": "1517818", "revid": "123044182", "url": "https://it.wikipedia.org/wiki?curid=1517818", "title": "Persiana (architettura)", "text": "La persiana \u00e8 un particolare tipo di infisso architettonico. Insieme all'antone forma l'insieme delle imposte.\nIl termine \u00e8 stato mutuato dal francese \"persienne\" (\u2018relativo alla Persia\u2019), utilizzato per definire un tipo di imposta caratteristico atta a proteggere dalla luce e dal calore senza impedire la circolazione dell'aria.\nLe persiane sono disponibili sul mercato in diversi tipi di materiali, e presentano differenti caratteristiche di resistenza agli agenti atmosferici e di isolamento termo acustico. Possono essere in legno, alluminio, PVC, acciaio decapato o acciaio zincato.\n\u00c8 formata da un telaio perimetrale e da un tamponamento formato da elementi laminari inclinate a 45\u00b0 e distanziate di circa 30 mm. \nIn tante aree rurali hanno sostituito nel corso del XX secolo le tapparelle rudimentali simili a stuoie dette anche \"gelosie\".\nIn Sicilia, la persiana viene introdotta in maniera sistematica a partire dagli ultimi anni del sec. XVIII e particolarmente nel sec. XIX finisce cos\u00ec col divenire un elemento insostituibile della residenza, anche della pi\u00f9 umile. Solo in questi ultimi anni ha avuto un qualche regresso con la presenza dei nuovi infissi industriali.\nPersiana a ventola.\nLa persiana \"a ventola\" \u00e8 un serramento esterno tipico della Toscana. \u00c8 costituito da una o pi\u00f9 ante in legno, materiale plastico o in alluminio preverniciato incernierate mediante due o pi\u00f9 \"cardini\" o \"gangheri\" murati per ogni anta alla facciata in corrispondenza dello spigolo esterno verticale della bucatura della finestra o della portafinestra. Ogni anta \u00e8 formata da un telaio perimetrale della sezione di 6 \u00d7 4\u00a0cm (dove 4\u00a0cm \u00e8 lo spessore), normalmente irrobustito con un \"traverso\" orizzontale collocato a o a dell'altezza a partire dalla piana davanzale.\nLo spazio interno del telaio \u00e8 occupato da strisce di legno o di alluminio preverniciato dette \"stecche\", arrotondate lungo i bordi ed incastrate lateralmente al telaio; le stecche sono montate inclinate con angolo di circa 60\u00b0, cos\u00ec che il bordo superiore \u00e8 vicino al fronte interno dell'anta ed il bordo inferiore \u00e8 vicino al fronte esterno dell'anta.\nI bordi delle stecche sono normalmente sovrapposti di 1\u00a0cm e la distanza tra una stecca e l'altra \u00e8 pari a 1-1,5\u00a0cm per permettere il passaggio dell'aria e di un po' di luce.\nPersiana genovese.\nNelle persiane \"alla genovese\" la stecca ha una larghezza maggiorata fino a raggiungere i 7\u00a0cm di larghezza, a fronte dei 4\u00a0cm della stecca della persiana normale; inoltre ha il bordo leggermente sagomato e non semplicemente arrotondato e lungo il perimetro esterno della zona \"persianata\" viene applicato un profilo sagomato a \"toro\".\nPersiane negli strumenti meteorologici.\nUn tipo particolare persiana \u00e8 quella che si trova sulle capannine meteorologiche: \u00e8 verniciata di bianco e ha la funzione di schermo solare. \nFinte persiane.\nFinte persiane decorative (spesso chiuse dietro) si possono trovare anche su mobili e porte. Simili decorazioni si possono trovare anche su alcune case in Europa settentrionale e America del Nord al posto delle persiane vere e proprie.\nFeritoie di ventilazione a persiana.\nUna feritoia di ventilazione a persiana (in inglese \"louver\" o \"louvre\") detta anche sfinestratura \u00e8 una presa d'aria formata da stecche inclinate (alette o lamelle) come su una normale persiana.\nQuesto tipi di griglia \u00e8 comune in nautica e sui treni, ma si pu\u00f2 trovare anche su alcune costruzioni come aerazione per tetti e simili. Simili feritoie si trovano anche come uscite di sicurezza contro le fughe di gas e sono generalmente di forma rotonda. Sui condizionatori d'aria si trovano generalmente alette comandate a motore e azionabili tramite telecomando per direzionare il flusso d'aria fresca.\n\"Jalousie windows\".\nLe \"jalousie windows\" sono costituite da una superficie trasparente (di vetro o plastica) formata da una serie di stecche regolabili in modo da poter far entrare o meno l'aria. Di solito \u00e8 presente un meccanismo che permette di poterle aprire o chiudere le stecche contemporaneamente. Si tratta in effetti di un'integrazione tra finestra e persiana. Sono abbastanza diffuse negli Stati Uniti meridionali (Florida, California ecc.). Si possono trovare anche su case mobili, bench\u00e9 la facilit\u00e0 con cui possono essere aperte ne limiti l'utilizzo dove \u00e8 necessaria una maggior sicurezza.\nCaratteristiche e accessori.\nLa persiana pu\u00f2 essere corredata con uno sportello apribile a bascula verso l'esterno, detto \"persianina\" o \"gelosia\". La moderna ferramenta a corredo della persiana \u00e8 costituita per la chiusura da \"cremonese\" comandata con maniglia, oppure da astine verticali con terminale a gancio per il fissaggio a perni infissi nel davanzale e nel mezzanino della finestra. \nIn origine l'anta della persiana era mantenuta chiusa in basso con un gancio infisso nel telaio della finestra che si aggancia ad un anello avvitato nel traverso basso dell'anta della persiana; in alto, invece, era fissato all'anta della persiana un gancio a molla che si agganciava a un ferro a \"U\" fissato al telaio della finestra e aderente al cielino del mezzanino, e che veniva sganciato mediante tirante in filo di ferro sagomato a piccola maniglia ellittica all'estremit\u00e0 inferiore.\nPer il mantenimento in posizione aperta invece ci sono dei ferma-persiana fissati all'esterno della facciata, normalmente in corrispondenza del bordo inferiore delle ante."}
{"id": "1517819", "revid": "1149807", "url": "https://it.wikipedia.org/wiki?curid=1517819", "title": "Homunculus (manga)", "text": " \u00e8 un manga \"seinen\" di Hideo Yamamoto serializzato sulla rivista \"Big Comic Spirits\" dal 2003 al 2011.\nTrama.\nSusumu Nakoshi \u00e8 un trentaquattrenne senzatetto legato soprattutto alla sua automobile. Manabu Ito, di 22 anni, \u00e8 un giovane rampollo di una ricca famiglia laureando in medicina, il cui fine \u00e8 andare a fondo nei misteri dell'essere umano. I due personaggi presto si incontrano: Ito sta cercando una cavia per praticare un esperimento di trapanazione del cranio finalizzato a studiare sensi che un normale essere umano dovrebbe avere sopiti, scoprendo in Nakoshi la sua cavia perfetta. Dopo un rifiuto perentorio iniziale, spinto dal bisogno di denaro necessario a riscattare l'amato veicolo, Susumu accetta di sottoporsi alla \"trapanazione\". Dopo l'operazione Nakoshi diventa capace di vedere gli \"homunculus\" chiudendo il suo occhio destro, ossia quelli che potrebbero essere le rappresentazioni fisiche dei pensieri e dei sentimenti pi\u00f9 nascosti di una persona. Prende cos\u00ec il via per i due particolari personaggi una specie di studio sperimentale della condizione umana.\nTrapanando il cranio si abbassa la pressione al suo interno, cos\u00ec il sangue scorre velocemente e l'intelligenza \u00e8 vivace come da bambini, ma le molte informazioni colte dai sensi vengono elaborate da una mente adulta, che le assembla nell'immagine di homunculus, che rappresenta i disturbi che ognuno cerca di nascondere nell'inconscio: affrontandoli, l'immagine mostruosa scompare. \u00c8 il racconto di un percorso faticoso e combattuto per affrontare i demoni del protagonista (la bruttezza, l'orientamento sessuale, le bugie, le apparenze e le interiorit\u00e0) e conoscere il suo vero se stesso. \nMedia.\nManga.\nIl manga \u00e8 stato serializzato sulla rivista \"Big Comic Spirits\" dal 17 marzo 2003 fino al 21 febbraio 2011. I 166 capitoli sono stati raccolti in 15 volumi pubblicati tra il 30 luglio 2003 ed il 28 aprile 2011.\nAll'estero il manga \u00e8 stato tradotto in Taiwan da Taiwan Tohan Co. tra il 29 luglio 2004 ed il 10 settembre 2011, in Francia da Tonkam tra il 30 settembre 2005 ed il 7 settembre 2011, in Spagna da Ponent Mon, in Germania da Egmont ed in Portogallo da Planet Manga. In Italia il manga \u00e8 stato pubblicato da Planet Manga tra l'8 settembre 2005 ed il 31 maggio 2012.\nLive-action.\nNel settembre 2020 venne annunciato che \"Homunculus\" avrebbe ricevuto un adattamento cinematografico live-action. Il film \u00e8 stato diretto da Takashi Shimizu e ha come protagonista l'attore G\u014d Ayano. \u00c8 stato presentato in anteprima in Giappone il 2 aprile 2021 mentre a livello internazionale fu distribuito da Netflix il 22 aprile successivo.\nAccoglienza.\nA settembre 2020, il manga di \"Homunculus\" aveva in circolazione oltre 4 milioni di copie."}
{"id": "1517820", "revid": "36426", "url": "https://it.wikipedia.org/wiki?curid=1517820", "title": "Pieve di San Giovanni Battista a Cigoli", "text": ""}
{"id": "1517821", "revid": "1699816", "url": "https://it.wikipedia.org/wiki?curid=1517821", "title": "IBM Lotus Sametime", "text": "IBM Lotus Sametime \u00e8 un software di Messaggistica istantanea enterprise e un'applicazione di Web conferencing venduto dalla divisione Lotus Software di IBM.\nLotus Sametime offre supporto per le comunicazioni e standard e per i protocolli standard, come Session Initiation Protocol, SIMPLE, T.120, XMPP, e H.323. Lotus Sametime inoltre si pu\u00f2 integrare con Lotus Notes e Microsoft Office.\nIl prodotto fu originariamente la sintesi di tecnologie che IBM acquist\u00f2 da due aziende: la prima, un'azienda statunitense chiamata Databeam, forniva l'architettura per ospitare conferenze T.120 (per la messaggistica Web) e H.323 per le conferenze multimediali; la seconda era Ubique, una societ\u00e0 israeliana il cui software forniva funzionalit\u00e0 di \"visibilit\u00e0\" che permetteva alle persone di essere avvisate su quali contatti fossero online e disponibili per la messaggistica o conferenze.\nIl client Lotus Sametime \u00e8 disponibile per Microsoft Windows, Linux e Apple Macintosh. Il server Lotus Sametime lavora su Microsoft Windows, IBM AIX, i5/OS, Linux e Solaris.\nLotus Sametime \u00e8 descritto in dettaglio sul sito IBM del prodotto. Una delle novit\u00e0 \u00e8 Lotus Sametime Gateway, che aggiunge il supporto per le comunicazioni con AOL, Yahoo e Google Talk. Dato che Google Talk utilizza il protocollo XMPP, Sametime pu\u00f2 dialogare con software come XMPP. Comunque, Google Talk \u00e8 l'unico sistema XMPP che viene attualmente supportato ufficialmente da Lotus Sametime Gateway. Lotus Sametime \u00e8 basato sulla piattaforma Eclipse, che permette agli sviluppatori familiari con il suo framework di scrivere facilmente plug-in per Lotus Sametime."}
{"id": "1517824", "revid": "290948", "url": "https://it.wikipedia.org/wiki?curid=1517824", "title": "Documento di sicurezza e salute", "text": " \nIl Documento di sicurezza e salute (noto anche con la sigla DSS) \u00e8 un documento che include l'analisi di rischio prevista dalla normativa italiana in materia di cave e miniere. La norma di riferimento \u00e8 il d.lgs. 25 novembre 1996, n. 624, in materia di sicurezza in cave e miniere, pubblicato nel Supplemento Ordinario della Gazzetta Ufficiale della Repubblica Italiana (S.O. G.U.) del 14 dicembre 1996, n\u00b0 293. Il d.lgs. 624/96 ha recepito le direttive comunitarie 92/91/CEE, relativa alla sicurezza e salute dei lavoratori nelle industrie estrattive, e 92/104/CEE, relativa alla sicurezza e salute dei lavoratori nelle industrie estrattive a cielo aperto o sotterranee.\nIl documento di sicurezza e salute corrisponde al documento previsto dal d.lgs. 626/94 all'articolo 4. Viene preparato dal datore di lavoro il quale:\nIl documento di sicurezza e salute va trasmesso all'autorit\u00e0 di vigilanza prima dell'inizio dell'attivit\u00e0 lavorativa, cos\u00ec come l'aggiornamento, che si rende necessario in caso di modifica dei luoghi di lavoro o di incidente."}
{"id": "1517825", "revid": "3732", "url": "https://it.wikipedia.org/wiki?curid=1517825", "title": "Il Borghese", "text": "Il Borghese \u00e8 un periodico politico e culturale, espressione dell'area culturale della destra, fondato come settimanale a Milano dallo scrittore Leo Longanesi nel 1950 e pubblicato fino al 1993. La testata ha ripreso le pubblicazioni pi\u00f9 volte per brevi periodi. Dal 2007 viene pubblicato dalla casa editrice Pagine.\nStoria.\nFondazione e primi anni.\nL'idea di realizzare un settimanale anticonformista (cio\u00e8 slegato dalle appartenenze politiche) ma ad ampia diffusione nacque nel 1947. Longanesi non si riconosceva nell'Italia uscita dalla guerra. Rimaneva legato a un'Italia risorgimentale e riconosceva nella borghesia dell'Ottocento la spina dorsale della societ\u00e0 italiana. Nel pensiero di Longanesi, la borghesia \u00e8 un'etica della responsabilit\u00e0 pi\u00f9 che una condizione socio-economica.\nLa sua nuova creatura doveva essere diversa da quelle - tra cui \"Omnibus\" - che lo avevano reso famoso. Per questo motivo: \nAnche la carta utilizzata fu diversa: Longanesi utilizz\u00f2 la stessa carta con cui stampava i libri della casa editrice, una carta ruvida (cio\u00e8 non patinata) di colore giallo paglierino.\n\"Il Borghese\" non era tutto della Longanesi &amp; C.: la propriet\u00e0 era divisa al 50% tra la Longanesi e la Rizzoli.\nIl primo numero usc\u00ec il 15 marzo del 1950: conteneva articoli di Indro Montanelli, Giuseppe Prezzolini, Giovanni Ansaldo, Alberto Savinio, Gaetano Baldacci, Henry Furst, Ernst J\u00fcnger e del giovane Giovanni Spadolini (quest'ultimo poco tempo dopo pass\u00f2 a collaborare con \"Il Mondo\" di Mario Pannunzio). Dal sesto numero inizi\u00f2 la collaborazione di Mario Tedeschi, che si rivel\u00f2 fondamentale per la testata. La tiratura dei primi due numeri fu di 15\u00a0000 copie. Longanesi aveva chiamato a collaborare sia gli amici di vecchia data (oltre a Montanelli e Prezzolini figurava anche Giovanni Ansaldo, che cur\u00f2 la rubrica \"Dizionario degli Italiani\"); sia gli intellettuali a lui coetanei (Camillo Pellizzi, Gaetano Greco Naccarato, Gaetano Baldacci, Luigi Bartolini, Alberto Savinio, Adriano Tilgher); sia gli allievi provenienti da \"Omnibus\": Irene Brin, Ennio Flaiano, Henry Furst, Orsola Nemi. Nei numeri seguenti apparvero le firme di Colette Rosselli, Goffredo Parise, Nantas Salvalaggio, Luigi Compagnone, Elena Canino, Giovanni Artieri, Enrico Fulchignoni e Mario Monti (proveniente da \"Il Libraio\", di cui era stato redattore capo). Quanto a Indro Montanelli, la sua collaborazione al primo numero fu un \"unicum\", poich\u00e9 fino alla fine del 1953 rimase all'estero come inviato speciale del \"Corriere della Sera\". Dal 1954 avvi\u00f2 una collaborazione continuativa con il periodico. Montanelli firm\u00f2 i suoi articoli sotto gli pseudonimi di Adolfo Coltano e Antonio Siberia. Nello stesso anno cominci\u00f2 ad apparire la firma di Gianna Preda, (vero nome Giovanna Predassi, 1921-1981). Nel 1956 Longanesi e Montanelli diedero una descrizione opposta della Rivolta d'Ungheria; i rapporti tra i due si raffreddarono. Montanelli interruppe la collaborazione al \"Borghese\".\nNel suo primo anno la rivista era divisa in due parti. La prima conteneva gli articoli sui temi pi\u00f9 importanti; nella seconda comparivano scritti minori, rubriche, rassegne di arte e cultura, recensioni bibliografiche e discografiche.\nLe inconfondibili copertine della rivista, disegnate personalmente da Leo Longanesi fino al 1953, facevano come da presentazione a numeri spesso illustrati da un solo disegnatore. Il 1\u00ba giugno 1953 fu inaugurato l'inserto fotografico (poi chiamato \"Omnibus\"), che divenne in breve tempo uno dei tratti distintivi della testata. Dal 15 aprile 1954 anche la rivista principale cominci\u00f2 a pubblicare fotografie; la copertina abbandon\u00f2 la carta paglierino per passare alla carta lucida. Si abbandon\u00f2 il bianco e nero per passare al colore. Fu deciso anche un cambio di periodicit\u00e0: da quindicinale a settimanale. Le vendite salirono a 40-50\u00a0000 copie. In quell'anno apparve una copertina che divenne famosa: una donna in carne sotto la doccia si strofinava la schiena con una saponetta tricolore (30 luglio). Mario Tedeschi ricorda con quanta cura Leo Longanesi realizzava le immagini che apparivano sul giornale:\nNegli anni 1954\u20131955 furono proposti al pubblico disegni di Saul Steinberg, Edvard Munch, Toulouse-Lautrec, Marc Chagall, Charles Baudelaire, Piero Fornasetti e Giovanbattista Dalla Porta. Alcuni numeri invece furono illustrati in modo tematico, come per esempio immagini popolari di cataloghi, libri e riviste dell'Ottocento. Come risulta dallo stesso titolo, il periodico doveva ispirarsi agli ideali della borghesia, ritenuti da Longanesi: l'onest\u00e0, la parsimonia, la laboriosit\u00e0, la moderazione, nonch\u00e9 la triade Dio, Patria e Famiglia. La posizione culturale del \"Il Borghese\u00bb\" era improntata a una critica serrata della modernit\u00e0 e al rifiuto dei nuovi valori consumistici. Una delle rubriche pi\u00f9 lette della rivista era \"Ricordi di ottant'anni fa\" di Liliana Scalero.\n\"Il Borghese\" ebbe un immediato successo anche perch\u00e9 si pose subito in posizione critica verso i centri del nuovo potere politico. Le fotografie dell'inserto centrale, fustiganti la classe politica dell'epoca, furono cos\u00ec famose che, in quel periodo, una fotografia corrosivamente satirica veniva chiamata per antonomasia \"da Borghese\". La rivista, fortemente critica verso il conformismo imperante, si attir\u00f2 nemici sia a destra che a sinistra. Giovanni Monti, socio di Longanesi, gli propose di staccarla dalla casa editrice (erano entrambi soci al 50%) e di sottoscrivere un aumento di capitale. Non accettando la proposta, Longanesi si ritrov\u00f2 fuori dal nuovo consiglio di amministrazione e dovette lasciare la societ\u00e0. Abbandonando la casa editrice che portava il proprio nome Longanesi si port\u00f2 via \"Il Borghese\" pagandolo 5 milioni di lire.\nDopo l'uscita dalla casa editrice, Longanesi ricominci\u00f2 come editore-direttore del \"Borghese\". All'epoca aveva una tiratura di 40\u00a0000 copie. Trov\u00f2 nuove fonti finanziarie a Roma e prese il \"Borghese\" tutto sulle proprie spalle. La nuova denominazione sociale fu: \u00abS.r.l. XX Settembre editrice de \"Il Borghese\"\u00bb, con sede in via Bigli 15, a Milano. Rimase direttore fino agli ultimi giorni: infatti fu colto dalla morte, il 27 settembre 1957, proprio mentre lavorava alla rivista.\nI \u00abCircoli del Borghese\u00bb.\n\"Il Borghese\" cre\u00f2 un lettorato molto fedele. I lettori chiesero, tramite le loro lettere, al periodico di non limitarsi alla critica dello \"status quo\", ma di assumere anche un atteggiamento propositivo. Cos\u00ec nacquero i Circoli del Borghese: strutture organizzative con la funzione di rappresentare chi non si sentiva rappresentato dalle forze politiche del tempo Nel 1955 i Circoli del Borghese sorsero in varie citt\u00e0 italiane. \"Il Borghese\" sugger\u00ec ai membri dei vari circoli di discutere attorno al libro di Ernest Renan, \"Che cos'\u00e8 una nazione?\". L'11 giugno 1955 si tenne l'assemblea nazionale dei Circoli a Milano. Venne fondata la \"Lega Fratelli d'Italia\", movimento che si proponeva di dare ai borghesi italiani il senso della loro forza e delle loro capacit\u00e0, ma il progetto termin\u00f2 ancor prima della morte di Longanesi, avvenuta nel settembre 1957. Nel dicembre 2013, pi\u00f9 di mezzo secolo dopo la fine della prima esperienza, la rete dei Circoli del Borghese venne rifondata su iniziativa del direttore, Claudio Tedeschi, e dell'editore Lucarini. Il primo circolo della nuova stagione, intitolato alla memoria di Luciano Cirri, \u00e8 stato fondato a Roma da Massimiliano Pirandola. Il coordinatore nazionale della rete dei Circoli del Borghese fu, invece, il giornalista Riccardo Corsetto.\nLa direzione Tedeschi e Preda (1957-1993).\nDopo la scomparsa di Longanesi, Mario Tedeschi e Gianna Preda rilevarono dagli eredi la propriet\u00e0 della testata. Tedeschi, che aveva una quota maggiore, divent\u00f2 direttore, Gianna Preda redattore capo. La sede del settimanale fu trasferita da Milano a Roma (la rivista peraltro continu\u00f2 ad essere stampata a Milano). Se con Longanesi la rivista si era fatta notare per la cura grafica e la raffinatezza intellettuale tipiche del fondatore, il piglio giornalistico di Tedeschi e Preda fecero del \"Borghese\" un giornale d'attacco, con inchieste e rivelazioni. La rivista si distinse anche per le campagne a sfondo etico e morale: a testimonianza di ci\u00f2, si pu\u00f2 ricordare il \"Dizionario del malcostume\", pubblicato dallo stesso Tedeschi nel 1962. Nel contempo, il \"Borghese\" cominci\u00f2 a trattare pi\u00f9 da vicino gli avvenimenti politici. I lettori del settimanale, come spieg\u00f2 Tedeschi, sono \u00abi conservatori, i quali in Italia hanno, appunto, poco o nulla da conservare, tolto un bene: la libert\u00e0. Essere conservatori oggi in Italia vuoi dire appunto conservare la libert\u00e0 in vista di un domani migliore\u00bb. Punti di forza del settimanale erano, oltre all'inserto fotografico e alle numerose inchieste (firmate da Luciano Cirri, Giuseppe Bonanni, Claudio Quarantotto ed altri), la \"Posta dei lettori\" curata da Gianna Preda. Tedeschi assunse nuovi giornalisti come Edgardo Beltrametti, Alberto Giovannini, Mino Caudana, Piero Buscaroli e Alberto De Stefani. Per un certo periodo figur\u00f2 tra i collaboratori anche Giovannino Guareschi, che arriv\u00f2 al \"Borghese\" dopo aver lasciato \"Candido\" (1961). Oltre a Guareschi apparvero le firme di Giuliano Nistri, Alberto Fremura e Donatella Preda.\nLe inchieste del \"Borghese\" aprirono uno squarcio sul tema del malcostume e della corruzione della classe politica. Il settimanale anticip\u00f2 di diversi decenni l'inchiesta \"Mani Pulite\". Il 30 dicembre del 1965 la pubblicazione di un'intervista concessa da Giorgio La Pira a Gianna Preda port\u00f2 nello stesso giorno alle dimissioni del Ministro degli Esteri Amintore Fanfani, titolare della Farnesina nel secondo governo Moro: La Pira aveva affermato che Fanfani era occultamente \"appoggiato da tutti\", anche da neofascisti e comunisti. Negli anni sessanta il settimanale super\u00f2 le centomila copie di tiratura. Nel 1965 Luciano Cirri partecip\u00f2 alla fondazione di una compagnia di teatro di variet\u00e0, Il Bagaglino. Due anni dopo Cirri usc\u00ec dal Bagaglino e apr\u00ec un nuovo gruppo cabarettistico, chiamandolo \"Il giardino dei supplizi\", come la rubrica che curava sul \"Borghese\". La nuova compagnia era composta da Lionello, Claudia Caminito (poi sostituita da Anna Mazzamauro), Pat Starke, Leo Valeriano e Gianfranco Funari; i testi erano elaborati da Cirri e da Gianna Preda, che era stata caporedattore del \"Borghese\" prima di Cirri. La compagnia si sciolse nella prima met\u00e0 degli anni settanta.\nRivista di denuncia, attenta ai fenomeni di costume in un'Italia in grande trasformazione, \"Il Borghese\" si caratterizz\u00f2 anche per il costante impegno culturale. Sulle sue pagine comparvero le firme di molti protagonisti della cultura italiana dell'epoca. Alla fine degli anni sessanta, quando l'Italia conosceva il periodo dell'autunno caldo, \"Il Borghese\", in risposta all'emergere della violenza da parte di formazioni extraparlamentari di sinistra, lanci\u00f2 la sottoscrizione \"Soccorso Tricolore\", per raccogliere donazioni per l'assistenza legale ai giovani di destra vittime della violenza antifascista.\nA partire dal 1971-72 Tedeschi schier\u00f2 politicamente \"Il Borghese\". Alle elezioni del 1972 il giornalista fu eletto al Senato per il Movimento Sociale Italiano. Fu forte la tentazione di fare del settimanale l'organo di stampa della sua formazione politica. Nel 1976 la corrente di Tedeschi, Democrazia Nazionale, oper\u00f2 una scissione nell'MSI. Dal 1977 al 1979 il periodico divenne l'organo ufficioso di Democrazia Nazionale, il movimento di fuoriusciti dall'MSI che Tedeschi aveva contribuito a fondare.\nNel 1981 mor\u00ec Gianna Preda, che aveva avuto grande seguito con i suoi libri e le sue interviste.\nDeceduto anche Mario Tedeschi nel 1993, \"Il Borghese\" cess\u00f2 le pubblicazioni.\nLe edizioni del Borghese.\nNel 1958 Tedeschi e la Preda fondarono una casa editrice, la \"Edizioni de Il Borghese\" che si affianc\u00f2 al giornale e pubblic\u00f2 i libri dei collaboratori e anche di noti autori stranieri anticonformisti, come Vintil\u0103 Horia e Salvador de Madariaga. La societ\u00e0 editrice pubblic\u00f2 per prima il libro \"Ritratti di coraggio\" del futuro presidente degli Stati Uniti John F. Kennedy. \nSuccessivamente venne fondato il trimestrale di cultura \"La Destra\" che raccolse le migliori firme della cultura di destra.\nLa casa editrice pubblic\u00f2 tutti i documentari fotografici del \"Borghese\", il primo dei quali fu \"Guardatevi in faccia. Fotografie senza censura dell\u2019Italia democratica raccolte e commentate da Mario Tedeschi e Gianna Preda\" (250 pagine, 300 immagini), uscito nel 1958 e primo volume edito. A partire dal 1960 i successivi volumi furono pubblicati in un'apposita collana, \"Fotografie del Borghese\". Uscirono con periodicit\u00e0 semestrale fino al 1970, per un totale di 21 volumi. Nel 1964 esord\u00ec la collana \"Gli album del Borghese\", con volumi di un numero di pagine oscillante tra 94 e 118 (prima uscita: \"La kodak di paglia\").\nAlla fine degli anni '70 la \"Edizioni de Il Borghese\" fu rilevata dalla \"Ciarrapico Editore\" di Giuseppe Ciarrapico.\nIl primo ritorno: 1994.\nLa testata ideata da Leo Longanesi ritorn\u00f2 in edicola nel giugno del 1994, con significativi cambiamenti rispetto al settimanale diretto da Mario Tedeschi, sia nella linea politica che nella veste grafica. Il \"Borghese\" diretto da Vincenzo Maddaloni pubblicava poche fotografie e molti disegni, con il recupero di quelli originali di Leo Longanesi. La linea politica, che non si riconosceva nella storia recente del giornale, era ispirata a quel neocentrismo, insofferente del \"nuovo che sa tanto di vecchio\", che ebbe in Indro Montanelli e nella sua \"Voce\" l'esponente pi\u00f9 autorevole.\nFu lo stesso Montanelli ad aprire il primo numero della nuova serie. Nel suo pezzo ricordava come nacque, intorno a un tavolo di un'osteria milanese, il primo \"Borghese\": quello che visse tra il 1950 e il 1957 (anno della morte di Longanesi). Con Montanelli apparvero un nutrito stuolo di firme care al giornalismo riformista, come quelle di Sergio Romano, Pietro Ostellino, Giuseppe De Rita, Fausto Bertinotti, Massimo L. Salvadori, Massimo Cacciari, Franco Cardini, Vittore Branca. Il direttore, Vincenzo Maddaloni, era una firma laica del settimanale cattolico \"Famiglia Cristiana\". Promise che il \"suo\" \"Borghese\" sarebbe stato sferzante come \"lo fu il giornale di Longanesi\". Nell'editoriale del primo numero, intitolato \"Da dove ricominciamo\", scrisse che \"il Borghese che rinasce vuole anche essere l'approdo per le navicelle dell'intelligenza\". \"Un viaggio per tutti impervio\" concludeva Maddaloni \"ma \u00e8 necessario compierlo al fine di intravedere un orizzonte. Con un'unica regola valida per tutti: le opinioni sono sacre e tutte le restrizioni alla libert\u00e0 sono un delitto\". Nonostante le vendite (una media di 40.000 copie), prevalse la volont\u00e0 politica di farlo ritornare ad essere la voce della destra conservatrice. Il direttore venne rimosso e il settimanale cess\u00f2 di nuovo le pubblicazioni.\nIl nuovo Borghese.\n\"Il Borghese\" rinacque nel 1997 grazie all'investimento di due imprenditori torinesi, Walter Altea e Massimo Massano (ex deputato del MSI-DN), riuniti nella \u00abQuarto Potere spa\u00bb. I proprietari fissarono la nuova sede del settimanale a Torino (in via Principe Tommaso, 30) e ne affidarono la direzione a Daniele Vimercati, con Federico Guiglia vicedirettore (prelevato dalla redazione romana del \"Giornale\"). Il settimanale di Vimercati punt\u00f2 ai lettori di Alleanza Nazionale e della Lega Nord, considerati i principali movimenti anti-sistema della politica italiana degli anni novanta. Le vendite diedero ragione a Vimercati: \"Il Borghese\" ritorn\u00f2 ad avere una posizione preminente tra i settimanali d'area.\nNel 1998 l'editore acquis\u00ec \"Lo Stato\", periodico di destra guidato da Marcello Veneziani e fuse i due settimanali. Vimercati, in dissenso sul progetto, lasci\u00f2 la direzione. Dopo una breve parentesi con Federico Guiglia, in settembre \"Il Borghese\" ripart\u00ec con Vittorio Feltri direttore (gi\u00e0 direttore de \"L'Indipendente\" e \"Il Giornale\") con Veneziani come direttore editoriale (e responsabile di un inserto autonomo: \"Lo Stato delle idee\"). Feltri cerc\u00f2 di trasformare il periodico nel settimanale dei lettori del \"Giornale\", tanto da modificarne la testata in \"La Voce Borghese\" (26 maggio 1999). Il progetto per\u00f2 non decoll\u00f2; l'anno dopo Feltri lasci\u00f2 l'opera incompiuta per accettare l'incarico di direttore editoriale della nuova testata \"QN Quotidiano Nazionale\" del gruppo Monti-Riffeser.\n\"Il Borghese\" dopo il 2000.\nNel 2000 Claudio Tedeschi, figlio di Mario, ha intrapreso l'ambizioso progetto di raccogliere su Internet l'intera collezione dell'archivio storico del Borghese e ha iniziato a pubblicare (sia sul web che su carta) una nuova edizione della rivista (Claudio Tedeschi Editore), prima con periodicit\u00e0 semestrale, poi trimestrale, infine mensile. Il progetto per\u00f2 non ha riscosso il successo sperato.\nNel 2007 la rivista ha trovato un nuovo editore, che l'ha rilanciata: \"Pagine\" di Luciano Lucarini. Claudio Tedeschi, proprietario della testata, ha assunto la carica di direttore responsabile e \"Il Borghese\" \u00e8 tornato in edicola per un breve periodo.\nFirme.\nScrittori, giornalisti e artisti che collaborarono a \"Il Borghese\" nel periodo 1950-1993:\n\"Scrittori, giornalisti e artisti che hanno collaborato a \"Il Borghese\" dal 1997 ad oggi\"."}
{"id": "1517828", "revid": "146644", "url": "https://it.wikipedia.org/wiki?curid=1517828", "title": "Cape Gray", "text": ""}
{"id": "1517832", "revid": "110157", "url": "https://it.wikipedia.org/wiki?curid=1517832", "title": "Pieve di San Giovanni Battista (Corazzano)", "text": "La pieve di San Giovanni Battista si trova a Corazzano, nel comune di San Miniato, in provincia di Pisa, diocesi di San Miniato.\nStoria e descrizione.\n\u00c8 menzionata in un documento dell'892, ma alla fine del XII secolo fu ampliata e modificata.\nL'attuale edificio a croce latina con un'unica navata absidata ha la facciata incorniciata da due lesene angolari e ravvivata dall'inserimento di alcuni reperti in marmo e di un frammento di epigrafe di et\u00e0 romana. Il portale \u00e8 sormontato da un arco a tutto sesto. Sul lato sinistro si alza il massiccio campanile con coronamento merlato. All'interno si conservano un fonte battesimale, proveniente dall'antica chiesa di Barbinaia e sulla parete destra un affresco quattrocentesco, recentemente restaurato, raffigurante la \"Madonna del Latte\", attribuito alla scuola del pittore Cenni di Francesco di ser Cenni."}
{"id": "1517834", "revid": "152625", "url": "https://it.wikipedia.org/wiki?curid=1517834", "title": "Mini Disc", "text": ""}
{"id": "1517835", "revid": "13164324", "url": "https://it.wikipedia.org/wiki?curid=1517835", "title": "Dorelli", "text": ""}
{"id": "1517837", "revid": "1154737", "url": "https://it.wikipedia.org/wiki?curid=1517837", "title": "Dunite", "text": "La dunite \u00e8 una roccia magmatica intrusiva di tipo ultrafemico (SiO2 &lt; 45% in peso). \u00c8 costituita da oltre il 90% di olivina, con piccole quantit\u00e0 di altri minerali femici. Fa parte della famiglia delle peridotiti. Ha una tessitura faneritica, per lo pi\u00f9 equigranulare e xenomorfica. La grana \u00e8 grossa e il colore verde oliva pi\u00f9 o meno scuro.\nEtimologia.\nIl nome dunite deriva dal nome dei monti Dun, presso Nelson, nella parte settentrionale dell'Isola del Sud della Nuova Zelanda, dove venne scoperta dal geologo austriaco Ferdinand von Hochstetter nel 1859.\nMineralogia.\nLa dunite si colloca nella parte alta del diagramma classificativo delle rocce magmatiche ultrabasiche con M &gt; 90% in peso (fig. 1). Oltre all'olivina, nettamente dominante, vi possono essere piccole percentuali di orto- e/o clinopirosseno, cromite, magnetite e granato piropo. Quando portate in superficie, le duniti subiscono quasi sempre un metamorfismo retrogrado che le altera in serpentiniti e talcoscisti.\nGiacitura.\nLa dunite \u00e8 la pi\u00f9 ricca di olivina tra le rocce del gruppo delle peridotiti e insieme a queste costituisce la maggior parte del mantello terrestre a profondit\u00e0 inferiori a 400 km. Si trova raramente all'interno di rocce continentali ma, quando compare, occupa tipicamente la base di alcune sequenze ofiolitiche, dove placche di rocce mantelliche in una zona di subduzione sono state sovrascorse sopra le rocce continentali da un processo di obduzione. Si trova anche nei massicci peridotitici alpini, che rappresentano scaglie di mantello litosferico subcontinentale sollevato durante i processi di collisione continentale che danno origine agli orogeni.\nOrigine delle duniti.\nLe duniti possono essere il residuo refrattario rimasto dopo l'estrazione dei magmi basaltici nel mantello superiore. Un altro meccanismo di genesi pu\u00f2 essere l'interazione nel mantello tra lherzolite o harzburgite e i fusi silicatici percolanti, che dissolvono l'ortopirosseno lasciando un residuo arricchito in olivina. Un terzo meccanismo pu\u00f2 essere l'accumulo di cristalli di olivina alla base di grandi camere magmatiche di basalti o picriti. Queste olivine cumulitiche spesso si trovano in intrusioni stratificate, associate a livelli cumulitici di wehrlite, olivin-pirosseniti, harzburgiti ed eventualmente cromititi (cumuliti formate prevalentemente da cromite).\nDistribuzione ed et\u00e0.\nLe piccole intrusioni stratificate a duniti cumulitiche hanno un ampio spettro di et\u00e0. Le pi\u00f9 conosciute sono il sill triassico di Palisades, nello stato di New York, e l'intrusione stratificata del Complesso di Skaergaard, in Groenlandia, dell'Eocene. Le pi\u00f9 grandi intrusioni stratificate (decine di km2 di estensione) sono quasi tutte di et\u00e0 proterozoica, come il complesso igneo di Stillwater nel Montana, l'intrusione Muskox in Canada e il Great Dike nello Zimbabwe. Duniti cumulitiche si trovano anche nei complessi ofiolitici, associati a strati di wehrliti, pirosseniti e gabbri, come nel complesso ofiolitico di Leka, in Norvegia.&lt;br&gt;\nDuniti non cumulitiche alla base di complessi ofiolitici obdotti si trovano in Europa nei Monti Troodos (Cipro) e in Oman.\nEstesi affioramenti di dunite si trovano negli Stati Uniti nel Monte Twin Sisters, nella catena delle cascate settentrionale (stato di Washington). Nella Columbia Britannica (Canada) le duniti si trovano al nucleo di un complesso ultramafico vicino alla piccola comunit\u00e0 di Tulameen; queste rocce localmente contengono metalli del gruppo del platino, cromite e magnetite."}
{"id": "1517839", "revid": "1573940", "url": "https://it.wikipedia.org/wiki?curid=1517839", "title": "Badia di Santa Gonda", "text": "La badia di Santa Gonda si trova in localit\u00e0 Catena, nel comune di San Miniato, in provincia di Pisa, diocesi di San Miniato.\nStoria e descrizione.\nDedicata ai santi Bartolomeo e Gioconda, l'abbazia si trova citata nei documenti del XIII secolo come sede di una comunit\u00e0 di frati della congregazione di camaldoli.\nDopo secoli di prosperit\u00e0, fu soppressa da Leone X nel 1514 e divenne poi commenda dei cavalieri di Santo Stefano. In seguito venne acquistata dai Salviati di Firenze che avevano nei pressi la villa di Castellonchio, e nell'Ottocento l'insieme dei fabbricati e i poderi passarono all'ospedale di San Giovanni di Dio di Firenze, che ne ha avuto il possesso fino ai nostri giorni.\nLa chiesa odierna, che prospetta sulla strada statale, conserva tracce della sua fase primitiva, ma si presenta in forme che risalgono al secolo scorso."}
{"id": "1517841", "revid": "125620734", "url": "https://it.wikipedia.org/wiki?curid=1517841", "title": "Hideo Yamamoto", "text": "Nel 1988 debutta con l'opera breve \"Sheep\" (Pecora) sul settimanale Young Sunday, con sceneggiatura di Masahiko Takajo. A \"Sheep\" segue l'opera, raccolta in cinque volumi, \"Okama hakusho\" (Diario di un travestito). L'anno seguente realizza un volume autoconclusivo \"Nozokiya\" (Spioni a pagamento), che gli frutter\u00e0 un notevole successo, che lo porter\u00e0 a realizzare gli undici volumi di \"Shin nozokiya\" (Il nuovo \"spioni a pagamento\"). La storia \"Ichi\" (uno) far\u00e0 poi da prologo ai dieci albi della fortunata serie Ichi the Killer (\"Koroshiya Ichi\"), storia violentissima da cui, nel 2001, vengono tratti un film, diretto da Takashi Miike, e un mediometraggio animato, diretto da Shinji Ishidaira. Nel 2003 Hideo Yamamoto inizia la stesura di Homunculus, concluso in 15 volumi.\nCinema.\nDalle opere di Yamamoto sono stati tratti quattro film: da \"Ichi the Killer\" \u00e8 stato tratto il film Ichi the Killer, diretto da Takashi Miike; da \"Another one bites the dust\" \u00e8 stata tratta la trilogia di \"Stop the Bitch Campaign\", divisa in Stop the Bitch Campaign, e Enjo-k\u014dsai bokumetsu und\u014d."}
{"id": "1517842", "revid": "1745361", "url": "https://it.wikipedia.org/wiki?curid=1517842", "title": "Hre\u00f0ric e Hro\u00f0mund", "text": "Hre\u00f0ric e Hro\u00f0mund erano i figli del re leggendario di Danimarca Hro\u00f0gar e della regina Wealh\u00feeow, secondo il poema epico in antico inglese \"Beowulf\". Sono menzionati solo di passaggio, e si intuisce che il loro cugino Hro\u00f0ulf (Hr\u00f3lfr Kraki), figlio dello zio Halga, tenter\u00e0 di usurpare loro il trono di Danimarca.\nTradizione scandinava.\n\u00c8 stato suggerito che Hre\u00f0ric potrebbe corrispondere a Hr\u00f6rekr/R\u00f8rik nella tradizione scandinava. Tuttavia le versioni variano e Hr\u00f6rekr talvolta \u00e8 ucciso da Hr\u00f3lfr Kraki, talvolta ne \u00e8 il successore nel governo della Zelanda (cuore della terra danese).\nNelle \"Gesta Danorum\" di Saxo Grammaticus (Libro 2) troviamo scritto che Hr\u00f3lfr Kraki uccise un certo R\u00f8rik: \"... il nostro re, che abbatt\u00e9 Rorik [R\u00f8rik], figlio di Bok l'avaro, e uccise il codardo\". \"R\u00f8rik\" \u00e8 la forma del norreno orientale di \"Hre\u00f0ric\", e troviamo personaggi chiamati \"R\u00f8rik\" o \"Hrok\" o simili nella maggior parte delle versioni della tradizione di Hr\u00f3lfr Kraki che per\u00f2 sono diversamente narrate, il che indica che la tradizione scandinava aveva dimenticato chi fosse esattamente \"Hre\u00f0ric\"/\"R\u00f8rik\"/\"Hrok\" e i vari autori hanno successivamente inventato dettagli per spiegare riferimenti a questo personaggio in poemi pi\u00f9 vecchi.\nLa \"Saga degli Skj\u00f6ldungar\" dice che un certo Valdar contest\u00f2 il fatto che Hr\u00f6rekr, cugino di Helgi (Halga), succedesse a Hr\u00f3lfr Kraki (Hro\u00f0ulf) come re dei Daner. Dopo una guerra tra i due, Hr\u00f6rekr prese la Zelanda mentre Valdar prese la Scania. Basandoci sulla stessa tradizione dello \"Hversu Noregr bygg\u00f0ist\", Valdar aveva tutto il diritto di reclamare il trono, essendo il figlio del precedente re Hr\u00f3arr (Hro\u00f0gar)."}
{"id": "1517846", "revid": "1543377", "url": "https://it.wikipedia.org/wiki?curid=1517846", "title": "Discografia di Jeezy", "text": "Di seguito \u00e8 riportata la discografia del rapper statunitense Jeezy."}
{"id": "1517848", "revid": "287204", "url": "https://it.wikipedia.org/wiki?curid=1517848", "title": "Hredric e Hrodmund", "text": ""}
{"id": "1517849", "revid": "114325", "url": "https://it.wikipedia.org/wiki?curid=1517849", "title": "Hre\u00f0ric", "text": ""}
{"id": "1517852", "revid": "114325", "url": "https://it.wikipedia.org/wiki?curid=1517852", "title": "Hro\u00f0mund", "text": ""}
{"id": "1517855", "revid": "114325", "url": "https://it.wikipedia.org/wiki?curid=1517855", "title": "Hredric", "text": ""}
{"id": "1517856", "revid": "114325", "url": "https://it.wikipedia.org/wiki?curid=1517856", "title": "Hrodmund", "text": ""}
{"id": "1517858", "revid": "767487", "url": "https://it.wikipedia.org/wiki?curid=1517858", "title": "Medications", "text": "I Medications sono una indie rock - post-hardcore band in attivit\u00e0 dal 2003 e formatasi a Washington, negli Stati Uniti. Attualmente la formazione comprende Devin Ocampo, Andrew Becker e Chad Molter.\nStoria del gruppo.\nLa storia dei Medications inizia con l'incontro fra il chitarrista Devin Ocampo - ex membro dei Faraquet e Smart Went Crazy - e il batterista Andrew Becker, nel 2003. I due iniziano subito a produrre nuovo materiale, che eseguono live in diverse occasioni cambiando pi\u00f9 volte nome e formazione, trovandosi senza un bassista definitivo. Le rotazioni continuano per meno di un anno, quando, nell'ottobre 2003 i Medications registrano il loro primo EP, chiamato \"5 Songs\" pubblicato l'anno seguente con la Dischord Records e contenente, appunto, cinque pezzi. Per l'occasione Ocampo ritrova una sua vecchia conoscenza: Chad Molter, gi\u00e0 membro dei Faraquet.\nPer il loro vero debutto, per\u00f2, bisogna aspettare il 2005 quando i tre registrano, ancora con la Dischord Records, \"Your Favorite People All In One Place\"."}
{"id": "1517859", "revid": "114325", "url": "https://it.wikipedia.org/wiki?curid=1517859", "title": "Hrok", "text": ""}
{"id": "1517861", "revid": "114325", "url": "https://it.wikipedia.org/wiki?curid=1517861", "title": "R\u00f8rik", "text": ""}
{"id": "1517862", "revid": "1573940", "url": "https://it.wikipedia.org/wiki?curid=1517862", "title": "Oratorio di Sant'Jacopo in Sant'Albino", "text": "L'oratorio di Sant'Jacopo in Sant'Albino si trova nei pressi di Molino d'Egola, nel comune di San Miniato, in provincia di Pisa, diocesi di San Miniato.\nStoria e descrizione.\nL'oratorio romanico, poco distante dalla villa del Palagio dei Samminiati il cui stemma figura sulla facciata, dipendeva nel Medioevo dalla pieve di San Saturnino a Fabbrica, documentata dall'VIII secolo, di cui sopravvivono pochi resti inglobati in un edificio privato.\nL'oratorio \u00e8 oggi di propriet\u00e0 privata, e si trova al centro di un appezzamento coltivato; al suo interno la data 1588 ricorda un restauro; di particolare interesse sono gli affreschi tardo cinquecenteschi di ambito fiorentino, che raffigurano \"San Francesco che riceve le stimmate\", i \"Santi Albino, Iacopo e Maddalena\", e un \"Cristo in Piet\u00e0\"."}
{"id": "1517866", "revid": "899609", "url": "https://it.wikipedia.org/wiki?curid=1517866", "title": "Rorik", "text": "Rorik pu\u00f2 riferirsi a:"}
{"id": "1517869", "revid": "114325", "url": "https://it.wikipedia.org/wiki?curid=1517869", "title": "Hr\u00f6rekr", "text": ""}
{"id": "1517871", "revid": "114325", "url": "https://it.wikipedia.org/wiki?curid=1517871", "title": "R\u00f6rek", "text": ""}
{"id": "1517873", "revid": "1573940", "url": "https://it.wikipedia.org/wiki?curid=1517873", "title": "Chiesa di San Germano (Moriolo)", "text": "La chiesa di San Germano si trova a Moriolo, nel comune di San Miniato, in provincia di Pisa e diocesi di San Miniato.\nStoria.\nMoriolo \u00e8 borgo ricordato gi\u00e0 in un documento del 786, e fu in seguito uno dei castelli del comune di San Miniato. La sua chiesa, dedicata a san Germano, nel 1260 risulta fra quelle dipendenti dalla pieve di San Giovanni Battista a Corazzano.\nVi si conserva un rilievo in terracotta policroma, raffigurante la \"Madonna col Bambino\"."}
{"id": "1517878", "revid": "114325", "url": "https://it.wikipedia.org/wiki?curid=1517878", "title": "Roricus", "text": ""}
{"id": "1517879", "revid": "1592097", "url": "https://it.wikipedia.org/wiki?curid=1517879", "title": "Koda fratello orso", "text": ""}
{"id": "1517880", "revid": "324026", "url": "https://it.wikipedia.org/wiki?curid=1517880", "title": "Sicyos edulis", "text": "Il chayote (Sicyos edulis ) \u00e8 una specie di pianta appartenente alla famiglia Cucurbitacee, originaria del Messico e dell'America centrale, coltivata nei paesi dell'area costiera del continente e nelle isole. Il maggior esportatore di Chayote \u00e8 la Costa Rica. \u00c8 conosciuto anche in Italia, dove \u00e8 chiamato zucca centenaria, zucca messicana, zucca spinosa, zucchetta messicana, zucchetta spinosa, zucchina spinosa, patata spinosa, melanzana spinosa, melanzana americana, patanzana, lingua di lupo. oppure col nome spagnolo \"chayote\", di origine azteca (chayutli). A Rutigliano, in provincia di Bari, sono note come \"musc\". In alcune zone della Calabria sono chiamate \"masci\u00f9sc\".\nDescrizione.\nIl \"chayote\" \u00e8 il frutto di un ortaggio, ha forma ovoidale che pu\u00f2 raggiungere i 15\u00a0cm di lunghezza; il colore superficiale pu\u00f2 andare dal verde scuro (quando il \"chayote\" \u00e8 acerbo) fino al giallognolo (Chayote maturo e dunque commestibile).\nLa parte pi\u00f9 interna del frutto \u00e8 l'embrione ed il seme (botanico) della pianta, mentre tutta la polpa circostante del frutto costituisce in buona parte sostanza di accumulo e riserva del seme stesso (condizione di viviparit\u00e0), il tutto, interno ed esterno, costituisce quindi il seme (in senso orticolo) della pianta.\nPresenta alcune volte delle caratteristiche escrescenze aghiformi che la rendono molto riconoscibile e particolare. Il Chayote \u00e8 commestibile, come anche le sue foglie e le sue radici che alla fine della primavera possono essere trattate come asparagi e quindi anche conservate sott'olio o sott'aceto.\nRiproduzione.\nDi norma la impollinazione \u00e8 praticata da insetti pronubi.\nLa condizione del seme di essere contenuto nel frutto, e di essere connesso ed inseparabile da questo (per condizione di viviparit\u00e0), indica la (inconsueta) necessit\u00e0 che la semina debba essere effettuata col frutto intero e maturo.\nDi fatto il frutto alimenta il seme anche dopo la germinazione.\nUso e propriet\u00e0 del Chayote.\nIl \"chayote\" \u00e8 usato in cucina come una normale zucchina: di solito viene fritto e condito con un po' di sale, si pu\u00f2 fare stufato o bollito e condito come un'insalata, o ancora abbrustolito come contorno, specialmente per carni rosse; gustosissimo in agrodolce, lo si pu\u00f2 usare addirittura candito per torte e dolci in genere.\nE' pianta mellifera, visitata dalle api per il suo nettare e per il polline."}
{"id": "1517881", "revid": "245802", "url": "https://it.wikipedia.org/wiki?curid=1517881", "title": "Tour di Gianna Nannini", "text": "Questa pagina contiene i tour della cantante italiana Gianna Nannini.\n\"Puzzle Tour 1984\".\nPuzzle Tour 1984 \u00e8 il nome del tour per promuovere l'album \"Puzzle\".\n\"Malafemmina Tour 1988\".\nMalafemmina Tour 1988 \u00e8 il nome del tour per promuovere l'album \"Malafemmina\".\n\"Scandalo Tour 1990\".\nScandalo Tour 1990 \u00e8 il nome del tour per promuovere l'album \"Scandalo\".\n\"Giannissima Live Tour 1991\".\nGiannissima Live Tour 1991 \u00e8 il nome del tour per promuovere l'album \"Giannissima\".\n\"Extravaganza Club Tour 1993\".\nExtravaganza Club Tour 1993 \u00e8 il nome del tour per promuovere l'album \"X forza e X amore\".\n\"Dispetto Tour 1995\".\nDispetto Tour 1995 \u00e8 il nome del tour per promuovere l'album \"Dispetto\".\n\"Cuore Tour 1999\".\nCuore Tour 1999 \u00e8 il nome del tour per promuovere l'album \"Cuore\".\n\"Aria Tour 2002\".\nAria Tour 2002 \u00e8 il nome del tour per promuovere l'album \"Aria\".\n\"Aria European Tour 2003\".\nAria European Tour 2003 \u00e8 il nome del tour per promuovere l'album \"Aria\".\n\"Perle Tour 2004-2005\".\nPerle Tour 2004-2005 \u00e8 il nome del tour per promuovere l'album \"Perle\".\n\"Grazie Tour 2006\".\nGrazie Tour 2006 \u00e8 il nome del tour per promuovere l'album \"Grazie\".\n\"Grazie European Tour 2007\".\nGrazie European Tour 2007 \u00e8 il nome del tour per promuovere l'album \"Grazie\" nei principali paesi europei.\n\"Pia come la canto io Tour 2007\".\nPia come la canto io Tour 2007 \u00e8 il nome del tour per promuovere l'album \"Pia come la canto io\".\n\"GiannaBest Live Tour 2008\".\nGiannaBest Live Tour 2008 \u00e8 il nome del tour per promuovere il doppio album \"GiannaBest\".\n\"Giannadream Tour 2009\".\nGiannadream Tour 2009 \u00e8 il nome del tour per promuovere l'album \"Giannadream - Solo i sogni sono veri\".\n\"Io e te Tour 2011\".\nIo e te Tour 2011 \u00e8 il tour per promuovere l'album \"Io e te\" partita da Milano il 29 aprile e terminata a Montecarlo il 14 agosto 2011\nIl Tour ha visto Gianna Nannini esibirsi nelle principali citt\u00e0 italiane e raccogliere oltre 170.000 presenze.\nNelle date di Roma (4 e 5 maggio) e di Caserta (14 maggio) Emma \u00e8 stata la cantante di supporto.\n\"Inno Tour 2013\".\nInno Tour 2013 \u00e8 il tour per promuovere l'album \"Inno\" partito da Morbegno il 9 aprile e terminato a Bad Krozingen il 27 luglio 2013.\nIl tour vede Gianna Nannini esibirsi nelle maggiori citt\u00e0 italiane ed anche in europa, con concerti in Germania, Austria e Belgio.\n\"Hitalia.Rocks Tour 2015\".\nHitalia.Rocks Tour 2015 \u00e8 il tour per promuovere l'album \"Hitalia\" che \u00e8 partito da Morbegno il 2 maggio 2015 e terminato a Locarno il 12 luglio 2015.\n\"Hitstory Tour 2016-2017\".\nHitstory Tour 2016 \u00e8 il tour per promuovere l'album \"Hitstory\" che \u00e8 partito da Fermo il 16 marzo 2016 e terminato a Lauchheim il 29 luglio 2017.\n\"Amore gigante Tour 2017-2018\".\nAmore gigante Tour 2017-2018 \u00e8 il tour per promuovere l'album \"Amore gigante\" che \u00e8 partito da Bienne il 24 novembre 2017 e terminato a Misano Adriatico il 25 agosto 2018.\n\"Piano forte Tour 2021\".\nPiano forte Tour 2021 \u00e8 il tour per promuovere l'album \"La differenza\" che partir\u00e0 da Gardone Riviera il 13 luglio 2021 e terminer\u00e0 a Pisa il 4 settembre 2021.\n\"In teatro Tour 2022\".\nIn teatro Tour 2022 \u00e8 il tour per promuovere l'album \"La differenza\" che partir\u00e0 nel 2022.\nIl tour, inizialmente previsto per il 2020 nei palazzetti \u00e8 stato rimandato al 2022 nei teatri a causa della pandemia di COVID-19 del 2020."}
{"id": "1517883", "revid": "2011175", "url": "https://it.wikipedia.org/wiki?curid=1517883", "title": "Chiesa del Sacro Cuore (Ponte a Egola)", "text": "La chiesa del Sacro Cuore si trova a Ponte a Egola, nel comune di San Miniato, in provincia di Pisa, diocesi di San Miniato.\nStoria e descrizione.\nLa chiesa fu costruita nel 1875 per volere del popolo che, fino ad allora, dipendeva da due diverse parrocchie, quelle di Cigoli e di Stibbio. La costruzione del nuovo luogo di culto, oltre a definire l'identit\u00e0 del paese, rappresent\u00f2 un momento di aggregazione di tutti ceti sociali locali, uniti sul piano ideale e finanziario in un'unica impresa.\nAll'interno sono contenute stature realizzate dallo scultore sanminiatese Antonio Luigi Gajoni all'inizio del 900, le cui opere sono conservate anche a Parigi, nel museo del Petit Palais.\nIl 1996 \u00e8 stato l'anno di un sensibile restauro che ha toccato la facciata esterna, il campanile, il tetto, tutte le statue e i tondi ad altorilievo in terracotta; inoltre \u00e8 stata anche realizzata una scultura ex novo per il \"Grande Occhio\" centrale della facciata che rappresenta \"La Madre di Terra\"."}
{"id": "1517887", "revid": "34392", "url": "https://it.wikipedia.org/wiki?curid=1517887", "title": "\u00c0vari", "text": ""}
{"id": "1517890", "revid": "767487", "url": "https://it.wikipedia.org/wiki?curid=1517890", "title": "Moritz Volz", "text": ""}
{"id": "1517893", "revid": "2144083", "url": "https://it.wikipedia.org/wiki?curid=1517893", "title": "Cappella di San Genesio", "text": "La cappella di San Genesio si trova a San Genesio, nel comune di San Miniato, in provincia di Pisa, diocesi di San Miniato.\nStoria.\nLa piccola cappella ricorda il luogo in cui sarebbe sorta l'antichissima chiesa di San Genesio a Vico Wallari, citata per la prima volta in un documento del 715. Per la sua posizione strategica presso la confluenza dell'Arno con l'Elsa, e vicino all'incrocio della via Francigena con la via Pisana, Vico Wallari ebbe una importanza straordinaria. \nFra l'VIII e il XIII secolo fu sede di assise politiche e di concili, e ospit\u00f2 imperatori, pontefici e vicari. Con lo sviluppo del castello di San Miniato inizi\u00f2 la sua decadenza. Nel 1216 Federico II lo concesse ai Sanminiatesi e fiss\u00f2 il passaggio della strada Pisana sul crinale, escludendolo dal flusso viario. Perduta la posizione di prestigio, nel 1248 fu completamente distrutto dai Sanminiatesi.\nL'oratorio dedicato a San Genesio fu eretto dal Vescovo di San Miniato Mons. Torello Pierazzi nel 1841. Sulla facciata \u00e8 inserita un'epigrafe dettata dal canonico sanminiatese Pietro Bagnoli che riporta, in forma sintetica, la storia dell'antica pieve:\nInterno.\nL'interno \u00e8 costituito da un unico piccolo ambiente rettangolare. Sulla parete di fondo \u00e8 collocato l'altare in pietra, realizzato in epoca recente. Al centro del pavimento, realizzato in cotto, si trova la lastra tombale di Enrichetta Marcol di Nancy di Lorena, morta nel 1857, all'et\u00e0 di 76 anni. La nobildonna era la moglie di Stefano Alli-Maccarani nobile sanminiatese, e madre di Silvio, Maurizio e Francesco Maria Alli Maccarani, quest'ultimo Vescovo di San Miniato al momento della morte della madre. Di seguito il testo dell'epigrafe funeraria:"}
{"id": "1517894", "revid": "112415750", "url": "https://it.wikipedia.org/wiki?curid=1517894", "title": "Confini (album)", "text": "Confini \u00e8 un album della cantautrice italiana Grazia Di Michele, uscito nel 1993.\nBrani.\nUno dei brani pi\u00f9 conosciuti e significativi dell'album \u00e8 \"Gli amori diversi\", che l'artista cant\u00f2 in duetto con Rossana Casale al Festival di Sanremo di quell'anno, classificandosi al terzo posto. Al contrario di quanto a volte \u00e8 stato ritenuto, non \u00e8 una canzone sull'amore omosessuale: il brano intende puntare lo sguardo sugli amori intesi e coinvolgenti, che a volte non sono coronati dalla relazione e dalla stabilit\u00e0, ma che hanno comunque una propria dignit\u00e0.\n\"Gli amori diversi\" e \"Tempo perduto\" sono contenute anche dell'album di Rossana Casale intitolato \"Alba argentina\", pubblicato nello stesso anno. Entrambi gli album sono frutto di una lunga frequentazione tra le due artiste e di un'amicizia profonda che dura ancora oggi.\nIl brano \"Non era presto per chiamarti amore\", scritto dalla Di Michele, era gi\u00e0 stato inciso da Ornella Vanoni nell'album \"Stella nascente\" del 1992.\n\"Non aggiungere legna\" \u00e8 cantato in duetto con Cristiano De Andr\u00e9\nDella canzone \"Occhi di donne\", che apre il disco, \u00e8 stato realizzato un videoclip per la regia di Giorgio Mondolfo girato sulla costa della Toscana, dove la macchina da presa riesce cattura primi piani di donne e bambine di varie nazionalit\u00e0.\nOltre ad essere il titolo dell'album, \"Confini\" \u00e8 anche l'ultima traccia contenuta in esso. Si tratta di una lirica struggente che porta la firma della Di Michele e Giorgio Restelli, e descrive in modo efficace la pazzia dell'uomo che, preso dalla smania del potere, non esita a distruggere ed oltrepassare i confini, mettendo in serio pericolo la vita sul nostro pianeta. L'arrangiamento del brano, costruito da Lucio Fabbri, \u00e8 volto a far percepire lo stato di disagio espresso del testo, per questo i suoni della natura come il vento ed il cinguettio degli uccelli alla durezza sono stati mescolati all'energia delle chitarre elettriche.\nLa copertina dell'album, realizzata della fotografa Daniela Scaramuccia, ricrea in modo efficace le atmosfere dei brani, ritraendo Grazia Di Michele in mezzo ad un campo di grano con i capelli al vento contro una distesa di nuvole bianche.\nCuriosit\u00e0.\nAll'interno della copertina del disco si legge questa frase scritta dall'autrice:"}
{"id": "1517898", "revid": "36426", "url": "https://it.wikipedia.org/wiki?curid=1517898", "title": "Cappella dell'Assunta e di San Giovanni Battista", "text": ""}
{"id": "1517900", "revid": "3115", "url": "https://it.wikipedia.org/wiki?curid=1517900", "title": "Abbazia di San Giovanni Evangelista", "text": "Labbazia di San Giovanni Evangelista \u00e8 un complesso benedettino situato in piazzale San Giovanni 1 a Parma, in Emilia-Romagna. Il vasto insieme di edifici comprende la chiesa, il monastero e l'antica spezieria.\nStoria.\nCostruita nel 980 dal vescovo Sigefredo II su un precedente oratorio intitolato a San Colombano, l'abbazia viene affidata al primo abate Giovanni, canonico del Capitolo della Cattedrale di Parma. Nel 1477 l'intero complesso venne danneggiato da un incendio.\nLa basilica abbaziale venne ricostruita a partire dal 1490 circa, con un progetto definitivo nel 1510 a opera di Bernardino Zaccagni. I lavori dovettero concludersi verso il 1519. Fin dai progetti originari l'abate Girolamo Spinola aveva previsto di scandire gli spazi architettonici con un'ampia decorazione pittorica, assicurandosi precocemente il giovane Correggio, che solo pochi anni prima aveva dato un ottimo saggio della sua arte in citt\u00e0 in un altro monastero benedettino, quello di San Paolo, in cui aveva decorato per la badessa Giovanna Piacenza la celebrata Camera della Badessa.\nIn San Giovanni Correggio esegu\u00ec cinque imprese ad affresco. La prima \u00e8 in genere considerata la lunetta con il \"San Giovanni e l'aquila\" (1520 circa, alla cui data di realizzazione aveva gi\u00e0 forse in mente tutto il complesso decorativo), seguita dalla cupola in cui si trovano l\"Ascensione di Cristo\" corredata dalla decorazione del tamburo e dei quattro pennacchi. La terza impresa riguardava la decorazione della volta e il catino dell'abside della Cappella Maggiore, opera parzialmente distrutta nel 1586 con il prolungamento del coro, della quale resta oggi il grosso frammento centrale dell\"Incoronazione della Vergine\" alla Galleria nazionale di Parma. La quarta riguard\u00f2 le pareti del coro, completamente distrutte con l'ampliamento. La quinta il fregio pittorico che corre lungo tutto il perimetro interno, ancora \"in situ\". Disegni preparatori simostrano come anche parti lasciate ai collaboratori vennero progettate da Correggio, come le candelabre che corrono a lati del costoloni della volta sul presbiterio e le figure di putti sulle vele. In particolare nei fregi, di gusto antichizzante, Correggio dimostr\u00f2 l'aggiornamento rispetto ai pi\u00f9 recenti cantieri romani, ben prima che Giulio Romano diffondesse tali stilemi da Mantova (dal 1524), confermando apparentemente l'ipotesi di un viaggio a Roma del Correggio in quegli anni.\nInfine a San Giovanni Correggio lasci\u00f2 verso il 1524 due tele nella Cappella del Bono, oggi alla Galleria nazionale di Parma: il \"Compianto sul Cristo morto\" e il \"Martirio di quattro santi\". Sono presenti degli affreschi del pittore parmense Aurelio Barili.\nAbati.\nPaolo Ferretti (Subiaco, 5 maggio 1866 \u2013 Bologna, 22 aprile 1938), insegnante e gregorianista, \u00e8 stato abate.\nLa chiesa.\nEsterno.\nLa facciata marmorea della chiesa fu disegnata da Simone Moschino in stile tardo manierista nel 1604 e completata nel 1607 con la sovrintendenza di Giovan Battista Carr\u00e0 detto il Bissone. Il campanile, probabile opera di Giovanni Battista Magnani, presente sul lato destro, fu aggiunto nel 1613. Con un'altezza di 75 metri \u00e8 il pi\u00f9 alto di Parma.\nInterno.\nL'interno \u00e8 a croce latina e ha tre navate coperte da volte a crociera, e cupola all'intersezione del transetto: la struttura riprende quella del vicino Duomo e forse era memore anche dei recenti progetti per il rinnovo di San Pietro in Vaticano. I pilastri scanalati in pietra grigia con capitelli compositi sormontati da un dado sono infatti di chiara derivazione classicheggiante.\nNella navata mediana spicca il fregio continuo del Correggio e aiuti (1522-1524 circa), probabilmente in particolare Francesco Maria Rondani. Al disegno del Correggio sono riferite anche le grottesche sui semipilastri, mentre la decorazione delle volte, con candelabre, putti e simboli di Giovanni Evangelista, \u00e8 riferibile a Michelangelo Anselmi (1520 circa).\nLe dodici cappelle laterali vennero affrescate da artisti per lo pi\u00f9 emiliani nella seconda met\u00e0 del Cinquecento e nella prima del secolo successivo. Si contano lavori di Angelo Michele Colonna, Giacomo Alboresi, Giovanni Battista Merano, Giacomo Antonio Boni, Tommaso Aldrovandini e Carlo Giuseppe Carpi.\nNavata sinistra.\nNella navata sinistra si trova il fonte battesimale, la cui base deriva da un monumento romano, forse funebre, del I secolo d.C.\nLa prima cappella, restaurata nel 1998, mostra il sottarco affrescato dal Parmigianino con \"Sant'Agata e il carnefice\" (sinistra) e le \"Sante Lucia e Apollonia\" (destra). Si tratta di figure monumentali, in cui \u00e8 evidente l'influsso degli affreschi del Pordenone nel Duomo di Cremona.\nLa seconda, dedicata a san Vitale, mostra a sinistra il santo col cavallo e a destra i \"Santi Stefano e Lorenzo\", pure opere del Parmigianino. La terza contiene una tela della fine del Cinquecento di Jan Soens con la \"Madonna col Bambino e santi\", mentre la quarta (Cappella Zancheri) \u00e8 decorata da un ciclo gi\u00e0 attribuito al Parmigianino, ma oggi riferito a Michelangelo Anselmi, dopo la pubblicazione di disegni preparatori a lui riferibili. Nel sottarco si trovano i monumentali \"Sant'Ilario\" (sinistra) e \"San Nicola di Bari\" (destra), mentre le pareti sono affrescate da Giovanni Battista Merano con \"Storie di san Nicola\" (1684); sull'altare si vede lo \"Sposalizio mistico di santa Caterina d'Alessandria\", tela di Girolamo Mazzola Bedoli (1536).\nLa quinta ha pitture meno pregiate, mentre nella sesta spicca la tavola d'altare con il \"Cristo portacroce\" di Michelangelo Anselmi (1522 circa).\nNavata destra.\nIl primo altare della navata destra mostra una pala di Gianfranco Gottesaldi o di artista veneto con la \"Madonna col Bambino tra i santi Girolamo e Michele\" (1610) in una cornice intagliata. La parete destra ospita il monumento marmoreo di Cristoforo Marzaroli alla contessa Albertina Sanvitale di Fontanellato, figlia illegittima di Maria Luisa d'Asburgo-Lorena granduchessa di Parma. Nella seconda cappella una \"Nativit\u00e0\" (1519) dei fratelli Giacomo e Giulio Francia.\nLa terza cappella ha una pala di Cristoforo Caselli raffigurante l\"Adorazione dei Magi\" (1499). La quarta ha l'arco decorato da affreschi attribuiti a Cesare da Reggio con all'altare una \"Madonna col Bambino e san Giacomo\" di Girolamo Bedoli-Mazzola (1543-1545 circa).\nLa quinta cappella \u00e8 la Cappella del Bono, che conteneva le tele del \"Martirio di quattro santi\" (sinistra) e del \"Compianto sul Cristo morto\" (destra, entrambe del 1524 circa) oggi alla Galleria nazionale di Parma, sostituite in loco da copie settecentesche. Al disegno del Correggio \u00e8 anche riferito il sottarco con \"dio Padre\" al centro, \"Santi Andrea e Pietro\" a sinistra e la \"Conversione di Saulo\" a destra, eseguiti per\u00f2 da aiuti.\nTransetto sinistro.\nIl catino del transetto sinistro venne affrescato da Michelangelo Anselmi con \"San Benedetto in trono fra santi\" (1521). La pala \u00e8 di Emilio Taruffi (1674) e mostra \"San Mauro che guarisce gli appestati\". I due gruppi plastici alle pareti (\"San Giovanni Evangelista\" e \"Madonna col Bambino e san Giovannino\") sono in terracotta sottilmente patinata di bianco, opera di Antonio Begarelli, e risalgono al 1543 circa. Sotto la volta corre un fregio che continua anche nel presbiterio con tondi in prospettiva che contengono busti di papi, cardinali e monaci benedettini, alternato a scene di sacrifici pagani. Il braccio destro \u00e8 attribuibile a Giovanni Antonio da Parma (1514) e quello sinistro a un artista di formazione forse padovana.\nIl sottarco di ingresso della cappella a destra del presbiterio mostra \"Santa Cecilia\" (sinistra) e \"Santa Margherita\" (destra), attribuite a Girolamo Bedoli-Mazzola.\nTransetto destro.\nAnche il catino absidale di destra venne affrescato da Michelangelo Anselmi con \"Storie della vita di san Giovanni da Parma\", primo abate del convento le cui spoglie sono conservate in un'urna sotto l'altare. La pala d'altare con il \"Miracolo di san Giovanni\" \u00e8 di Emilio Taruffi (1674); i due gruppi plastici del Begarelli alle pareti raffigurano \"Santa Felicita col figlio san Vitale\" e \"San Benedetto\".\nCupola.\nLa grande cupola fu dipinta dal Correggio nel 1520, anticipando quella del Duomo che lo stesso Correggio esegu\u00ec dal 1526. Rappresenta la \"Visione di san Giovanni\", con l'apostolo che vede spalancarsi i cieli e comparire uno sfolgorante Cristo, che gli indica il suo posto nella cerchia degli apostoli.\nPresbiterio.\nLe grottesche della crociera sono attribuite a Correggio, mentre i putti nelle vele furono aggiunti pi\u00f9 tardi, verso il 1588, da Innocenzo Martini, che dipinse anche le figure sulle cantorie e sull'organo. L'altare maggiore \u00e8 decorato da marmi screziati di vari colori, su disegno di Bartolomeo Avanzini. La firma di Bernardo Falconi si trova apposta su uno degli otto \"Putti\" in bronzo che reggono la mensa dell'altare maggiore.\nPer allungare il presbiterio nel 1587 venne distrutto il grande affresco dell\"Incoronazione della Vergine\", di cui resta oggi la parte centrale, staccata a massello, nella Galleria nazionale di Parma e alcuni frammenti sparsi, di cui tre alla National Gallery di Londra. L'affresco attuale venne rifatto nel 1587 nelle forme dell'opera originaria dal bolognese Cesare Aretusi.\nSulla parete di fondo si trova la grande pala della \"Trasfigurazione\" di Girolamo Bedoli-Mazzola (1556 circa), che disegn\u00f2 anche la cornice, riccamente intagliata da Gianfrancesco Testa.\nIl coro ligneo venne intarsiato e imperniato con motivi floreali, vedute urbane e collinari, strumenti musicali, ecc. da Marcantonio Zucchi, che vi lavor\u00f2 dal 1513 al 1531, a cui seguirono i fratelli Gianfrancesco e Pasquale Testa, fino al 1538.\nDel Correggio \u00e8 notevole \u00e8 l'affresco della lunetta del portale che porta alla sagrestia, sulla porta che conduce al chiostro, con \"San Giovanni e l'aquila\". Gli affreschi della cupola e della lunetta sembrano chiaramente ispirati alla liturgia medievale benedettina in uso per la festivit\u00e0 di San Giovanni Evangelista (27 dicembre). A conferma di ci\u00f2, l'iscrizione intorno alla lunetta - - riporta parole molto simili a quelle delle orazioni notturne dei monaci. La stessa iconografia della cupola si ispira a un altro momento della liturgia prevista il 27 dicembre.\nLa sagrestia venne affrescata nel 1508 da Cesare Cesariano. Conserva un bel rivestimento ligneo del Seicento e un armadio portareliquie, nel vano ottagonale annesso a questo ambiente, con due ante dipinte da Michelangelo Anselmi nel 1618.\nOrgano a canne.\nIl primo organo a canne della chiesa di San Giovanni Evangelista di cui si ha menzione fu costruito fra il 1517 e il 1521 dall'organaro Cristoforo Traparello. Lo strumento, collocato nel lato destro del transetto, fu poi ampliato nel 1580 dal bresciano Benedetto Antegnati e collocato nel secolo successivo sulla cantoria di sinistra del presbiterio; nel 1653, sulla controcantoria venne costruito un secondo organo da 1653 e, nel XVIII secolo, l'organo venne adeguato ai canoni dell'epoca dai fratelli Serassi. Nel 1927 l'organo \u00e8 stato ricostruito dalla ditta Tamburini riutilizzando parti antiche. Nel 1929, sempre la ditta Tamburini ha aggiunto un nuovo corpo espressivo a forte pressione, le cui griglie sono visibili nell'abside. \u00c8 stato sottoposto a parziale restauro nel 1996 da Claudio Anselmi Tamburini. Nel 2012-2013 l'organo \u00e8 stato interamente restaurato dalla ditta Mascioni di Cuvio (VA), sotto la supervisione dell'organista titolare Giovanna Emanuela Fornari.\nLo strumento, a trasmissione elettrica, ha tre tastiere di 61 note ciascuna ed una pedaliera di 32. Il materiale fonico del \"Grand'Organo\" (prima tastiera), del \"Positivo espressivo\" (seconda tastiera) e del \"Pedale\" \u00e8 collocato sulle due cantorie ai lati del presbiterio, mentre quello dell\"Espressivo\" (terza tastiera) si trova nell'abside.\nIl monastero.\nIl monastero ruota attorno a tre chiostri: il primo cortile presenta un colonnato in stile ionico, il secondo contiene decorazioni del Correggio e nel terzo, detto chiostro di San Benedetto, sono visibili affreschi di inizio Cinquecento.\nAll'interno della Biblioteca Monumentale sono presenti codici che dimostrano l'attivit\u00e0 amanuense del monastero. Questi codici provenivano dall'abbazia di Santa Giustina di Padova senza presenza di decorazioni. Qui venivano ornate da Damiano da Moile, Francino da Moile e, a partire dal 1492, da Michele da Genova.\nAntica Spezieria.\nSul retro del monastero ha accesso diretto dall'esterno l'Antica Spezieria di San Giovanni, storica farmacia fondata dai monaci benedettini in epoca remota. Le prime fonti certe della sua esistenza sono databili al 1201, tuttavia \u00e8 probabile che essa sia molto pi\u00f9 antica e che in origine non fosse aperta alla cittadinanza ma solo ai frati dell'abbazia.\nGli attuali arredi dei locali furono realizzati tra il XV ed il XVI secolo, ma la suddivisione in quattro ambienti ancora oggi visibile risale al 1766, quando i benedettini furono costretti dalle normative borboniche alla sua laicizzazione, affidandone la gestione a privati. Acquistata nel 1896 dal Demanio, nel 1951 la farmacia fu trasformata in museo aperto al pubblico.\nDipendenze.\nLa badia di Santa Maria della Neve \u00e8 un'abbazia che si trova a Torrechiara ed \u00e8 alle dipendenze dell'abbazia di San Giovanni Evangelista di Parma."}
{"id": "1517904", "revid": "30445", "url": "https://it.wikipedia.org/wiki?curid=1517904", "title": "Ultramafico", "text": ""}
{"id": "1517905", "revid": "773636", "url": "https://it.wikipedia.org/wiki?curid=1517905", "title": "Cappella della Madonna di Loreto (San Miniato)", "text": "La cappella della Madonna di Loreto (chiamata anche oratorio del Loretino) si trova a San Miniato, in provincia di Pisa, diocesi di San Miniato.\nStoria.\nL'edificio fu costruito nel 1285-1295 come cappella privata dell'attiguo palazzo del Popolo. Nel 1399 vi fu trasferito un venerato crocifisso ligneo (\"Crocifisso di Castelvecchio\"), proveniente dalla pieve dei Santi Giusto e Clemente: per l'occasione la cappella fu ampliata e dotata della cancellata in ferro battuto del senese Conte di Lello. Nei primi decenni del Quattrocento l'oratorio si arricch\u00ec degli affreschi sulla volta e sulle cappelle laterali, mentre un secolo dopo era eseguito da maestranze fiorentine il grandioso altare ligneo con pannelli dipinti dallo Spillo, in quegli anni attivo a San Miniato. La costruzione dell'altare adempiva un voto dell'Opera del Duomo per la fine della pestilenza del 1527.\nNel 1718 il crocifisso fu posto nel santuario ad esso dedicato e sostituito da una \"Madonna di Loreto\" (col cambio del nome della cappella).\nDescrizione.\nAll'interno si accede da un piccolo portale sormontato da una terracotta con \"Cristo in piet\u00e0\".\nUna bella cancellata in ferro battuto battuto chiude il presbiterio ed \u00e8 opera di Conte di Lello Orlandi (XIV secolo). Le pareti e la volta a vele sono ornate da affreschi del primo Quattrocento con \"Storie della vita di Cristo\". Nelle vele si trovano medaglioni con gli \"Evangelisti\", \"Re David\" e la \"Sibilla Eritrea\". Sulla parete est la \"Nativit\u00e0 con l'annuncio ai pastori\", una frammentaria \"Strage degli Innocenti\", l\"Adorazione dei Magi\" e la \"Presentazione al Tempio\". Sull'altro lato l\"Ultima Cena\", \"Cristo nell'orto\", l\"Arresto di Cristo\" e la \"Flagellazione\". Gli studi pi\u00f9 recenti circoscrivono l'opera al 1413 circa e alcuni documenti riferiscono almeno una parte dei dipinti al pratese Arrigo di Niccol\u00f2. Accanto a lui operarono altre mani, tra cui forse quella del conterraneo Pietro di Miniato.\nLa parete di fondo \u00e8 occupata da un ricco altare cinquecentesco di legno dorato e intagliato, che conteneva il crocifisso. L'ancona, a pi\u00f9 riquadri, \u00e8 opera di Francesco d'Agnolo, il fratello di Andrea del Sarto. Vi sono rappresentati, nei vari riquadri, \"San Miniato con la spada\", \"San Genesio musico\", l\"Angelo annunciante\" e la \"Vergine annunziata\", oltre a due \"Angeli adoranti\". Negli scomparti della predella il \"Martirio di san Miniato\", l\"Andata al Calvario\", la \"Deposizione e seppellimento di Cristo\", il \"Noli me tangere\" e il \"Martirio di san Genesio\". Si tratta di scene che completano quelle degli affreschi, con l'eccezione della \"Crocifissione\" che era rappresentata dalla scultura lignea."}
{"id": "1517907", "revid": "121432773", "url": "https://it.wikipedia.org/wiki?curid=1517907", "title": "Kyla Cole", "text": "Biografia.\nKyla Cole, nata a Pre\u0161ov, nella regione di Pre\u0161ov, allora in Cecoslovacchia (ora in Slovacchia) divent\u00f2 \"Penthouse\" Pet of the Month nel marzo 2000; da allora \u00e8 apparsa su molte copertine di riviste per adulti, in tutto il mondo, interpretando anche diversi film porno col regista Andrew Blake.\nNel 2005 ha girato nelle Filippine un film d'azione dal titolo \"Rumble Boy\", che \u00e8 poi uscito nel 2007.\nDall'agosto 2003 all'aprile 2004 ha condotto uno show settimanale \"L\u00e1skanie\", sulla televisione commerciale slovacca \"Mark\u00edza\".\nNel 2006 viene scelta dalla Cypron Studios per il videogioco \"GODS: Land of Infinity\"\" \"come eroina nei panni di Vivien; l'anno successivo ne esce una Special Edition.\nDopo aver rotto nel 2006 col fidanzato, che era anche suo manager, ha interrotto ogni legame con il vecchio sito internet che porta il suo nome, aprendone ad aprile 2009 uno nuovo.\nHa svolto attivit\u00e0 di volontariato, prendendosi cura di un orfanotrofio a \u0160ari\u0161sk\u00e9 Micha\u013eany, in Slovacchia dal 2004 al 2005.\nIn un'intervista ha smentito di essere bisessuale, confessando che \u00e8 stata un'abile azione di marketing."}
{"id": "1517911", "revid": "1573940", "url": "https://it.wikipedia.org/wiki?curid=1517911", "title": "Chiesa dei Santi Stefano e Michele", "text": "La chiesa dei Santi Stefano e Michele si trova a San Miniato, in provincia di Pisa, diocesi di San Miniato.\nStoria e descrizione.\nLa chiesa primitiva \u00e8 forse antecedente al Mille. In origine l'edificio era pi\u00f9 piccolo e vi si accedeva lateralmente attraverso un soprappasso, detto Ponticello. Nel Trecento alla chiesa era annesso un ospedale retto dai canonici regolari di Sant'Antonio Abate di Vienne, per i malati di fuoco di Sant'Antonio; ne resta testimonianza nel Tau, simbolo dei frati, murato sul lato esterno della chiesa.\nL'aspetto odierno dell'edificio si deve ad una serie di trasformazioni avvenute fra il Cinque e l'Ottocento. Nel Museo Diocesano si conservano alcuni arredi della chiesa, fra i quali un busto in terracotta raffigurante il \"Redentore\"; un tabernacolo ligneo con la figura del \"Cristo risorto\", e un \"San Francesco Saverio\" a bassorilievo, in legno."}
{"id": "1517913", "revid": "298055", "url": "https://it.wikipedia.org/wiki?curid=1517913", "title": "Jackie Cook", "text": ""}
{"id": "1517916", "revid": "123851501", "url": "https://it.wikipedia.org/wiki?curid=1517916", "title": "Biglia", "text": "Per biglia (o bilia) si intende una sfera o palla da gioco di materiale duro.\nNel biliardo.\nTipiche quelle utilizzate nel gioco del biliardo (il cui nome deriva proprio da queste). Il materiale tradizionale era l'avorio, oggi sono leghe plastiche speciali. Il gioco si svolge su un tavolo specificatamente costruito, costituito da un piano ricoperto di panno verde, delimitato da sponde, in alcuni casi provvisto di 6 buche. La palla \u00e8 posta in movimento con l'ausilio di una stecca o a mano libera.\nNei giochi dei bambini.\nBiglia (o bilia) \u00e8 anche una qualunque sfera delle dimensioni circa, usata in vari giochi, ad esempio per \"corse su pista\" o per \"centrare\" buche per terra o biglie avversarie. Con le biglie di queste dimensioni si gioca anche a bocce. Il materiale pi\u00f9 usato per le biglie era (ed \u00e8 ancora) il vetro, generalmente colorato in varie tonalit\u00e0; tuttavia venivano usate anche di acciaio (spesso derivanti da grossi vecchi cuscinetti a sfere), di osso e, pi\u00f9 raramente, di coccio.\nI giochi con le biglie erano molto praticati in passato, quando i bambini giocavano all'aria aperta ed avevano a disposizione spazi sterrati in cui costruire le piste o le buche. Oggi sopravvivono pi\u00f9 che altro nelle spiagge, o in qualche riedizione tecnologicamente evoluta.\nIl movimento \u00e8 ottenuto in due modi diversi:\nGioco del \"Gallo\".\nSi disegnava un cerchio per terra e dal centro del cerchio, una linea abbastanza lunga.I giocatori puntavano un certo numero di biglie che venivano allineate; la prima a sinistra era \u201cil gallo\u201d, ed era posizionata nel centro del cerchio (di solito un \"biglione\", che valeva, a seconda della dimensione, 5 o 10 biglie); le altre si mettevano una dietro l'altra a partire dall'incrocio del cerchio con la linea. Questa biglia si chiamava \"vice\" o \"vice gallo\". Poi da una certa distanza convenzionata, dopo il sorteggio, ogni giocatore \u201ctirava\u201d una biglia contro la fila e si guadagnava tutte le biglie che si trovavano sulla destra all'arco, formato dalla biglia tirata. Era molto importante la mira. Spesso si puntava sul \u201cgallo\u201d perch\u00e9 voleva dire guadagnare tutte le biglie.\nGioco del \"Triangolo\".\nSi disegna sul terreno, o sull'asfalto con un gessetto, la figura di un triangolo equilatero di 10-15 cm di lato. Al suo interno si inserisce \"la posta\": il numero di biglie che si vogliono giocare. I giocatori, che devono essere distanti dal triangolo non meno di tre metri, prendono una biglia pi\u00f9 grande e a turno devono cercare di avvicinarsi il pi\u00f9 possibile al triangolo, ma non lo devono attraversare. Quello che si avvicina di pi\u00f9 ha diritto al primo tiro, e cos\u00ec via gli altri. A questo punto, i giocatori hanno l'obiettivo di attraversare il triangolo con la biglia - senza che questa rimanga all'interno del triangolo, pena l'esclusione dal gioco - cercando di buttare fuori le biglie messe in \"posta\" all'interno del triangolo. Durante questo attraversamento, la biglia del giocatore non deve per\u00f2 andare poi a toccare quella degli altri concorrenti, che sta fuori dal triangolo (pena \u00e8 l'esclusione nel caso vada a toccarne una che non abbia ancora attraversato il triangolo). Se si riesce quindi a buttare fuori una o pi\u00f9 biglie, si ha diritto a continuare nei tiri. Vince chi butta fuori dal triangolo pi\u00f9 biglie degli avversari.\nNei giochi in spiaggia.\nUna variante molto diffusa del gioco delle biglie su pista \u00e8 il gioco delle biglia su sabbia. In questo caso le biglie sono di plastica, pi\u00f9 grandi rispetto alle tradizionali biglie di vetro, e spesso al loro interno sono stampate immagini di ciclisti, automobili o personaggi di animazione.\nDal 2005, l'Assessorato allo Sport di Rimini organizza il campionato mondiale di Cheecoting (altro nome per identificare il gioco di biglie su spiaggia).\nDal 2009, L'Assessorato allo Sport del Comune di Ravenna patrocina un Campionato di Biglie, organizzato dall'Associazione Sportiva Dillentantistica Centathlon che prevede, oltre alle classiche tappe su sabbia durante la stagione estiva, anche delle gare di biglie sulla neve durante la stagione invernale.\nLa prima tappa, valevole per un campionato mondiale di biglie sulla neve, si \u00e8 disputata a Nauders in Austria l'11 dicembre 2010. Il secondo campionato si \u00e8 svolto il 17 dicembre 2011, sempre a Nauders."}
{"id": "1517917", "revid": "1573940", "url": "https://it.wikipedia.org/wiki?curid=1517917", "title": "Chiesa del Santissimo Crocifisso (San Miniato)", "text": "La chiesa del Santissimo Crocifisso \u00e8 un luogo di culto cattolico che si trova a San Miniato, in provincia di Pisa, diocesi di San Miniato.\nStoria e descrizione.\nLa chiesa fu realizzata tra il 1705 e il 1718, su progetto di Antonio Maria Ferri, per custodire un crocifisso ligneo del XIII secolo ritenuto miracoloso.\nL'edificio a croce greca, sormontata da cupola su tamburo, sorge nello spazio compreso tra la Rocca, il duomo e il municipio, cui la chiesa \u00e8 collegata attraverso una scenografica scalinata, con al centro una statua di \"Cristo risorto\" di Francesco Baratta (1636).\nMentre la decorazione esterna \u00e8 molto sobria, le pareti interne sono completamente affrescate con \"Scene della vita di Cristo\" di Anton Domenico Bamberini. Sull'altare maggiore, compreso in un dipinto su tavola raffigurante \"Cristo risorto\" di Francesco Lanfranchi (1525), si trova il tabernacolo in cui viene custodito un raro crocifisso ligneo di epoca ottoniana (X secolo). Nei pilastri della cupola, le statue ottocentesche dei \"Quattro evangelisti\" di Luigi Pampaloni. L'organo a canne venne costruito da Domenico Francesco Cacioli e portato a termine da Antonio e Filippo Tronci nel 1751 e si trova su cantoria nel transetto di sinistra; dispone di 8 registri su unico manuale e pedale ed \u00e8 a trasmissione meccanica."}
{"id": "1517920", "revid": "712828", "url": "https://it.wikipedia.org/wiki?curid=1517920", "title": "Same Type Attack Bonus", "text": ""}
{"id": "1517922", "revid": "712828", "url": "https://it.wikipedia.org/wiki?curid=1517922", "title": "STAB", "text": ""}
{"id": "1517925", "revid": "916580", "url": "https://it.wikipedia.org/wiki?curid=1517925", "title": "Sechio", "text": ""}
{"id": "1517927", "revid": "729019", "url": "https://it.wikipedia.org/wiki?curid=1517927", "title": "Bokissa", "text": "Bokissa \u00e8 una piccola isola dello Stato di Vanuatu, situata nella parte meridionale dell'Oceano Pacifico\nSi trova a 10\u00a0km a sud-est dell'isola di Espiritu Santo, tra Aore e Tutuba. Misura 64 ettari, \u00e8 ricoperta da una folta vegetazione ed \u00e8 circondata dalla barriera corallina. \u00c8 di propriet\u00e0 di un villaggio turistico che la gestisce in modo da non danneggiare eccessivamente l'ambiente naturale."}
{"id": "1517929", "revid": "135097", "url": "https://it.wikipedia.org/wiki?curid=1517929", "title": "Roderigo Hunno Baeza", "text": ""}
{"id": "1517930", "revid": "916580", "url": "https://it.wikipedia.org/wiki?curid=1517930", "title": "Chayote", "text": ""}
{"id": "1517934", "revid": "106715861", "url": "https://it.wikipedia.org/wiki?curid=1517934", "title": "SN 1997D", "text": "SN 1997D \u00e8 una supernova del tipo II che \u00e8 stata scoperta per l'astronoma ed astrofisica brasiliana Du\u00edlia de Mello in 14 gennaio 1997, durante un'osservazione in Cile nell'osservatorio ESO con il telescopio di 1,52m in La Silla.\nLa SN 1997D \u00e8 localizzata a 11' est e 43\" sud del nucleo della galassia NGC 1536."}
{"id": "1517935", "revid": "287204", "url": "https://it.wikipedia.org/wiki?curid=1517935", "title": "Chiesa della Santissima Annunziata (San Miniato)", "text": "La chiesa della Santissima Annunziata \u00e8 un luogo di culto cattolico di San Miniato, in provincia di Pisa, diocesi di San Miniato.\nStoria e descrizione.\nFu eretta nel 1522 sul luogo dove sorgeva l'oratorio della trecentesca Compagnia della Santissima Annunziata che, costruita la nuova chiesa, la don\u00f2 ai frati Agostiniani della Congregazione di Lecceto.\nL'edificio, tutto in laterizio, ha una originale struttura a pianta centrale absidata con alto tamburo ottagono che nasconde la cupola. L'interno presenta un aspetto che si deve ai lavori compiuti fra Sei e Settecento a cura della famiglia Roffia. Ampliata l'area absidale, nel 1657, fu costruito il maestoso altare in pietra serena della Gonfolina che fa da cornice ad una \"Annunciazione\" tardo trecentesca ad affresco, oggetto di grande venerazione. Sulla cantoria in controfacciata si trova l'organo a canne, costruito tra il 1827 e il 1830 da Filippo II Tronci, non funzionante; la mostra \u00e8 occultata da una tenda dipinta con \"Re David citaredo\".\nAlla sommit\u00e0 della cupola un affresco di Anton Domenico Bamberini celebra l\"Incoronazione della Vergine\".\nA lato della chiesa, resti di un chiostro."}
{"id": "1517937", "revid": "413187", "url": "https://it.wikipedia.org/wiki?curid=1517937", "title": "Triangolo viola", "text": ""}
{"id": "1517939", "revid": "1782831", "url": "https://it.wikipedia.org/wiki?curid=1517939", "title": "Topolino e la magia del Natale", "text": "Topolino e la magia del Natale (\"Mickey's Once Upon a Christmas\") \u00e8 un film d'animazione natalizio \"direct-to-video\" del 1999 diretto da registi vari e prodotto dalla Walt Disney Television Animation. Il film \u00e8 composto da tre segmenti non correlati: \"Un Natale al giorno\", \"Un ospite speciale\" e \"Il regalo pi\u00f9 bello\". Distribuito in America del Nord in VHS e DVD-Video il 9 novembre 1999, il film cinque anni dopo ha avuto un sequel intitolato \"Topolino strepitoso Natale!\".\nTrama.\n\"Un Natale al giorno\".\nSegmento ispirato al racconto del 1892 \"Natale tutti i giorni\" di William Dean Howells. Qui, Quo e Qua si svegliano la mattina di Natale e aprono i loro regali, anche se avrebbero dovuto aspettare prima l'arrivo di Paperina, zio Paperone e zia Gertie. Dopo che i ragazzi hanno preso le nuove slitte regalategli da Paperino (senza leggere il biglietto allegato), corrono in slitta per tutto il giorno e cenano rumorosamente facendo arrabbiare Paperino. Mentre gli altri cantano dei canti natalizi, i ragazzi giocano con i loro nuovi giocattoli. Al momento di andare a letto, i ragazzi esprimono a una stella il desiderio che sia Natale tutti i giorni. Il loro desiderio viene esaudito e all'inizio i tre ne sono felici. Dopo pochi giorni, tuttavia, iniziano a stancarsi del Natale e presto si rendono conto che ogni giorno sar\u00e0 esattamente uguale a quello in cui hanno espresso il desiderio. Decidono quindi di cambiare il corso degli eventi del giorno successivo facendo scherzi e dispetti a tutti, tra cui lo scambio del tacchino cotto per la cena con uno vivo. Ne nasce un Natale terribile per tutti, specialmente per Paperino. Prima di andare a letto, i ragazzi leggono il biglietto, in cui Paperino e Paperina spiegano loro che il Natale non riguarda solo i regali, ma anche lo stare con la famiglia. I ragazzi si sentono in colpa e decidono di fare ammenda rendendo il giorno successivo il miglior Natale di sempre realizzando finalmente il vero significato del Natale. Cos\u00ec il ciclo temporale finisce, portando al giorno di Santo Stefano.\n\"Un ospite speciale\".\nDopo che Pippo e Max hanno spedito una lettera a Babbo Natale, Pietro, il loro vicino di casa, dice a Max che Babbo Natale non esiste, facendogli notare che non pu\u00f2 volare in giro per il mondo in una notte. Le cose peggiorano quando Pippo si finge Babbo Natale per alcuni bambini e Max scopre che lo ha ingannato. Pippo \u00e8 determinato a dimostrare a Max che Babbo Natale esiste e rimane sveglio tutta la notte di Natale per scrutare il cielo mentre Max, ancora amareggiato per l'inganno di Pippo, desidera che lasci perdere. Ma dopo molto tempo, e dopo aver scambiato un Bassotto (che stava rapinando la casa di Pietro) per Babbo Natale ed essere caduto dal tetto, Pippo rinuncia e si rattrista. Ora \u00e8 Max a cercare di tirare su il morale a Pippo in tutti i modi che il padre usava per lui, incluso fingersi Babbo Natale. Alla fine, il vero Babbo Natale arriva e d\u00e0 a Max il regalo che aveva chiesto (oltre a coprire di neve la casa di Pietro quando quest'ultimo gli chiede dove siano i suoi regali). Quando Max chiede a Pippo se Babbo Natale abbia dimenticato il suo regalo, il padre gli risponde che ogni anno chiede la stessa cosa e, ogni anno, la ottiene: la felicit\u00e0 di Max.\n\"Il regalo pi\u00f9 bello\".\nSegmento ispirato al racconto del 1905 \"Il dono dei Magi\" di O. Henry. Topolino, che lavora nella rivendita di alberi di Natale di Pietro, vuole regalare a Minni una catenina d'oro per il suo orologio; tuttavia, dopo aver proposto un piccolo albero a una famiglia povera che non \u00e8 in grado di acquistarne uno formato gigante, Pietro gli ruba tutti i soldi e lo licenzia. Anche Minni vuole regalare a Topolino qualcosa di speciale per Natale, quindi si d\u00e0 da fare nel grande magazzino in cui lavora per ottenere il premio di Natale, il quale per\u00f2 si rivela nient'altro che una \"plum cake\". Dopo aver suonato l'armonica a bocca a una raccolta di giocattoli, Topolino ha l'idea di scambiare la sua armonica con la catenina. Il negoziante gli dice che l'armonica vale ben poco, ma cambia idea dopo averlo sentito suonare. A casa di Minni, Topolino le d\u00e0 la catenina per il suo orologio e Minni gli d\u00e0 una custodia per la sua armonica. Tuttavia, Minni non ha pi\u00f9 il suo orologio avendolo scambiato con la custodia \u2013 proprio come Topolino non ha pi\u00f9 la sua armonica \u2013 quindi i regali sono essenzialmente inutili. Tuttavia, Topolino e Minni possono ancora festeggiare un buon Natale poich\u00e9 ci\u00f2 che conta non \u00e8 il dono ma il pensiero che c'\u00e8 dietro ad esso.\nIl film si conclude con un medley di \"Jingle Bells\", \"Deck the Halls\" e \"We Wish You a Merry Christmas\" cantato dai protagonisti dei tre segmenti.\nDistribuzione.\nEdizione italiana.\nIl doppiaggio italiano fu realizzato dalla Royfilm e diretto da Leslie La Penna su dialoghi di Giorgio Tausani. Il film vide, insieme alla serie \"Mickey Mouse Works\", l'esordio di Roberto Pedicini come doppiatore di Pippo in sostituzione di Vittorio Amandola. Max non \u00e8 doppiato dalla sua voce abituale Simone Crisari ma da Fabrizio De Flaviis essendo il personaggio rappresentato in una versione ancora pi\u00f9 giovane di quanto visto in \"Ecco Pippo!\". Le canzoni, pur essendo canti natalizi tipici in lingua inglese, sono state adattate in italiano da Ermavilo, e incise sotto la sua direzione da Maurizio Mariani presso la Trafalgar D.R.S.\nEdizioni home video.\nIl film fu distribuito in America del Nord in VHS e DVD-Video il 9 novembre 1999. Successivamente fu ripubblicato in VHS e su DVD il 7 novembre 2000; questa seconda edizione DVD include come extra un video musicale di \"Deck the Halls\" cantata dalle SHeDAISY, uno storybook de \"Il regalo pi\u00f9 bello\" e le versioni karaoke di \"Deck the Halls\" e \"Jingle Bells\". L'edizione italiana fu pubblicata in VHS nel dicembre 1999 e in DVD il 4 dicembre 2003, con lo storybook come unico extra.\nIl 4 novembre 2014 usc\u00ec in America del Nord una \"3-Disc Special Edition\" che contiene \"Topolino e la magia del Natale\" e \"Topolino strepitoso Natale!\" in un unico Blu-ray Disc e in due DVD distinti. Gli extra relativi al primo film sono gli stessi del DVD, tranne il video musicale.\nAccoglienza.\nIl sito Rotten Tomatoes ha raccolto cinque recensioni del film, di cui due positive, per un voto medio di 5,55."}
{"id": "1517940", "revid": "287204", "url": "https://it.wikipedia.org/wiki?curid=1517940", "title": "Inari Vachs", "text": "Ha esordito nel settore nel novembre 1997, a ventitr\u00e9 anni. Come nome d'arte scelse \"Inari\" riferendosi alla dea giapponese Inari e \"Vachs\" perch\u00e9 il suo scrittore preferito era Andrew Vachss.\nSi \u00e8 ritirata nel 2014. Ha anche diretto due film nel 2004.\nBiografia.\nNel 2000 firm\u00f2 un contratto in esclusiva con \"XXXGeneration Video\" e divenne una giornalista musicale per la rivista \"XXXGeneration\".\nNel 2002 inizi\u00f2 una pausa, durata 8 anni, dall'attivit\u00e0 di attrice hard.\nNel 2003 ha fondato la societ\u00e0 di produzione \"IV Multimedia\".\nNel 2010 \u00e8 tornata sulle scene hard con il film \"Harder\" prodotto dalla SkinworXXX.\nRiconoscimenti.\nAVN Awards:\nXRCO Awards:"}
{"id": "1517943", "revid": "120720275", "url": "https://it.wikipedia.org/wiki?curid=1517943", "title": "Chaturanga", "text": "Il catura\u1e45ga (in Sanscrito \u091a\u0924\u0941\u0930\u0919\u094d\u0917) \u00e8 un antico gioco indiano che si presume essere il pi\u00f9 accreditato precursore del gioco degli scacchi moderni, dello sh\u014dgi, e del makruk e in qualche modo collegato anche allo xiangqi e lo janggi.\nIl termine sanscrito significa letteralmente \"esercito composto da quattro elementi\" (letteralmente \"quattro ranghi\", si pu\u00f2 notare la comune origine indo-europea con l'italiano), in riferimento alle 4 tipologie dei pezzi (fanteria, cavalleria, carri ed elefanti).\nIl chaturanga \u00e8 stato giocato sin dal VI secolo ma probabilmente anche prima. Infatti, si crede che sia la pi\u00f9 antica versione degli scacchi. Si pu\u00f2 definire il diretto antenato dello shatranj, che fu importato in Europa nel medioevo e diede origine agli scacchi moderni.\nA questo gioco si fa ampio riferimento nel libro di Paolo Maurensig \"Il gioco degli d\u00e8i\""}
{"id": "1517947", "revid": "729019", "url": "https://it.wikipedia.org/wiki?curid=1517947", "title": "Aeroporto di Perpignano-Rivesaltes", "text": "L'aeroporto di Perpignano-Rivesaltes \u00e8 un aeroporto francese situato vicino alla citt\u00e0 di Perpignano, nel dipartimento dei Pirenei Orientali."}
{"id": "1517949", "revid": "122181388", "url": "https://it.wikipedia.org/wiki?curid=1517949", "title": "Fu\u00dfball-Club Bayern M\u00fcnchen II", "text": "Il Fu\u00dfball-Club Bayern M\u00fcnchen II, noto in italiano come Bayern Monaco II, \u00e8 la squadra riserve della societ\u00e0 calcistica tedesca del Bayern Monaco. Milita nella Regionalliga, il quarto livello del calcio tedesco, e disputa le proprie gare interne nel Gr\u00fcnwalder Stadion.\nFino al 2005 era noto come Fu\u00dfball-Club Bayern M\u00fcnchen Amateure.\nNel 2003-2004 e nel 2019-2020 ha vinto rispettivamente la Regionalliga (all'epoca terzo livello del campionato) e la 3. Liga, ma, vista la sua natura di squadra riserve, non ha avuto diritto alla promozione in seconda divisione.\nOrganico.\nRosa 2019-2020.\n\"Aggiornata al 12 febbraio 2021\""}
{"id": "1517951", "revid": "38120", "url": "https://it.wikipedia.org/wiki?curid=1517951", "title": "Aloha screwdriver", "text": "L'Aloha Screwdriver \u00e8 un cocktail a base di vodka, succo d'arancia, rum e succo d'ananas, appartenente alla categoria dei long drinks.\nPreparazione.\nShakerare o semplicemente mescolare (come si preferisce) gli ingredienti nello shaker, servire in un tumbler con ghiaccio e due ciliegine.\nSecondo A.I.B.E.S. ed I.B.A. va preparato direttamente nel bicchiere tumbler alto dopo aver aggiunto ghiaccio versare 5.0cl di vodka o wodka e 10.0cl di succo d'arancia. Assicurarsi che siano arance bionde, quindi mescolare aggiungere cannucce e fetta d'arancia."}
{"id": "1517952", "revid": "1522738", "url": "https://it.wikipedia.org/wiki?curid=1517952", "title": "Jin-Soo Kwon", "text": "Jin-Soo \"Jin\" Kwon (Hang\u016dl: \uad8c\uc9c4\uc218; Hanja: \u6b0a\u771e\u79c0) \u00e8 un personaggio della serie televisiva \"Lost\", interpretato da Daniel Dae Kim. \u00c8 uno dei 48 sopravvissuti della sezione centrale del volo Oceanic 815. \u00c8 il marito di Sun.\nPrima dello schianto.\n\u00c8 nato il 27 novembre 1974, in un villaggio di pescatori chiamato Namhae, sulla costa meridionale della Corea del Sud da un pescatore e da una prostituta che l'ha abbandonato in tenera et\u00e0: il padre gli dir\u00e0 sempre che \u00e8 morta. Per quanto non fosse sicuro di esserne il padre, allev\u00f2 comunque Jin, consapevole che nessuno avrebbe fatto lo stesso. Una volta adulto, se ne va da Namhae e si dirige a Seul per inseguire il suo sogno di possedere un ristorante e un albergo tutto suo: per fare esperienza, fa un colloquio di lavoro al \"Seoul Gateway Hotel\". Non gli \u00e8 possibile per\u00f2 nascondere le sue umili origini all'esaminatore con cui ha il colloquio, che gli dice di non fare entrare nel prestigioso albergo \"gente come lui\". Proprio per questo motivo si licenzia poco dopo. In seguito incontra Sun e se ne innamora. Dopo aver trovato lavoro come cameriere altrove, Jin chiede la mano di Sun al padre di quest'ultima, Mr. Paik, un potente industriale a cui nasconde le sue vere origini e a cui dice che il padre \u00e8 morto, per poterne guadagnare il rispetto. Il padre di Sun acconsente al matrimonio, purch\u00e9 Jin diventi un suo dipendente. Il giovane accetta senza esitare ma ben presto, da un lavoro come semplice manager, viene promosso a collaboratore privato di Mr. Paik e costretto ad eseguire i lavori pi\u00f9 sporchi agli ordini di quest'ultimo (corruzioni, omicidi, ricatti ed estorsioni), sotto gli occhi increduli di Sun, che chiede invano spiegazioni quando vede il marito tornare a casa sporco di sangue.\nNonostante questi problemi, la coppia cerca disperatamente di avere un figlio. Dopo alcuni tentativi infruttuosi, la coppia decide di rivolgersi ad uno specialista della fertilit\u00e0: Sun risulta essere incapace di procreare. Jin si arrabbia con la moglie, accusandola di sapere tutto fin dall'inizio. In seguito, Sun verr\u00e0 nuovamente avvicinata dal dottore: aveva mentito, per paura della reazione di Jin. \u00c8 infatti lui ad essere sterile.\nTempo dopo, Jin viene incaricato di uccidere Jae Lee, senza per\u00f2 saperne il vero motivo (Jae era l'amante di Sun). Jin per\u00f2 si limita a picchiarlo violentemente e ad intimargli di lasciare il paese e non tornare pi\u00f9. Pensando di aver risolto la questione Jin se ne va, ma trova il cadavere di Jae steso sulla sua macchina, apparentemente suicidatosi gettandosi dalla finestra dell'hotel in cui alloggiava.\nL'ultimo incarico di Jin prima di imbarcarsi sul volo Oceanic 815 \u00e8 consegnare degli orologi a due soci di Mr. Paik a Los Angeles. Jin pensa in realt\u00e0 di stabilirsi definitivamente negli Stati Uniti con Sun e poter cos\u00ec fuggire dalla tirannia di Mr. Paik. Un collaboratore di Mr. Paik all'aeroporto gli rivela che in realt\u00e0 il padre di Sun sa tutto e che Jin perder\u00e0 Sun se rimarr\u00e0 negli Stati Uniti. In seguito, la coppia si imbarca sul volo Oceanic 815 e circa sei ore dopo si schianta sull'isola.\nSull'isola.\nPrima stagione.\nIn seguito allo schianto, Jin diventa iperprotettivo nei confronti di Sun e le proibisce di parlare con gli altri sopravvissuti. Ogni volta che gli si avvicina, \u00e8 un'occasione per Jin di biasimarla per il suo modo di vestire, a suo dire non adeguato (la rimprovera perch\u00e9 ha il colletto della camicia sbottonato). In seguito Jin passa la maggior parte del suo tempo a pescare, offrendo il suo pesce agli altri naufraghi, vedendoselo rifiutare dal solo Hurley.\nUn mattino assalta, apparentemente senza alcun motivo, Michael e cerca di ucciderlo davanti al figlio di questo, Walt. Jin viene trattenuto e ammanettato alla carcassa dell'aereo, e verr\u00e0 liberato in seguito proprio da Michael, dopo che questo gli ha restituito il suo orologio d'oro (Jin conserver\u00e0 comunque un pezzo di manetta attaccata al polso, finch\u00e9 non gli verr\u00e0 rimosso nella seconda stagione). Giorni dopo, Sun e Jin si trasferiscono dalla spiaggia alle grotte e qui Jin si arrabbia nuovamente con la moglie per aver aiutato Shannon con la sua asma.\nQuando la prima zattera di Michael viene incendiata, Jin viene ingiustamente accusato del fatto (il colpevole \u00e8 in realt\u00e0 Walt). Per salvarlo dal linciaggio degli altri, Sun parla inglese, cosa sconosciuta a tutti e soprattutto a Jin che si arrabbia e la lascia per avergli tenuto questo segreto finora (un ulteriore motivo di isolamento di Jin \u00e8 la sua completa ignoranza della lingua inglese). Aiuter\u00e0 Michael a costruire la seconda zattera e diventeranno sempre pi\u00f9 amici. Aiuter\u00e0 anche Kate e Claire nel corso della nascita del figlio di questa, Aaron.\nFar\u00e0 pace con la moglie solo al momento della partenza della zattera insieme a Michael, Walt e Sawyer, quando gli consegna un frasario inglese/coreano per poter comunicare con i compagni di viaggio. Quando la zattera sar\u00e0 attaccata dagli Altri, Jin si tuffa nel tentativo di salvare Sawyer.\nSeconda stagione.\nAll'inizio della seconda stagione, Jin viene trasportato dalla corrente a riva, dove viene trovato privo di conoscenza da Cindy e Libby e in seguito legato ad un albero dai componenti della sezione di coda. Riesce per\u00f2 a liberarsi e a raggiungere la spiaggia, dove trova Michael e Sawyer, appena arrivati con ci\u00f2 che rimane della zattera. Cerca invano di avvisarli del pericolo rappresentato da quelli che secondo lui sono \"Altri\", ma viene catturato insieme agli altri due. Una volta risolto l'equivoco, viene accompagnato con gli altri due alla stazione \"Freccia\", dove i sopravvissuti avevano trovato rifugio. Nel corso del viaggio per ricongiungersi con il resto dei sopravvissuti, Michael scappa e Jin si offre di unirsi a Mr. Eko per riportarlo nel gruppo. Una volta riunitisi al gruppo, il viaggio prosegue, fino al momento in cui Ana Lucia spara a Shannon e la uccide. Jin si unisce a Bernard e Libby nel ritorno alla spiaggia, dove si riunisce finalmente con Sun.\nQuando Michael scappa dall'accampamento per andare a cercare Walt, Jin si offre di dare una mano a cercarlo, ma Sun glielo proibisce, per non staccarsi ancora da lui. Sun viene attaccata dagli Altri (in realt\u00e0, da Charlie) mentre sta lavorando al suo orto, e Jin diventa ancora pi\u00f9 protettivo nei suoi confronti. Per impedirle di recarsi all'orto e subire altri attacchi, lo distrugge completamente, ma ben presto si rende conto dell'errore e la aiuta a ricostruirlo. \u00c8 allora che Sun gli rivela di essere incinta e che \u00e8 lui ad essere sterile. Jin non si arrabbia, anzi: dice che \u00e8 un miracolo e la abbraccia.\nQuando Jack, Kate, Hurley, Sawyer e Michael incominciano l'attraversamento dell'isola, Sayid chiede a Jin se pu\u00f2 accompagnarlo, usando la barca di Desmond. Inizialmente riluttante, accetta solo quando Sun si unisce al gruppo. Jin si trova sulla barca con Sun e Sayid, di fronte al villaggio degli Altri, quando la botola del Cigno esplode.\nTerza stagione.\nJin si trova ancora a bordo della barca insieme a Sun e Sayid e consiglia di tornare alla spiaggia, ma le sue richieste rimangono inascoltate. Arrivati al molo, Sayid accende un fuoco: a Jin viene detto che serve a chiamare i compagni, in realt\u00e0 \u00e8 per attirare gli Altri. Ma Sun e Sayid non riescono a tenere nascosta la cosa a Jin a lungo. Come infatti il coreano dice poco dopo alla moglie, non sa ancora parlare bene inglese, ma capisce ormai quasi tutto di quello che dicono. Quando gli altri arrivano, dal mare e non da terra come si erano aspettati, Jin si precipita a salvare Sun quando viene scoperta sulla barca da Colleen.\nTornati alla spiaggia, Sun comincia a parlare a Jin solo in inglese, cos\u00ec che lui possa cominciare a capire meglio e a inserirsi meglio nel gruppo. In seguito sar\u00e0 aiutato anche da Sawyer ma in un modo del tutto particolare: l'ex truffatore, infatti gli insegna le frasi che una donna \"vuole sentirsi dire\".\nIn seguito, durante l'escursione organizzata da Desmond per scoprire il significato della sua visione insieme a Hurley e Charlie, Jin scopre insieme a tutti l'arrivo sull'isola di Naomi e, alla comparsa di Mikhail, lo rincorrer\u00e0 per impedirgli, con successo, di prendere il telefono satellitare che questa porta con s\u00e9.\nQuando Karl arriva alla spiaggia per avvisare dell'arrivo degli Altri, Jin si offre volontario per rimanere alla spiaggia e vedere se il piano d'attacco contro gli Altri elaborato da jack funzioni o meno, assieme a Sayid e Bernard. Purtroppo, a causa della cattiva mira di Jin, i tre vengono scoperti e fatti ostaggi dagli Altri, capitanati da Tom. I tre vengono salvati dall'arrivo di Hurley, Sawyer e Juliet.\nQuarta stagione.\nSubito dopo la conferma che Jack ha contattato la nave, Jin assiste al ritorno di Desmond e all'annuncio della morte di Charlie e quindi si mette in viaggio con gli altri per ricongiungersi con il gruppo che si era diretto alla torre radio. Una volta riunitosi con Sun, Jin decide di unirsi al gruppo di Jack e tornare alla spiaggia piuttosto che andare con Locke alla Base.\nQuattro giorni dopo, Jin parla con Sun del figlio che stanno per avere e dice che gli piacerebbe che, nel caso fosse femmina, si chiamasse Ji Yeon. Sun gli dice che \u00e8 comunque troppo presto. Dopo una conversazione con Kate, Sun decide di raggiungere Locke alla Base e Juliet, pur di trattenere Sun al campo, dice a Jin della relazione fra Sun e Jae Lee. Anche se all'inizio \u00e8 decisamente arrabbiato, in seguito capisce che tutto ci\u00f2 \u00e8 stato colpa sua e del suo comportamento quando erano ancora in Corea. Perdona Sun e le promette che non l'abbandoner\u00e0 mai.\nQuando Sayid torna dal \"Kahana\" con il gommone per cominciare a portare le persone sulla nave, Jin e Sun sono nel primo gruppo, portando con loro Aaron. Sulla nave incontrano Michael per la prima volta da quando ha lasciato l'isola. Quando sulla nave viene scoperta una bomba Jin, Desmond e Michael tentano di disinnescarla, ma ogni tentativo \u00e8 inutile. Jin tenta di fuggire prendendo l'elicottero che si sta sollevando dal ponte della nave, con a bordo Frank, Jack, Kate, Aaron, Hurley, Sayid e soprattutto Sun, ma ormai \u00e8 troppo lontano. Fra le urla strazianti di Sun, il \"Kahana\" esplode, lasciando il destino di Jin ancora sconosciuto.\nQuinta stagione.\nSun torna a casa e porta avanti la sua gravidanza. Alla conferenza stampa tenuta dai \"sei della Oceanic\", la donna dice che suo marito \u00e8 morto nello schianto, il 22 settembre 2004 (mentre l'esplosione del Kahana \u00e8 da datarsi circa tre mesi dopo, il 31 dicembre). Qualche giorno dopo la nascita della sua bambina, che Sun decide di chiamare Ji Yeon (proprio come Jin aveva desiderato), la donna si reca insieme ad Hugo al cimitero a visitare la tomba di Jin, datata anch'essa 22 settembre 2004.\nJin \u00e8 in realt\u00e0 riuscito a sopravvivere (secondo Daniel, \u00e8 stato sbalzato in acqua dall'esplosione) ed \u00e8 soggetto, come tutti gli altri personaggi, ai salti temporali compiuti dall'isola. Viene salvato dalle onde dall'equipaggio di Danielle, durante un salto nel 1988. In seguito a salti successivi, riesce a riunirsi al gruppo dei sopravvissuti e viene accolto con gioia da Sawyer. In seguito, riesce a farsi promettere da Locke (il quale ha intenzione di riportare i sei sull'isola) di non dire a sua moglie che \u00e8 ancora vivo, poich\u00e9 questo potrebbe spingerla a tornare.\nI \"sei della Oceanic\" tornano sull'isola ma alcuni di loro (tra cui Sun) arrivano nel presente, mentre gli altri (Jack, Kate, Hugo e Sayid) approdano nel 1977 e qui incontrano Jin, che quindi continua a rimanere separato da sua moglie la quale, per\u00f2, non smette di cercarlo. Nei tre anni trascorsi dalla partenza dei sei, Jin (insieme a Sawyer, Juliet e Miles) entra a far parte del progetto DHARMA, andando a vivere nel loro villaggio e migliorando il suo inglese.\nSesta stagione e la morte.\nCon l'esplosione della bomba alla fine della stagione precedente, tutti i sopravvissuti riescono a tornare al presente ma, per alcuni casi fortuiti, i coniugi Kwon continuano a rimanere separati, mancandosi sempre per un pelo. Jin viene preso dagli uomini di Charles Widmore e, quando riesce a parlare con lui, questi gli mostra la fotocamera trovata tra i bagagli di Sun e pu\u00f2 vedere per la prima volta la sua bambina.\nJin e Sun riescono finalmente a ricongiungersi quando il gruppo formato da Sawyer, Kate, Clare, Hugo, Lapidus e Sun arriva sull'isola dell'Idra, dove si trovano gli uomini di Widmore, ma poi vengono tutti fatti prigionieri e rinchiusi nelle gabbie per orsi. A Locke/Fumo nero interessa che nessuno dei candidati resti sull'isola e dunque, con l'aiuto di Jack, li libera dalla gabbia. Decidono di lasciare l'isola tutti insieme utilizzando il sottomarino di Widmore, ma cercano di imbrogliare Locke/Fumo nero lasciandolo a terra, insieme a Claire. Ben presto per\u00f2 i sopravvissuti scoprono che il Fumo nero ha nascosto nello zaino di Jack una carica di esplosivo con un timer azionato, e capiscono che era proprio questo il piano di Locke: voleva riunirli tutti in un luogo chiuso da cui non potevano fuggire, perch\u00e9 lui avrebbe potuto lasciare l'isola solo se i candidati fossero tutti morti.\nL'esplosione \u00e8 prossima e Sayid decide di sacrificarsi (e probabilmente redimersi) cercando di allontanarsi il pi\u00f9 possibile con la bomba, che esplode uccidendolo. Nell'esplosione, per\u00f2, Sun rimane con le gambe intrappolate e dopo vari tentativi vani di liberarla, Jin manda via tutti gli altri dal sottomarino, per far s\u00ec che potessero salvarsi, rimanendo insieme a sua moglie. Sun lo prega di mettersi in salvo, ma Jin decide di rimanere accanto a lei mentre il sottomarino imbarca acqua e comincia ad affondare, con l'intento di mantenere la sua promessa: non lasciarla mai pi\u00f9. Muoiono affondando con il sottomarino, insieme.\nRealt\u00e0 parallela.\nNella realt\u00e0 parallela Jin e Sun non sono sposati. Lui lavora per il Signor Paik ma, come tutti gli altri suoi dipendenti, non gli \u00e8 concesso avere contatti con la figlia. I due invece, andando contro ogni regola, sono amanti e Sun vorrebbe fuggire insieme per poter vivere il loro amore liberamente. Lei vorrebbe usufruire del suo conto in banca per organizzare questa fuga, ma avviene un imprevisto. Si trovano a L.A. per portare a termine una consegna a nome del Signor Paik (un orologio e 25.000 dollari), ma in aeroporto gli vengono confiscati i soldi perch\u00e9 non dichiarati. In albergo li raggiunge Martin Keamy: era lui il destinatario della consegna. Dato che non hanno pi\u00f9 i soldi, Sun propone di prenderli dal suo conto ma, una volta in banca (insieme a Mikhail, scopre che il suo conto \u00e8 stato chiuso: suo padre li ha scoperti. Tornata da Keamy, scopre che c'\u00e8 stata una sparatoria; Jin irrompe e, in seguito a una colluttazione con Mikhail, partono alcuni colpi. Uno di questi colpisce Sun all'addome; mentre Jin la soccorre, lei gli confessa di essere incinta.\nIn ospedale, Sun si riprende e viene a sapere che anche il suo bambino sta bene. Lei e Jin decidono di iniziare una nuova vita, tutti e tre insieme.\nLa barriera linguistica.\nJin arriva sull'isola con una conoscenza dell'inglese pressoch\u00e9 nulla, ma con il tempo riesce a capire e a farsi capire. Il primo aiuto \u00e8 il quaderno datogli da Sun prima del viaggio in zattera, contenente le trascrizioni fonetiche in alfabeto coreano di alcune parole, fra cui \"timone\", \"porto\" e \"mangiare\". Quindi, Sawyer gli insegna le frasi che, secondo lui, una donna vuole sempre sentirsi dire: \"Mi dispiace\", \"Hai ragione\" e \"Questo vestito non ti fa sembrare grassa\", ma di queste lezioni poi Jin dir\u00e0 a Jack che Sun \u00e8 \"pi\u00f9 brava\". Per la fine della quarta stagione, Jin riesce a capire molto di pi\u00f9 di quanto parli, riuscendo comunque a formulare molte frasi complete. Nella seconda parte della quinta stagione Jin parla ormai un inglese di ottimo livello, essendo passati tre anni dallo schianto del volo 815."}
{"id": "1517954", "revid": "110157", "url": "https://it.wikipedia.org/wiki?curid=1517954", "title": "Chiesa di San Domenico (San Miniato)", "text": "La chiesa di San Domenico, gi\u00e0 dei Santi Jacopo e Lucia ad foris Portam, \u00e8 un luogo di culto cattolico di San Miniato, in provincia di Pisa, diocesi di San Miniato.\nStoria e descrizione.\nFu ricostruita su preesistenze nel 1330, ma la facciata non venne mai completata a eccezione del portale, con strombature e architrave.\nL'interno \u00e8 a navata unica, con cappelle laterali che vennero chiuse nel Settecento, eccezion fatta per quelle del presbiterio. Spiccano alcuni affreschi, tra cui \"Storie di san Domenico\", di Anton Domenico Bamberini coadiuvato da artisti lucchesi del Settecento.\nAl primo altare a destra una \"Madonna col Bambino tra i santi Ludovico, Bertrando e Rosa\", di artista fiorentino del Seicento; al secondo una \"Madonna e santi domenicani\" di Francesco Curradi; al terzo \"Madonna col Bambino e san Pio V\" di Ranieri del Pace.\nNel presbiterio, da destra, si trova la cappella Samminiati, con all'altare una \"Madonna col Bambino e quattro senti\" e quattro storie nella predella, opera di Domenico di Michelino. A sinistra il \"sepolcro di Giovanni Chellini\", realizzato dopo il 1460 e successivamente modificato, sia nello stesso secolo (con l'aggiunta della parte inferiore) che, pi\u00f9 drasticamente, nel Settecento; viene attribuito a Bernardo Rossellino.\nSegue la cappella degli Armaleoni, con un \"San Lorenzo\" sul pilastro esterno opera di Francesco d'Antonio, e \"Scene della vita di Maria\", cioclo di affreschi tardo trecentesco riferibile all'ambito di Niccol\u00f2 Gerini; all'altare \"Madonna col Bambino, santi e committenti\", tavola di scuola botticelliana attribuita al Maestro di San Miniato; la predella, con cinque \"Storie di san Giovanni Battista\" \u00e8 pi\u00f9 antica, e riferita a Mariotto di Nardo. All'altare maggiore un crocifisso ligneo del Cinquecento.\nLa cappella successiva (cappella maggiore), detta degli Spedalinghi, \u00e8 affrescata da Galileo Chini. Nella cappella Grifoni, la tavola di scuola fiorentina del Cinquecento mostra un \"San Vincenzo Ferrer\"; vi si trova inoltre una \"Deposizione\" del Poppi, con la pregevole cornice originale. Il tabernacolo con le \"Storie di san Jacopo\" \u00e8 dello stesso artista di ambito geriniano della cappella degli Armaleoni.\nProseguendo sulla navata sinistra si incontra, tra il terzo e il secondo altare, un tondo robbiano con \"Annunciazione\" di Giovanni della Robbia; al secondo altare \"Arcangelo Michele\" di Giovan Battista Galestrucci (1658). In controfacciata infine \"Angeli musicanti e quattro santi\" di Lippo d'Andrea (inizio del XV secolo) e una tavola con la \"Madonna col Bambino tra i santi Giovanni Battista e Andrea\" di Andrea Guidi, un seguace di Antoniazzo Romano.\nTra le altre opere visibili in chiesa un \"Sant'Anselmo vescovo\", della bottega di Masolino da Panicale e \"San Giacinto in preghiera\", di Jacopo Ligozzi.\nNella chiesa si trovano due organi a canne: quello principale, su cantoria lungo la parete destra della navata, fu costruito da Francesco Maria Galganetti nel 1602 e ampliato da Michelangelo Paoli nel 1840; nel presbiterio vi \u00e8 un positivo a cassapanca, \"opera 020\" di Nicola Puccini (2010).\nLa cappella di Sant'Ursula si trova nei sotterranei: qui i condannati a morte ricevevano un ultimo conforto spirituale, tra affreschi della fine del XIV secolo sul tema di \"Augusto e la Sibilla\". In un locale accanto alla sagrestia un\"'Annunciazione\" dello stesso maestro affine al Gerini e nella vicina Cappella Borromei \"Quattro santi\" affrescati, resti di un ciclo trecentesco molto ridipinto.\nA destra della chiesa il chiostro aperto sulla via, a due livelli, ospita oggi la Biblioteca Comunale."}
{"id": "1517958", "revid": "36426", "url": "https://it.wikipedia.org/wiki?curid=1517958", "title": "Maria (Ges\u00f9)", "text": ""}
{"id": "1517961", "revid": "287204", "url": "https://it.wikipedia.org/wiki?curid=1517961", "title": "Chiesa di San Francesco (San Miniato)", "text": "La chiesa di San Francesco \u00e8 un luogo di culto cattolico che si trova a San Miniato, in provincia di Pisa, diocesi di San Miniato.\nStoria.\nIl grande complesso in laterizi venne costruito a partire dal 1276, ampliando un tempietto dedicato al protomartire Miniato; dal 1343 si aggiunsero nuovi ambienti, si alz\u00f2 la chiesa, si eressero le cappelle nella zona del presbiterio. L'edificio fu nuovamente ristrutturato dal 1404 al 1480, compresa la chiesa inferiore.\nDescrizione.\nLa facciata mostra l'impianto tardo-romanico, col portale che si apre nel paramento di laterizi che rivela sia le aperture precedenti, sia la pi\u00f9 antica e piccola costruzione preesistente. Il retro della chiesa \u00e8 sorretto da grandi arcate.\nL'interno \u00e8 a un'unica navata, che si allarga poi in tre, divise da due arcate a tutto sesto, rette da pilastri; il presbiterio \u00e8 concluso da tre cappelle absidali gotiche; lungo le pareti sono stati addossati cinque altari in pietra serena distruggendo gli originali affreschi trecenteschi, di cui resta solo un'immagine con \"San Cristoforo\" tra il primo e il secondo altare a sinistra, della scuola di Masolino.\nAl primo altare a destra una \"Madonna e santi\" del 1708; al secondo un\"Annunciazione e santi\" attribuita a Francesco Curradi; segue una \"Decollazione del Battista\" firmata \"Joannes Maria de Reggys\", un ignoto pittore reggiano, che complet\u00f2 la pala nel 1677; ed anche una \"Maria Assunta e santi\" firmata \"Carolus Ceninus 1674\".\nAltre opere sono un \"Crocifisso\" ligneo del XVI secolo, una statua lignea di \"Sant'Antonio da Padova\" del 1716, l\"Assunzione della Vergine\" attribuita a Ridolfo del Ghirlandaio, il \"San Michele arcangelo\" di Bartolomeo Sprangher.\nL'organo a canne \u00e8 situato su apposita cantoria nella prima campata della navata laterale di sinistra. Venne costruito nel 1593 da Cesare Romani e venne successivamente pi\u00f9 volte modificato, in particolare da Antonio e Filippo Tronci che lo ampliarono nel 1766. A trasmissione integralmente meccanica, dispone di 12 registri su unico manuale e pedale; la cassa presenta una mostra composta da canne di principale disposte in pi\u00f9 campi, secondo il consueto stile rinascimentale toscano.\nNel refettorio del convento una grande tela di Carlo Bambocci con la \"Cena di san Francesco e santa Chiara\"."}
{"id": "1517966", "revid": "229617", "url": "https://it.wikipedia.org/wiki?curid=1517966", "title": "Geografia del Guinea Bissau", "text": ""}
{"id": "1517968", "revid": "13166481", "url": "https://it.wikipedia.org/wiki?curid=1517968", "title": "Felafel", "text": ""}
{"id": "1517971", "revid": "125842220", "url": "https://it.wikipedia.org/wiki?curid=1517971", "title": "Giovanni II di Borbone", "text": "Origine.\nSia secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", che secondo lo scrittore e uomo politico, originario del borbonese, Simon de Coiffier de Moret, nel suo \"Histoire du Bourbonnais et des Bourbons qui l'ont poss\u00e9d\u00e9, Volume 1\", Giovanni era il figlio maschio primogenito del quinto duca di Borbone, il quarto duca d'Alvernia, Conte di Clermont e conte di Forez, Carlo I e della moglie, Agnese di Borgogna, che, ancora secondo P\u00e8re Anselme, era figlia del conte di Nevers, Duca di Borgogna, conte di Borgogna (Franca Contea), Artois e Fiandre, Giovanni senza Paura e della moglie, Margherita, figlia del duca di Baviera-Straubing Alberto I, conte di Hainaut e di Olanda e di Margherita di Brieg.Carlo I di Borbone, sia secondo P\u00e8re Anselme, che secondo Simon de Coiffier de Moret, era il figlio primogenito del quarto Duca di Borbone, Conte di Clermont e conte di Forez, Giovanni I e della moglie, la duchessa d'Alvernia e contessa di Montpensier, Maria di Berry, che, sempre secondo P\u00e8re Anselme era la figlia quartogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387).\nBiografia.\nNel 1444 partecip\u00f2 all'assedio di Metz, poi alla campagna di Normandia dove si rivel\u00f2 un gran condottiero. Nel 1450, con Jean de Dunois, aveva riconquistato tutta la Normandia, partecipando alla Battaglia di Formignye dove fu fatto cavaliere; poi tolse Caen e Cherburg agli Inglesi. Negli anni seguenti, sempre con Dunois, conquist\u00f2 la Guyenne, finendo l'impresa nel 1453 con la presa di Bordeaux, che pose fine alla guerra dei cent'anni; per le sue vittorie e per lo zelo che metteva nei combattimenti era stato soprannominatola frustadegli inglesi (fl\u00e8au des Anglais).Come ricompensa, Giovanni fu nominato governatore della Guyenne e combatt\u00e9 il conte d'Armagnac Giovanni V, ribelle contro il re Carlo VII, di cui era genero e col quale aveva un buon rapporto.\nSuo padre, Carlo I, mor\u00ec il 4 dicembre 1456 e fu tumulato nella chiesa del Priorato di Souvigny.Alla sua morte, Giovanni gli succedette come Giovanni II. Giovanni, come suo padre, fu anche Gran Cameriere di Francia, dal 1458.\nDopo la morte del re di Francia, Carlo VII, il 22 luglio 1461, assistette all'incoronazione del suo successore e figlio Luigi XI, che era suo cognato, ma col quale non riusc\u00ec ad avere un buon rapporto; re Luigi gli sottrasse il governo della Guyenne; Giovanni allora si un\u00ec alla Lega del bene pubblico e il re di Francia invase i suoi feudi, ritenendolo capo della rivolta.\nDopo la pace, Luigi XI tent\u00f2 di rimediare ai suoi errori e si riconcili\u00f2 con Giovanni, incaricandolo di prendere la Normandia a Carlo di Francia, duca di Berry, fratello minore del re. Come ricompensa per il successo, a Giovanni fu affidato il governo della Linguadoca. Luigi XI lo nomin\u00f2 anche cavaliere dell'Ordine di San Michele, il primo di agosto 1469.Il 13 maggio 1475, Giovanni fu nominato luogotenente di un'ampia zona della Francia centrale comprendente il limosino, il Berryborbonese, l'Alvernia, la Marche ed altri feudi.Dopodich\u00e9 Giovanni lasci\u00f2 la corte di Francia e si ritir\u00f2 nei suoi feudi.\nMorto Luigi XI, il nuovo re di Francia, Carlo VIII lo nomin\u00f2 connestabile di Francia, nel 1483.Giovanni mor\u00ec pochi anni pi\u00f9 tardi, il primo aprile 1488, a Moulins, e fu tumulato nella chiesa del Priorato di Souvigny.Non avendo discendenza legittima a Giovanni succedette il fratello, Carlo, arcivescovo di Lione.\nMatrimoni e discendenza.\nNel 1447 Giovanni aveva sposato a Moulins Giovanna di Francia (1435 \u2020 1482), figlia del re di Francia, Carlo VII e di Maria d'Angi\u00f2; il contratto di matrimonio era stato siglato l'11 marzo 1447.Giovanni da Giovanna non ebbe figli.\nDopo essere rimasto vedovo, Giovanni si rispos\u00f2, a Saint-Cloud, il 28 aprile 1484, con Caterina d'Armagnac (\u2020 1487), figlia di Giacomo d'Armagnac, duca di Nemours, e di Luisa d'Angi\u00f2; Caterina mor\u00ec a Moulins, durante il parto.Giovanni da Caterina ebbe un figlio:\nInfine, Giovanni spos\u00f2 in terze nozze nel giugno 1487 Giovanna di Borbone-Vend\u00f4me (1465 \u2020 1512), figlia di Giovanni di Borbone, conte di Vend\u00f4me, e di Isabelle de Beauvau, che dopo essere rimasta vedova si spos\u00f2, in seconde nozze, il 2 gennaio 1495 con Giovanni III de La Tour d'Auvergne, signore de La Tour, conte d'Alvernia e conte di Lauragais e poi in terze nozze, il 27 marzo 1503, Francesco de La Pause, barone de la Garde.Giovanni da Giovanna ebbe un figlio:\nFigli illegittimi.\nGiovanni ebbe anche molti figli illegittimi:"}
{"id": "1517972", "revid": "5245", "url": "https://it.wikipedia.org/wiki?curid=1517972", "title": "Tahini", "text": ""}
{"id": "1517973", "revid": "773636", "url": "https://it.wikipedia.org/wiki?curid=1517973", "title": "Chiesa di San Paolo (San Miniato)", "text": "La chiesa di San Paolo (monastero delle Clarisse) si trova a San Miniato in provincia di Pisa, diocesi di San Miniato.\nStoria e descrizione.\n\u00c8 inclusa nel monastero di clausura delle Clarisse, fondato nel Trecento da Margherita Portigiani.\nLa chiesa \u00e8 di impianto gotico con due campate quadrate e volte a crociera, affrescate nel primo Settecento con raffigurazioni dell\"'Immacolata\" e \"Santi francescani\" da Anton Domenico Bamberini. Ai tre altari in pietra sono tele celebrative di santi francescani; all'altar maggiore la \"Conversione di San Paolo e i Santi Pietro, Francesco e Chiara\". Completa l'arredo della chiesa il monumento a Pietro Bagnoli, morto nel 1847 e qui sepolto.\nNel monastero si conservano una tavola cinquecentesca di scuola del Perugino con il \"Crocifisso e i santi Paolo, Chiara e Francesco\" e un grande \"Cristo deposto\" in cartapesta colorata."}
{"id": "1517975", "revid": "24443", "url": "https://it.wikipedia.org/wiki?curid=1517975", "title": "Geografia della Guinea Bissau", "text": ""}
{"id": "1517987", "revid": "76963", "url": "https://it.wikipedia.org/wiki?curid=1517987", "title": "Robert Newman", "text": "Carriera.\nHa studiato recitazione all'American Conservatory Theater a San Francisco, e allo Strasberg Institute.\nHa lavorato molto in teatro ottenendo ruoli da protagonista in musical, nel 1980 ha vinto un premio come migliore attore non protagonista conferito dal Santa Monica Theater Guild. \nNel 1981 \u00e8 entrato a far parte del cast di Sentieri nel ruolo di Joshua Lewis restando fino al 1983, ritorna nella soap dal 1986 al 1991 e poi nel 1993 fino alla fine della soap nel 2009.\nHa anche recitato in General Hospital, Santa Barbara, \"Hunter\" e Class of '61. Ha recitato anche in alcuni musical, come o \"Peter Pan\".\nVita privata.\n\u00c8 sposato con l'attrice Britt Helfer e ha due figli: Kendal e Connor."}
{"id": "1517988", "revid": "1573940", "url": "https://it.wikipedia.org/wiki?curid=1517988", "title": "Chiesa di Santa Caterina (San Miniato)", "text": "La chiesa di Santa Caterina \u00e8 un luogo di culto cattolico che si trova a San Miniato, in provincia di Pisa, diocesi di San Miniato. Nata come chiesa dell'ospedale, \u00e8 tuttora attigua alla struttura ospitaliera cittadina.\nStoria e descrizione.\nL'insediamento degli Agostiniani risale al XIII secolo; il convento, edificato nel Trecento, fu soppresso alla fine del Settecento.\nSulla facciata a cortina, semplicemente intonacata e coronata da un fastigio ornato di vasi in terracotta, si aprono due nicchie che ospitano una statua settecentesca in pietra raffigurante \"Sant'Agnese\" e un \"San Nicola\" in terracotta, pi\u00f9 tardo.\nL'aspetto attuale dell'interno risale al Seicento; \u00e8 ad aula con quattro altari in pietra serena dedicati a santi dell'ordine agostiniano, l'altar maggiore con lo \"Sposalizio di santa Caterina\" di Ottavio da Montone, e, sul fianco sinistro, un'ampia cappella dedicata al Sacramento. Sul lato sinistro \u00e8 l'altare della Divina Pastora, il cui culto \u00e8 caro al popolo della parrocchia.\nSulla cantoria in controfacciata si trova l'organo a canne, costruito da Michelangelo Crudeli nel 1763 e successivamente pi\u00f9 volte modificato. Dispone di 10 registri su unico manuale, con pedaliera priva di registri propri."}
{"id": "1517998", "revid": "1573940", "url": "https://it.wikipedia.org/wiki?curid=1517998", "title": "Convento e chiesa dei Cappuccini (San Miniato)", "text": "L'ex convento dei Cappuccini si trova a San Miniato, in provincia di Pisa, diocesi di San Miniato.\nStoria e descrizione.\nL'insediamento religioso, relativamente recente fra quelli sanminiatesi, sorse fra il 1609 e il 1615 per ottemperare a un voto privato fatto dal cavaliere fiorentino Cosimo Ridolfi; il nobile sanminiatese Giovacchino Ansaldi don\u00f2 il terreno. \nLa chiesa, dedicata all'Immacolata Concezione e ai santi Francesco e Miniato, \u00e8 preceduta da un elegante portico; l'interno ad aula presenta un imponente altare in legno scuro, tipico delle chiese cappuccine, di linea semplice, con una tela di Rutilio Manetti dedicata ai \"Santi Francesco e Miniato\". \nDopo essere stato sede per la formazione teologica dei frati, questo lo lasciarono negli sessanta del XX secolo, per essere acquistato della Cassa di Risparmio di San Miniato, che lo ha ristrutturato per farne un centro congressi."}
{"id": "1518002", "revid": "110157", "url": "https://it.wikipedia.org/wiki?curid=1518002", "title": "Ex oratorio della Crocetta", "text": "Lex oratorio della Crocetta si trova in via Carducci 9 a San Miniato, in provincia di Pisa, diocesi di San Miniato.\nStoria e descrizione.\nLa Compagnia della Santissima Annunziata, che aveva ceduto ai padri Agostiniani di Lecceto la propria sede, costru\u00ec, di fronte, un altro oratorio detto della Crocetta.\nQui aveva sede nel Seicento la Compagnia del Riscatto, impegnata nella liberazione degli schiavi in mano ai turchi, come si leggeva all'esterno in un'iscrizione ormai quasi del tutto consunta. I confratelli, legati alla congregazione dei Padri Trinitari, indossavano una cappa nera e avevano sulla spalla una croce in rosso e celeste da cui era derivato il nome di Crocetta.\nL'edificio, all'esterno in mattoni, \u00e8 spoglio di ogni arredo, e oggi ospita una sala di esposizione."}
{"id": "1518007", "revid": "1305772", "url": "https://it.wikipedia.org/wiki?curid=1518007", "title": "SimCopter", "text": "SimCopter \u00e8 un videogioco strategico pubblicato dalla Maxis nel 1996, che mette il giocatore nel ruolo di un pilota di elicottero in una citt\u00e0 tridimensionale. Come \"Streets of SimCity\", \"SimCopter\" permette l'importazione di utente di una mappa di \"SimCity 2000\" nel videogioco.\nModalit\u00e0 di gioco.\nCi sono due modalit\u00e0 di gioco: modalit\u00e0 libera e modalit\u00e0 di carriera. La modalit\u00e0 carriera ci vede impegnati nel pilotare un elicottero (inizialmente ne avremo a disposizione uno solo) per svolgere vari incarichi che ci verranno assegnati di volta in volta: ingorghi stradali, incendi, trasporto di persone da un luogo all'altro, trasporto di feriti all'ospedale, salvataggio di cittadini da tetti, imbarcazioni rovesciate o treni in movimento, rapinatori e sommosse. \nCompletando con successo le varie missioni verremo ricompensati con punti (che segnano il passaggio da una citt\u00e0 ad un'altra di livello di difficolt\u00e0 pi\u00f9 alto) e soprattutto soldi, con cui acquistare nuovo equipaggiamento per l'elicottero (oltre la tazza d'acqua e il megafono potremo acquistare il cannone ad acqua, l'imbracatura di soccorso e il gas lacrimogeno), riparare eventuali danni e rifornirci di carburante, fino ad acquistare nuovi elicotteri pi\u00f9 veloci e capienti con cui, nei livelli pi\u00f9 avanzati, meglio riusciremo a tenere testa alle molte missioni che ci verranno assegnate contemporaneamente.\nLa modalit\u00e0 libera ci permette di importare e volare attraverso citt\u00e0 personalizzate create con SimCity2000 o una qualsiasi delle 30 citt\u00e0 fornite dal gioco, potendo liberamente decidere la difficolt\u00e0 e la tipologia di emergenze che vorremo affrontare, senza limite di punteggio da raggiungere."}
{"id": "1518008", "revid": "287204", "url": "https://it.wikipedia.org/wiki?curid=1518008", "title": "Fabiola (film)", "text": ""}
{"id": "1518009", "revid": "110157", "url": "https://it.wikipedia.org/wiki?curid=1518009", "title": "Roccu u stortu", "text": "Roccu u stortu \u00e8 un monologo teatrale in dialetto calabrese scritto da Francesco Suriano, messo in scena da Fulvio Cauteruccio della compagnia Krypton, insieme al Parto delle Nuvole Pesanti dal 2002.\nTrama.\nRoccu, Sprizzi Rocco, \u00e8 un soldato del 142\u00ba reggimento fanteria, 6\u00aa compagnia della Brigata Catanzaro, partito per la Prima guerra mondiale per la promessa di un pezzo di terra. \u00c8 chiamato \"U Stortu\", cio\u00e8 lo storto, il pazzo, lo scemo del paese da cui proviene.\nRoccu racconta la propria storia, prima e durante la guerra, fino alla decimazione, avvenuta a Santa Maria la Longa il 16 luglio 1917.\nLa scena.\nLa scena \u00e8 costituita da due elementi: una trincea di cartapesta, davanti, dietro e sopra la quale Roccu racconta la propria storia, e un'impalcatura traballante, sbilenca, asimmetrica, che si erge alle sue spalle e sulla quale il gruppo Il Parto delle Nuvole Pesanti suona i brani che costituiscono parte integrante dell'opera.\nLa musica.\nParte integrante dell'opera \u00e8 la musica, suonata dal Parto delle Nuvole Pesanti, che poi pubblicher\u00e0 nell'album \"Roccu u stortu\"."}
{"id": "1518014", "revid": "36426", "url": "https://it.wikipedia.org/wiki?curid=1518014", "title": "Ex chiesa di San Martino a Faognana", "text": ""}
{"id": "1518019", "revid": "709565", "url": "https://it.wikipedia.org/wiki?curid=1518019", "title": "Difesa Kevitz-Trajkovic", "text": "La difesa Kevitz-Trajkovic \u00e8 un'apertura degli scacchi caratterizzata dalle mosse: \nIl nome deriva dallo statunitense Alexander Kevitz e dallo jugoslavo Mihailo Trajkovi\u0107, che giocarono spesso questa difesa nei tornei.\nNel mondo anglofono \u00e8 nota come \"Black Knights' Tango\", con riferimento ai movimenti dei cavalli del Nero.\n\u00c8 chiamata a volte \"difesa messicana\" in quanto il messicano Carlos Torre Repetto gioc\u00f2 questa difesa contro Friedrich S\u00e4misch nel torneo di Baden-Baden del 1925.\nIl Maestro internazionale statunitense di origine russa Georgi Orlov (secondo marito di Elena Donaldson) ha scritto due libri su questa apertura.\nAnalisi.\nSeppur poco usata nei tornei di alto livello, questa difesa \u00e8 solida, flessibile e a volte traspone in altre aperture, indiane e non. Continuazioni tipiche sono:"}
{"id": "1518020", "revid": "287204", "url": "https://it.wikipedia.org/wiki?curid=1518020", "title": "Ex monastero della Santissima Trinit\u00e0", "text": "Lex monastero della Santissima Trinit\u00e0 si trova a San Miniato, in provincia di Pisa, diocesi di San Miniato. La chiesa del monastero \u00e8 dal Seicento oratorio della Misericordia.\nStoria e descrizione.\nVenne edificato nel tardo Cinquecento nel luogo dell'antico Palazzo del Podest\u00e0 per le monache agostiniane; le logge di quell'edificio furono inglobate nella nuova costruzione senza tuttavia essere distrutte.\nLa chiesa del monastero oggi appartiene alla Arciconfraternita della Misericordia. Dopo la soppressione nel 1810, il convento fu utilizzato per le scuole elementari e per il ginnasio e liceo, in cui nel 1858 insegn\u00f2 il giovane Giosu\u00e8 Carducci.\nNell'atrio della scuola, un grande ambiente voltato a crociera, sono stati trovati affreschi tardogotici a tema cortese e araldico.\nOratorio della Misericordia.\nCreato nel 1566, il suo assetto attuale risale al tardo Seicento, quando furono eretti i tre altari in pietra serena; si articola in due ambienti, entrambi con volta a botte: la chiesa vera e propria, pi\u00f9 ampia, e il coro delle monache, che si apre con un arco nella parete opposta rispetto all'altare maggiore; all'interno di quest'ultimo vi \u00e8 l'organo a canne Filippo II Tronci \"opus 97\", costruito nel 1834. Nell'ancona dell'altar maggiore si trova una trecentesca \"Madonna con il Bambino\" ad affresco di scuola giottesca. Gli affreschi nella volta sono di Cosimo Ulivelli.\nGran parte dei suoi arredi, tra cui una grande pala di Domenico di Zanobi con l\"Incoronazione della Vergine\" (1480 circa), un gruppo ligneo della \"Deposizione\" del XIII secolo e una tela di Vincenzo Dandini con i \"Santi Michele, Giovanni, Cecilia e Giuseppe\" (XVII secolo), sono oggi conservate nel Museo della Misericordia."}
{"id": "1518027", "revid": "287204", "url": "https://it.wikipedia.org/wiki?curid=1518027", "title": "Monastero di Santa Chiara (San Miniato)", "text": "L'ex monastero di Santa Chiara si trova a San Miniato, in provincia di Pisa, diocesi di San Miniato.\nStoria e descrizione.\nCostruito in mattoni dalla calda tonalit\u00e0 rossastra, fu fondato nel secolo XIV, e oggi \u00e8 sede del Conservatorio omonimo e della Scuola Magistrale. \nIl conservatorio fu istituito nel 1785 per volere del granduca Pietro Leopoldo, come scuola femminile, mentre il precedente monastero delle clarisse fu trasformato in una struttura di oblate francescane. Nel 1904, il conservatorio divenne completamente laico.\nSi conserva ancora il nucleo pi\u00f9 antica risalente al XIV secolo, forse edificato su un preesistente cenobio benedettino medioevale.\nUn portale lungo il fianco sinistro d\u00e0 accesso alla chiesa, che si presenta nell'aspetto acquisito nel tardo Seicento, con soffitto a capriate dipinte a piccoli motivi ornamentali, e tre altari in pietra serena. La bella tavola dell'altar maggiore con l\"'Immacolata Concezione attorniata da Adamo, Eva, Mos\u00e8, David, san Paolo e san Giovanni Battista\" \u00e8 di Jacopo da Empoli. L'opera conforme alla mariologia elaborata nel Concilio di Trento, de al fine didattico-educativo dell'arte sancito nei decreti dell'ultima sessione (3 dicembre 1563). \nUn pregevole dossale in scagliola, con motivi floreali multicolori e ritratto della donatrice, una monaca della famiglia de Suardi, completa l'arredo dell'altare maggiore.\nAll'altare destro si trova poi una \"Deposizione\" di Pier Francesco Foschi; sulla porta a sinistra dell'altare maggiore \"Santi Francesco e Chiara\", sempre dell'Empoli.\nIn sagrestia si trovano altre opere pregevoli: \"Ges\u00f9 appare alla Maddalena\", attribuita al Cigoli, un reliquairio della famiglia Buonaparte (XVII secolo) e alcuni pregevoli paliotti ricamati. Il dipinto del Cigoli raffigura il Cristo, che reca la zappa in spalla, e la Maddalena prostrata e bellissima avvolta in vesti preziose, mentre gli angeli vegliano davanti al Sepolcro.\nNel conservatorio, in una sala, si trova una pregevole opera medievale, il crocifisso sagomato dipinto da Deodato Orlandi e datato 1301, importante anche per datare la \"Croce di Santa Maria Novella\" di Giotto a cui si ispira.\nIl convento \u00e8 arricchito da una collezione di arredi tessili ricamati, opera delle clarisse provenienti dalla nobilt\u00e0 di san Miniato e dalla borghesia mercantile di Livorno. \nUn antico insediamento dell'Ordine \u00e8 presente anche a Pistoia."}
{"id": "1518028", "revid": "28592", "url": "https://it.wikipedia.org/wiki?curid=1518028", "title": "Nikolaj Rjumin", "text": ""}
{"id": "1518034", "revid": "125487858", "url": "https://it.wikipedia.org/wiki?curid=1518034", "title": "Demolition Man (personaggio)", "text": "Demolition Man, il cui vero nome \u00e8 Dennis Dunphy, \u00e8 un personaggio dei fumetti pubblicato dalla Marvel Comics. Come Demolition Man \u00e8 apparso la prima volta come in \"Captain America\" (prima serie) n. 328 (aprile 1987), scritto da Mark Gruenwald e disegnato da Paul Neary. Non \u00e8 questa per\u00f2 la prima apparizione in assoluto del personaggio, gi\u00e0 apparso in precedenza come Dennis Dunphy in \"Thing\" (prima serie) n. 28 (ottobre 1985), realizzato da Michael Carlin (testi) e Ron Wilson (disegni). Ha utilizzato anche i nomi di battaglia Brother D, Brother D-Man, D-Man, Demolition Dunphy e Serf.\nBiografia del personaggio.\nDennis Dunphy era un giovane giocatore di football americano che, per incrementare le sue prestazioni in questo gioco, si sottopose al trattamento potenziante della societ\u00e0 Power Broker, al termine del quale scopr\u00ec, con suo rammarico, di esser diventato troppo forte per questo sport: con la sua nuova forza era in grado di spaccare il pallone con un solo calcio quindi, per evitare di provocare gravi traumi ai suoi avversari, vide sfumare la possibilit\u00e0 di divenire un giocatore professionista. Si iscrisse allora alla Unlimited Wrestling Federation (la lega di wrestling dell'universo Marvel dove si battevano esseri super umani) col nome di \"Demolition Dumphy\", e leg\u00f2 particolarmente con Ben Grimm, la Cosa dei Fantastici Quattro (che si era iscritto alla federazione in un periodo in cui lasci\u00f2 il quartetto per essere sostituito da She-Hulk).\nAlcuni anni dopo affianc\u00f2 Capitan America in un'indagine legata a criminali potenziati, e per l'occasione si confezion\u00f2 la sua uniforma da supereroe, che univa il vecchio costume di Devil (quello giallo e nero con la grossa \"D\" rossa incisa sopra) e la maschera di Wolverine; come nome in codice scelse \"Demolition Man\".\nLa sua personalit\u00e0 onesta e sincera spinse Capitan America a sceglierlo come partner e, in un secondo momento, arriv\u00f2 addirittura a nominarlo Vendicatore onorario.\nQuando il governo obblig\u00f2 Steve Rogers a rinunciare al ruolo di Capitan America, Dennis cre\u00f2 per lui un'uniforme bianca, rossa e nera che indoss\u00f2 tornando ad essere un supereroe chiamato semplicemente \"Capitano\": successivamente, lo stesso costume verr\u00e0 utilizzato da John Walker nei panni di U.S. Agent.\nUn giorno Battlestar chiese aiuto al Capitano e a Dennis per aiutarlo a liberare John F. Walker alias il nuovo Capitan America fatto prigioniero dal terrorista chiamato Spezzabandiera durante una missione al Polo Nord.\nNel corso della missione Dennis sembr\u00f2 esplodere a bordo di un Quinjet dei Vendicatori in fiamme (facendo rivivere a Cap l'incubo della morte di James Barnes alias Bucky) e per un certo periodo fu creduto morto. In realt\u00e0 era sopravvissuto e aiutato da una trib\u00f9 di eschimesi, ma a causa dello shock dell'esplosione rimase in uno stato autistico, che gli impediva addirittura di parlare. Fu riportato in patria da U.S. Agent e Falcon, durante una missione per conto dei Vendicatori. Riusc\u00ec a guarire dallo stato in cui era caduto quando salv\u00f2 da alcuni criminali la gente di Zerotown, una societ\u00e0 di senzatetto che vive nelle fogne di New York; la convivenza con gli eschimesi e il lungo periodo lontano dalla civilt\u00e0 lo rese molto pi\u00f9 affine a quelle persone piuttosto che con quelle della citt\u00e0 sovrastante; decise cos\u00ec di restare a vivere con loro per prendersene cura.\nPoteri e abilit\u00e0.\nIn seguito al potenziamento a cui si \u00e8 sottoposto volontariamente, D-Man \u00e8 dotato di forza e resistenza sovrumane. Con la sua forza D-Man pu\u00f2 sollevare pesi fino a 15 tonnellate. \u00c8 inoltre un esperto lottatore di wrestling.\nAltri media.\nDemolition Man compare come personaggio giocabile in \"LEGO Marvel's Avengers\"."}
{"id": "1518037", "revid": "28592", "url": "https://it.wikipedia.org/wiki?curid=1518037", "title": "Nikolaj Nikolaevi\u010dRjumin", "text": ""}
{"id": "1518038", "revid": "1573940", "url": "https://it.wikipedia.org/wiki?curid=1518038", "title": "Oratorio dei Santi Sebastiano e Rocco (San Miniato)", "text": "L'oratorio dei Santi Sebastiano e Rocco si trova a San Miniato, in provincia di Pisa, diocesi di San Miniato.\nStoria e descrizione.\nLa piccola chiesa rivestita in cotto fu costruita nel 1524, nella zona in cui la famiglia Buonaparte di San Miniato possedeva una loggia.\nEretta probabilmente per scongiurare il pericolo della peste, fu inizialmente dedicata a San Sebastiano protettore dal contagio; nel 1718 vi fu trasferita una reliquia di san Rocco, invocato nelle le stesse circostanze.\nFu sede di una Compagnia del Viatico agli infermi.\nLa facciata a capanna, di linea molto semplice, presenta solo un portale e una finestra; l'interno ad aula ha un altare settecentesco, in pietra serena. Nel seminario vescovile si conservano due dipinti staccati dall'oratorio che raffigurano \"Angeli con simboli della Passione\". Completa la decorazione dell'interno un ciclo di dipinti molto rovinati, opera di vari artisti sanminiatesi contemporanei."}
{"id": "1518043", "revid": "1318658", "url": "https://it.wikipedia.org/wiki?curid=1518043", "title": "Laterogesso", "text": "Il laterogesso \u00e8 un elemento in laterizio, generalmente forato e quindi leggero, dotato di uno strato di gesso su tutti i lati del blocco al fine di realizzare un manufatto praticamente gi\u00e0 dotato di finitura (intonaco) e quindi che non necessita di particolari interventi di completamento. \nIl blocco cos\u00ec realizzato presenta anche un cordone a maschio e femmina utile per facilitare il montaggio dei blocchi e la posa in perfetta linearit\u00e0. \nIl materiale presenta ottime caratteristiche di coibentazione termica ed acustica e ottime caratteristiche di resistenza al fuoco. "}
{"id": "1518044", "revid": "28592", "url": "https://it.wikipedia.org/wiki?curid=1518044", "title": "Oleksandr Petrovi\u010d Dovzenko", "text": ""}
{"id": "1518053", "revid": "6447", "url": "https://it.wikipedia.org/wiki?curid=1518053", "title": "Final Eight Coppa Italia 2000", "text": ""}
{"id": "1518056", "revid": "110157", "url": "https://it.wikipedia.org/wiki?curid=1518056", "title": "Prva Liga 1979-1980", "text": "La Prva savezna liga SFRJ 1979-1980, conosciuta semplicemente come Prva liga 1979-1980, fu la 51\u00aa edizione del campionato jugoslavo di calcio, la 34\u00aa dopo la fine della seconda guerra mondiale. La vittoria finale fu appannaggio della , al suo tredicesimo titolo.\nCapocannonieri del torneo furono Safet Su\u0161i\u0107 (FK Sarajevo) e Dragoljub Kosti\u0107 (Napredak Kru\u0161evac), con 17 reti.\nNel ranking UEFA 1979-80 la Prva liga si piazz\u00f2 al 5\u00ba posto (9\u00ba nel quinquennale 1975-1980).\nMorte di Tito.\nLa partita della 25\u00aa giornata fra Hajduk e \u00e8 stata caratterizzata da un grande lutto pubblico. Disputata nel pomeriggio di domenica 4 maggio 1980 allo Stadio di Poljud, al 41\u00ba minuto tre uomini sono entrati in campo segnalando all'arbitro Husref Muharemagi\u0107 di interrompere la partita. Il sindaco di Spalato Ante Skataretiko ha preso il microfono ed ha informato la folla di 35.000 persone che il presidente jugoslavo Josip Broz Tito era morto. Improvvisamente sono seguite scene di pianto di massa ed anche alcuni giocatori come Zlatko Vujovi\u0107 sono crollati a terra a piangere. La folla si \u00e8 lanciata a cantare \"Dru\u017ee Tito, mi ti se kunemo, da sa tvoga puta ne skrenemo\" (= Compagno Tito, non ti tradiremo, dalla tua strada non devieremo), canzone popolare che professa lealt\u00e0 e devozione per il leader defunto. La partita \u00e8 stata annullata e ripetuta nello stesso stadio mercoled\u00ec 21 maggio 1980 con la vittoria della Stella Rossa per 3-1.\nAnche - e - sono state interrotte contemporaneamente per lo stesso motivo.\nSquadra campione.\ngiocatori (presenze/reti): &lt;br&gt; Srebrenko Rep\u010di\u0107 (33/7) Cvijetin Blagojevi\u0107 (31/2) Milan Jovin (31/1) Du\u0161an Savi\u0107 (28/11) Vladimir Petrovi\u0107 (28/5) Milo\u0161 \u0160esti\u0107 (28/4) Zlatko Krmpoti\u0107 (25/0) Zoran Filipovi\u0107 (24/6) Zdravko Borovnica (24/0) Nedeljko Milosavljevi\u0107 (23/3) \u017divan Ljukov\u010dan (23/0) -portiere- Ivan Juri\u0161i\u0107 (19/0) Dragan Miletovi\u0107 (18/0) Du\u0161an Nikoli\u0107 (16/1) Slavoljub Muslin (15/0) \u0110or\u0111e Milovanovi\u0107 (14/3) Bo\u0161ko \u01f4urovski (14/1) Nikola Jovanovi\u0107 (14/0) Aleksandar Stojanovi\u0107 (11/0) -portiere- Radomir Savi\u0107 (9/3) Srboljub Stamenkovi\u0107 (1/0) Zoran Miti\u0107 (1/0) Borisav Mitrovi\u0107 (1/0)\n\"Fonti: sportsport.ba e worldfootball.net\""}
{"id": "1518057", "revid": "36426", "url": "https://it.wikipedia.org/wiki?curid=1518057", "title": "Oratorio della Misericordia (San Miniato)", "text": ""}
{"id": "1518060", "revid": "729019", "url": "https://it.wikipedia.org/wiki?curid=1518060", "title": "Sakao", "text": "Sakao (o Sakau) \u00e8 una piccola isola del Pacifico nello Stato di Vanuatu.\nSi trova a sud dell'isola di Malakula e appartiene alla Provincia di Malampa.\nL'isola \u00e8 ricoperta da una folta vegetazione."}
{"id": "1518062", "revid": "28592", "url": "https://it.wikipedia.org/wiki?curid=1518062", "title": "Kirsan Iljum\u017einov", "text": ""}
{"id": "1518064", "revid": "1305772", "url": "https://it.wikipedia.org/wiki?curid=1518064", "title": "SimGolf", "text": "SimGolf \u00e8 un videogioco strategico pubblicato dalla Maxis nel 1996. Il gioco permette ai giocatori di progettare i loro propri campi di golf e giocarci, molto simile al videogioco \"SimCity 2000\" che pu\u00f2 essere usato per creare citt\u00e0 o per giocare in Strade di SimCity e \"SimCopter\"."}
{"id": "1518066", "revid": "33689", "url": "https://it.wikipedia.org/wiki?curid=1518066", "title": "Luca (Fregona)", "text": ""}
{"id": "1518068", "revid": "119256202", "url": "https://it.wikipedia.org/wiki?curid=1518068", "title": "The Score Group", "text": "The Score Group \u00e8 una casa editrice pornografica statunitense con sede a Miami, Florida.\nFondata nel 1991, The Score Group (TSG) pubblica diverse riviste mensili, tra cui la sua pi\u00f9 famosa \"Score\" e diverse altre come \"Voluptuous\", \"18eighteen\", \"Naughty Neighbors\" e \"Leg Sex\". TSG inoltre pubblica riviste quadrimestrali come \"XL\", \"40something\" e \"New Cummers\".\nIn aggiunta distribuisce contenuto per adulti attraverso i suoi siti web, come Scoreland.com, Voluptuous.com, 18eighteen.com, XLgirls.com e NewCummers.com e produce film pornografici, che distribuisce attraverso i suoi negozi Score Videos.\nRiviste.\nSCORE.\nSCORE \u00e8 specializzata in fotografie di donne con seni giunonici sia naturali sia artificiali. SCORE ha lanciato numerose pornostar come Vicky Vette e Linsey Dawn McKenzie.\nVoluptuous.\nVoluptuous \u00e8 specializzata in donne che sono generalmente grasse e non hanno seni rifatti.\n18eighteen.\n18eighteen \u00e8 una rivista dedicata alle donne diciottenni.\nNaughty Neighbors.\nNaughty Neighbors mostra foto amatoriali di persone normali\nRiviste quadrimestrali.\nXL.\nXL \u00e8 una rivista che contiene foto di ragazze grasse che sono considerate generalmente come BBW, rubenesque, o plumpers.\n40something.\n40something fornisce foto di donne che sono tra i 40 e 49 anni.\nNew Cummers.\nNew Cummers contiene modelle che sono nuove nell'ambiente e che non sono mai state fotografate prima."}
{"id": "1518069", "revid": "110157", "url": "https://it.wikipedia.org/wiki?curid=1518069", "title": "Prva Liga 1978-1979", "text": "La Prva savezna liga SFRJ 1978-1979, conosciuta semplicemente come Prva liga 1978-1979, fu la 50\u00aa edizione del campionato jugoslavo di calcio, la 33\u00aa dopo la fine della seconda guerra mondiale. La vittoria finale fu appannaggio del , al suo nono titolo, grazie alla miglior differenza-reti sulla . Il detentore, il Partizan Belgrado, and\u00f2 vicino alla retrocessione: si salv\u00f2 all'ultima giornata finendo ad un punto solo dalla \"zona rossa\".\nNel ranking UEFA 1978-79 la Prva liga si piazz\u00f2 al 4\u00ba posto (7\u00ba nel quinquennale 1974-1979).\nPolemiche.\nNella prima giornata il ha battuto 2-1 la ma gli ospiti hanno sporto reclamo poich\u00e9 \u00e8 risultato che il fiumano Edmond Tomi\u0107 non aveva scontato una squalifica rimediata nella stagione precedente quando indossava i colori del . Dopo due mesi \u00e8 stato assegnato il 3-0 a favore della Dinamo. Sono seguiti diversi appelli da entrambe le parti e, a fine marzo 1979, la FSJ si \u00e8 espressa a favore del Rijeka e ha convalidato il risultato del campo. Il caso \u00e8 stato portato al tribunale del lavoro che, 4 anni dopo, ha dato ragione alla Dinamo; quindi l' \u00e8 campione 1979 ma i blu hanno due punti in pi\u00f9.\nQuesta la rosa dei \"campioni morali\": Vlatko Markovi\u0107 (allenatore), Snje\u017ean Cerin 32/13, Sre\u0107ko Bogdan 32/3, Rajko Janjanin 32/1, \u017delimir Stin\u010di\u0107 32, Petar Bru\u010di\u0107 31/6, Vilson D\u017eoni 30/11, Velimir Zajec 29/1, Zlatko Kranj\u010dar 26/13, D\u017eemal Mustedanagi\u0107 25, Dragutin Vabec 24/10, Ivica Senzen 24/2, Savko Mari\u0107 17/2, Martin Novoselac 14, \u010cedomir Jovi\u010devi\u0107 13, Branko Dev\u010di\u0107 13, Branko Tucak 11, Marko Mlinari\u0107 9/2, Ivan Bedi 8, Radimir Bobinac 7/1, Rajko Vujadinovi\u0107 7/1, Ivica Poljak 5, Mario Boni\u0107 4, Tomislav Ivkovi\u0107 3, Veljko Tuk\u0161a 2, Spaso Papi\u0107 1, Mladen \u017dupeti\u0107 1.\nSquadra campione.\ngiocatori (presenze/ reti):&lt;br&gt; Bori\u0161a \u0110or\u0111evi\u0107 32/4 \u0160ime Luketin 32/3 Vedran Ro\u017ei\u0107 32 Mi\u0161o Krsti\u010devi\u0107 30/8Luka Peruzovi\u0107 30 Boro Primorac 29/10 Dra\u017een Mu\u017eini\u0107 29 Ivica \u0160urjak 27/6 Zlatko Vujovi\u0107 25/9 Nenad \u0160alov 25/1 Ivan Budim\u010devi\u0107 21 Zoran Vujovi\u0107 19/4 Slavi\u0161a \u017dungul 17/12 Davor \u010cop 16/2 Mi\u0107un Jovani\u0107 16/2 \u0160piro \u0106osi\u0107 11 Damir Mari\u010di\u0107 9 Ivica Matkovi\u0107 4 Mario Boljat 3/1 Robert Juri\u010dko 2 Milorad Ni\u017eeti\u0107 2 Marijan Zovko 2 Ivan Gudelj 1 Ivan Katalini\u0107 1\n\"Fonti: sportsport.ba e worldfootball.net\""}
{"id": "1518070", "revid": "1543377", "url": "https://it.wikipedia.org/wiki?curid=1518070", "title": "Bl\u00e9", "text": "Il Bl\u00e9 \u00e8 un torrente della Val Camonica, in provincia di Brescia.\nDescrizione.\nLungo circa 3\u00a0km. Anticamente detto anche \"Bleno\", nasce dal gruppo montuoso della Concarena, nelle Prealpi Orobiche; ha una bassa portata d'acqua, che varia molto in base alle stagioni. Attraversa il comune di Ono San Pietro, e ne segna in parte il confine con il comune di Cerveno. Il Bl\u00e9 sfocia in destra idrografica del fiume Oglio."}
{"id": "1518072", "revid": "6923", "url": "https://it.wikipedia.org/wiki?curid=1518072", "title": "Podarcis waglerianus", "text": "La lucertola siciliana (\"Podarcis waglerianus\"), dal greco antico \" \u03c0\u03bf\u03b4\u03ac\u03c1\u03ba\u03b7\u03c2 \" (podarcis = pi\u00e8 veloce), \u00e8 un piccolo sauro della famiglia Lacertidae, endemica della Sicilia.\nDescrizione.\n\u00c8 un piccolo sauro, lungo sino a 25\u00a0cm, molto simile a \"P. siculus\", da cui si differenzia per delle striature longitudinali dorso-laterali chiare pi\u00f9 definite e per le dimensioni leggermente inferiori degli arti.\nIl dorso \u00e8 verde o verde-oliva o verde-brunastro, mentre il ventre \u00e8 bianco o arancione o rosato.\nLa colorazione mostra una ampia variabilit\u00e0 stagionale con prevalenza delle tonalit\u00e0 verdi in primavera e di quelle verde-oliva o verde-brunastro in estate.\nBiologia.\nLa sua dieta \u00e8 prevalentemente insettivora e comprende araneidi, coleotteri, imenotteri formicidi e larve di altri artropodi.\n\u00c8 una specie ovipara che si riproduce da aprile a giugno; le femmine depongono da 2 a 6 uova che hanno un periodo di incubazione di circa 2 mesi.\nDistribuzione e habitat.\nL'areale di \"P. waglerianus\" comprende la gran parte della Sicilia (assente nella parte nord-orientale dell'isola), le isole Egadi (Favignana, Levanzo e Marettimo) e Isole dello Stagnone di Marsala (Isola Grande, La Scuola e Santa Maria) .\nOccupa una vasta gamma di habitat: garighe, pascoli, aree a macchia mediterranea nonch\u00e9 coltivi, giardini e aree antropizzate, spesso in simpatria con \"P. siculus\"."}
{"id": "1518081", "revid": "773636", "url": "https://it.wikipedia.org/wiki?curid=1518081", "title": "Oratorio di Santa Maria al Fortino", "text": "L'oratorio di Santa Maria al Fortino si trova a San Miniato, in provincia di Pisa, diocesi di San Miniato.\nStoria e descrizione.\nIl piccolo oratorio gotico, di struttura molto semplice, \u00e8 posto all'incrocio delle antiche direttrici viarie verso Volterra e Pisa. Era annesso ad un ospedale per gli appestati, poi scomparso. Nel Quattrocento pass\u00f2 dal patronato del Comune a quello della facoltosa famiglia Chellini, il cui personaggio di spicco era il medico Giovanni, sepolto in San Domenico, che ordin\u00f2 la pala con l'\"Incoronazione della Vergine e santi\", oggi conservata presso il Museo dell'Arciconfraternita della Misericordia di San Miniato.\nFinora il dipinto era riferito al Maestro della Nativit\u00e0 Johnson, che recenti studi hanno consentito di identificare con Domenico di Zanobi, discepolo di Filippo Lippi e suo collaboratore.\nAl posto della pala, sulla parete di fondo e su quella laterale sinistra del presbiterio, si trovano due affreschi di Luciano Guarnieri. Le nuove pitture vennero impostate nella primavera del 1969, ma non furono portate a termine."}
{"id": "1518082", "revid": "131145", "url": "https://it.wikipedia.org/wiki?curid=1518082", "title": "Lago di Salarno", "text": "Il lago Salarno \u00e8 un lago alpino della val Camonica.\nGiace in centro alla val Salarno, a 2070\u00a0m.S.l.m., ha una forma circolare ed \u00e8 utilizzato come bacino imbrifero.\nSul lato pi\u00f9 a valle \u00e8 sorretto da una diga."}
{"id": "1518084", "revid": "110157", "url": "https://it.wikipedia.org/wiki?curid=1518084", "title": "Torrente Salarno", "text": "Il Salarno \u00e8 un torrente della Val Camonica, in provincia di Brescia, lungo 14\u00a0km.\nIdrografia.\nNasce dal Corno Miller, nel Gruppo dell'Adamello, scorre nella Val Salarno lambendo il Rifugio Paolo Prudenzini, forma il lago Dosazzo ed il lago di Salarno e confluisce da destra nel Poia all'altezza di Fresine, frazione di Saviore dell'Adamello, in Val Camonica.\nBagna le frazioni di Ponte e Fabrezza. I comuni attraversati sono Saviore dell'Adamello, Cevo e Cedegolo."}
{"id": "1518088", "revid": "461628", "url": "https://it.wikipedia.org/wiki?curid=1518088", "title": "Seminario vescovile di San Miniato", "text": "Il seminario vescovile si trova nel centro storico di San Miniato (Pisa), in piazza della Repubblica.\nStoria.\nAl momento che San Miniato divenne sede vescovile, venne decisa l'edificazione di un seminario, per la formazione del Clero. In una zona poco distante dal Duomo e dal Palazzo Vescovile, in una zona popolata di case e botteghe addossate alle mura cittadine, nel 1650 venne decisa la costruzione di un piccolo alloggio per 12 chierici. Negli anni si susseguirono gli ampliamenti fino al 1713 anno in cui l'edificio fu ultimato e inaugurato. \nLa facciata a forma poliedrica, ha superficie concava in quanto lo sviluppo dell'edificio \u00e8 stato vincolato alla cinta muraria. L'affrescatura della facciata con motti religiosi in latino risale al 1705, sempre al XVIII secolo \u00e8 riferibile la doppia scalinata d'accesso.\nDescrizione.\nLa facciata concava e decorata esternamente da affreschi e quadrature racchiude scenograficamente la piazza (un tempo chiamata piazza del Seminario, appunto), seguendo l'andamento delle antiche mura del castello di San Miniato. Risalente al 1650-1680, fu realizzato su preesistente, come le botteghe artigiane trecentesche che ancora si vedono al piano terra, tuttora dotate degli sporti su cui gli artigiani disponevano la loro merce. Il fronte fu decorato dal pittore fucecchiese Francesco Chimenti, che vi dipinse, nel primo Settecento, le \"Virt\u00f9\" accompagnate da trenta motti biblici e patristici dettati dal vescovo Francesco Maria Poggi.\nAll'interno del palazzo, nel refettorio si trova un'\"Ultima Cena\" di Dilvo Lotti. Prospetta sulla piazza il lato posteriore del palazzo vescovile."}
{"id": "1518090", "revid": "729019", "url": "https://it.wikipedia.org/wiki?curid=1518090", "title": "Tutuba", "text": "Tutuba \u00e8 un'isola dell'Oceano Pacifico nello Stato di Vanuatu.\nSi trova in prossimit\u00e0 dell'isola di Espiritu Santo, nella provincia di Sanma.\nSull'isola sono presenti tre villaggi: Patumbuma, Vunamalee, e Vunavae.\nMisura 7\u00a0km di lunghezza e 2,5\u00a0km di larghezza."}
{"id": "1518091", "revid": "2014155", "url": "https://it.wikipedia.org/wiki?curid=1518091", "title": "Stefano Radoslav di Serbia", "text": "Il breve regno.\nFiglio di Stefano Prvoven\u010dani e della figlia dell'imperatore bizantino Alessio III Angelo, Eudocia, fu educato alla maniera greca da sua madre, tanto che si considerava pi\u00f9 legato a Costantinopoli che non alla Serbia.\nDopo la morte del padre, nel 1228 fu incoronato re dei Serbi da suo zio, l'arcivescovo Ratsko che lo aiut\u00f2, per tutto il tempo del suo breve regno, negli affari di stato. La sua indole era piuttosto tollerante e lassista, e questo lo rese poco amato dalla nobilt\u00e0.\nSpos\u00f2 Anna, la figlia del despota d'Epiro Teodoro Angelo Comneno da cui non ebbe eredi.\nQuando suo suocero e alleato fu sconfitto nel 1230 nella battaglia di Klokotnitsa contro la Bulgaria di Ivan Asen II, i notabili serbi decisero di ribellarsi al re considerato troppo vicino ai Bizantini. Lo scacciarono dal trono e acclamarono re suo fratello Vladislav.\nRadoslav fugg\u00ec nel 1233 e si rifugi\u00f2 prima a Ragusa di Dalmazia e poi a Durazzo.\nDopo la fuga, decise di ritirarsi a vita religiosa e divenne monaco nel Monastero di Studenica dove mor\u00ec e fu seppellito."}
{"id": "1518097", "revid": "729019", "url": "https://it.wikipedia.org/wiki?curid=1518097", "title": "Eosinopenia", "text": "L'eosinopenia \u00e8 un tipo di agranulocitosi caratterizzata dalla carenza di eosinofili.\nEziologia.\nPu\u00f2 essere dovuta all'uso di glucocorticoidi o da gravi stress continuati. Spesso \u00e8 correlata alla Sindrome di Cushing o all'uso di steroidi.&lt;ref name=\"titleMonocytopenia/Eosinopenia/\"&gt;&lt;/ref&gt; Lo stesso Harvey Cushing considerava all'inizio l'eosinopenia come uno dei sintomi patognomonici della sindrome, per poi per\u00f2 arrivare successivamente a riconsiderarne e ridurne la rilevanza diagnostica, vista la maggiore diffusione di sindromi eosinopeniche nella popolazione generale di quanto inizialmente ipotizzato.\nPu\u00f2 essere dovuta inoltre a stati infettivi batterici gravi."}
{"id": "1518098", "revid": "122239910", "url": "https://it.wikipedia.org/wiki?curid=1518098", "title": "Organofosfato", "text": "Con il termine organofosfato o organofosforato (talvolta abbreviato OP) si indicano genericamente gli esteri dell'acido fosforico. I fosfati sono probabilmente i pi\u00f9 diffusi composti organofosfori. Molti dei pi\u00f9 importanti composti biochimici sono organofosfati, inclusi il DNA e l'ATP cos\u00ec come molti cofattori essenziali alla vita. Gli organofosfati sono anche alla base di molti insetticidi, erbicidi, e gas nervini. Sono largamente utilizzati come solventi, plastificanti e additivi EP.\nGli organofosfati sono largamente impiegati in applicazioni tanto naturali che sintetiche per la facilit\u00e0 con cui i gruppi organici possono essere legati insieme. Essendo un acido triprotico, l'acido fosforico pu\u00f2 formare triesteri mentre un acido monocarbossilico forma solamente monoesteri. L'esterificazione comporta l'aggancio di gruppi organici al fosforo attraverso la mediazione dell'ossigeno. I precursori di tali esteri sono gli alcoli. Comprendendo le molte migliaia di composti naturali e sintetici, gli alcoli sono diversi e diffusi.\nGli esteri fosfati, mantenendo i gruppi OH sono acidici e parzialmente deprotonati in soluzione acquosa. Per esempio il DNA e l'RNA sono polimeri del tipo PO2(OR)(OR')-n. Anche i polifosfati formano esteri. Un esempio importante di un estere di polifosfato \u00e8 l'ATP, che \u00e8 un monoestere dell'acido trifosforico (H5P3O10).\nGli alcoli possono essere staccati dagli esteri fosfati per idrolisi, che \u00e8 l'opposto della reazione di sopra. Per questa ragione, gli esteri fosfati sono precursori dei gruppi organici in biosintesi.\nInsetticidi organofosfati.\nNei campi sanitario e agricolo, la denominazione \"organofosfato\" o \"fosforganico\" o \"estere fosforico\" si riferisce ad un gruppo di insetticidi o agenti nervini agenti sull'enzima acetilcolinesterasi. Il termine \u00e8 spesso usato per descrivere virtualmente tutti i composti organici contenenti fosforo pentavalente, con speciale riguardo per le neurotossine. Molti dei cosiddetti organofosfati contengono legami C-P. Ad esempio, il sarin \u00e8 \"O\"-isopropil metilfosfonofluoridato, che deriva formalmente dall'HP(O)(OH)2, e non dall'acido fosforico. Anche molti composti derivati dell'acido fosfinico sono utilizzati come fosfori organici contenenti neurotossine.\nGli insetticidi organofosfati (come il Sarin ed il VX) inibiscono irreversibilmente l'acetilcolinesterasi, che \u00e8 un enzima essenziale alla funzionalit\u00e0 nervosa degli insetti, dell'uomo e di molte altre specie animali. Gli organofosfati agiscono sull'enzima in vari modi, a seconda del loro potenziale. Per esempio, il parathion, uno dei primi organofosfati commercializzati, \u00e8 molte volte pi\u00f9 potente del malatione, un insetticida usato per combattere la mosca mediterranea della frutta e il virus del Nilo occidentale trasmesso dalle zanzare.\nQuesti insetticidi si degradano rapidamente per idrolisi sotto esposizione alla luce solare,all'aria, e a terra, nonostante piccole quantit\u00e0 possono essere rilevate nel cibo e nell'acqua potabile. La loro capacit\u00e0 di degradarsi li rende un'alternativa importante ai comuni insetticidi organocloruri, come il DDT, l'aldrin e la dieldrin. Nonostante gli organofosfati si degradino pi\u00f9 rapidamente degli organocloruri, possiedono una maggiore tossicit\u00e0 acuta, mettendo a rischio le persone che vengano esposte a ingenti quantit\u00e0.\nGli organofosfati pi\u00f9 comunemente utilizzati sono\nNeurotossine fosforganiche.\nStoria dei gas nervini.\nI pionieri in questo campo furono Jean Louis Lassaigne (inizio del XIX secolo) e Philip de Clermount (1854). Nel 1932, il chimico tedesco Willy Lange e il suo studente e collaboratore, Gerde von Krueger, descrissero per la prima volta gli effetti colinergici sul sistema nervoso degli organofosfati, notando una sensazione di soffocamento e di oscuramento della visione a seguito dell'esposizione. Questa scoperta indusse negli anni Trenta il chimico tedesco Gerhard Schrader presso la I.G. Farben a sperimentare questi composti in qualit\u00e0 di insetticidi. La possibilit\u00e0 di utilizzare questi composti a scopo militari divenne presto evidente, e il governo nazista affid\u00f2 a Schrader il compito di sviluppare gas nervini fosforganici. Il laboratorio di Schrader scopr\u00ec le armi catalogate come di \"serie G\", che include Sarin, Tabun, e Soman. I nazisti produssero grandi quantit\u00e0 di questi composti, nonostante questi non furono utilizzati durante la Seconda guerra mondiale (probabilmente per timore che gli Alleati possedessero simili armi). Dal canto loro, gli inglesi sperimentarono un organofosfato colinergico chiamato diisopropilfluorofosfato (DFP), durante la guerra. Sempre i britannici produssero all'inizio degli anni Cinquanta il VX, molte volte pi\u00f9 potente della serie G.\nDopo la Seconda Guerra mondiale, le compagnie americane ebbero accesso ad alcune informazioni dal laboratorio di Schrader, e iniziarono a sintetizzare insetticidi fosforganici su vasta scala. Il paratione fu tra i primi commercializzati, seguito dal malatione e dall'azinfosmetil. La popolarit\u00e0 di questi insetticidi crebbe dopo che molti insetticidi organocloruri come il DDT, il dieldrin, e l'heptachlor furono proibiti negli anni '70.\nCaratteristiche strutturali delle neurotossine fosforganiche.\nLe neurotossine fosforganiche possiedono le seguenti caratteristiche strutturali:\nTerminale a ossigeno o a zolfo.\nI composti tiofosforilici, quelli che possiedono il gruppo funzionale P=S, sono molto meno tossici dei relativi derivati fosforilici, che includono il sarin, il VX e il tetraetil pirofosfato. Il composto tiofosforile non \u00e8 un inibitore attivo dell'acetilcolinesterasi nei mammiferi e negli insetti; nei mammiferi il metabolismo animale tende a rimuovere i gruppi lipofili dall'atomo di fosforo, mentre un insetto tende a ossidare il composto rimuovendo il terminale sulfureo e rimpiazzandolo con un terminale ossigeno che attiva il composto in inibitore dell'acetilcolinesterasi.\nFine tuning.\nPer via di queste caratteristiche, sono stati usati un gran numero di gruppi lipofili e labili. La variazione di questi gruppi \u00e8 uno dei mezzi di \"fine tuning\" della tossicit\u00e0 del composto. Un esempio di questa chimica sono i composti \"P\"-tiocianato che usano un arile (o un alchile) ed un gruppo alchilamminico come gruppi lipofili. Il tiocianato \u00e8 il gruppo labile.\nIn un brevetto tedesco si afferma che la reazione dei 1,3,2,4-ditiadifosfetano 2,4-disulfidi con cianammidi alchilici forma composti contenenti anelli a sei elementi (P-N=C-N=C-S-). \u00c8 stato provato che la reazione di diferrocenile 1,3,2,4-ditiadifosfetano 2,4-disulfide (e reagente di Lawesson) con dimetil cianammide che, infatti, si forma una mistura di vari composti contenenti fosforo. A seconda della concentrazione del dimetil cianammide nella soluzione, si forma prevalentemente un composto ad anello con sei elementi (P-N=C-S-C=N-) o un composto non eterociclico (FcP(S)(NR2)(NCS)); l'altro composto si forma in quantit\u00e0 minore.\nInoltre, nella reazione vengono prodotti in quantit\u00e0 trascurabili altri composti. Non \u00e8 improbabile che il composto ad anello (P-N=C-S-C=N-) (o un suo isomero) agisca come agente protettivo per le piante, ma i composti (FcP(S)(NR2)(NCS)) agiscono come veleni nervini negli insetti.\nAvvelenamento da organofosfati.\nMolti organofosfati sono potenti neurotossine, che inibiscono l'azione dell'acetilcolinesterasi (AChE) nelle cellule nervose. Sono tra le principali cause di avvelenamento a livello mondiale, e sono frequentemente utilizzate per suicidi nelle zone agricole. La loro tossicit\u00e0 non si limita alla fase acuta, ma provocano notevoli effetti cronici. I neurotrasmettitori come l'acetilcolina (che viene aumentata nel vallo sinaptico dai principi attivi organofosfati) sono molto importanti per lo sviluppo del cervello, e molti organofosfati hanno effetti neurotossici sugli organismi anche se esposti a bassi livelli.\nL'unico antidoto \u00e8 la somministrazione di pralidossima entro breve tempo, (prima cio\u00e8 che il legame tra organofosfato e AchE diventi irreversibile) e atropina, per contrastare gli effetti tossici dell'Ach ad alte dosi."}
{"id": "1518100", "revid": "1272592", "url": "https://it.wikipedia.org/wiki?curid=1518100", "title": "Chiesa dei Santi Martino e Stefano (San Miniato)", "text": "La chiesa dei Santi Martino e Stefano si trova a San Miniato Basso, frazione del comune di San Miniato, in provincia di Pisa, diocesi di San Miniato.\nStoria e descrizione.\nLa chiesa fu costruita nel 1780 per ordine del granduca Pietro Leopoldo, in seguito alla soppressione delle parrocchie di San Martino in Faognana e Santo Stefano all'Ontraino."}
{"id": "1518102", "revid": "1305772", "url": "https://it.wikipedia.org/wiki?curid=1518102", "title": "SimPark", "text": "Sim Park \u00e8 un videogioco strategico sviluppato dalla Maxis nel 1996 dove lo scopo del gioco \u00e8 coltivare e maneggiare un parco riuscito. Simile a SimTown, \u00e8 progettato pi\u00f9 per i bambini di media et\u00e0. SimPark tenta di mostrare soprattutto l'importanza di un equilibrio ecologico. Potrebbe essere ben considerato come una piccola versione di SimIsle."}
{"id": "1518105", "revid": "729019", "url": "https://it.wikipedia.org/wiki?curid=1518105", "title": "Tangoa", "text": "Tangoa \u00e8 una piccola isola del Pacifico nello Stato di Vanuatu.\nSi trova poco a sud dell'isola di Espiritu Santo. Appartiene alla Provincia di Sanma."}
{"id": "1518106", "revid": "404449", "url": "https://it.wikipedia.org/wiki?curid=1518106", "title": "Ubaldo Bellugi", "text": "Biografia.\nNato a Borgo del Ponte, intorno a lui si raccolse il primo nucleo del movimento fascista a Massa il 30 aprile 1921. Venne eletto consigliere comunale nell\u2019ottobre del 1922, poi assessore supplente e quindi effettivo.\nDa maggio a dicembre del 1925 nominato Pro-Sindaco e poi, nel 1926 Commissario Regio. Dal 17 gennaio 1927 \u00e8 il primo Podest\u00e0 di Massa, una carica che ricopre ininterrottamente sino al 29 marzo del 1938. data delle sue dimissioni. In questa veste diede alla sua citt\u00e0 un assetto moderno, con opere pubbliche imponenti ed innovative. \n\"\"L'ultimo Maggio\", scritto con lo pseudonimo \"Frigidus\", risulta essere tra le sue prime opere per il teatro. \"La Via N\u00f2a\", quella che gli dette il successo nazionale, fu tradotta in dialetto veneziano dal pi\u00f9 famoso attore teatrale dialettale di quel tempo, Cesco Baseggio, che la mise in cartellone e con la sua compagnia la rappresent\u00f2 in varie citt\u00e0 italiane.\nLa produzione artistica del Bellugi, si scandisce lentamente nel tempo: suo \u00e8 il testo del prologo alla commedia in massese \"Baltromeo calzolaro\"\", di Paolo Ferrari, autore fondamentale per il teatro italiano, modenese di nascita e massese di adozione.\nIl \"Prologo al Baltr\u00f2\" venne scritto dal Bellugi in occasione della rappresentazione dell'opera del Ferrari al Teatro Astor di Massa, nella primavera del 1952. Negli anni intorno al 1960 nacquero altre quattro commedie in massese del Bellugi tra cui \"\"Gente del Ponto\" che ottenne un buon successo al Teatro Guglielmi.\nLa principale opera poetica dialettale del Bellugi \u00e8 \"Pan fatto 'n c\u00e0\" pubblicata nel 1970 e composta da 29 poesie. \nNel campo della drammaturgia spicca il \"Giulio Cibo\", pubblicato nel 1981 dalla Deputazione di Storia Patria per le Antiche Provincie Modenesi, Sezione di Massa e Carrara. Il dramma, tratto dal testo storico di un altro illustre cittadino massese, il conte Luigi Staffetti (1869-1929), venne adattato per la Rai, che ne aveva stabilito l'allestimento, poi non voluto realizzare, per la messa in onda televisiva.\nUltimo, ma non certo minore aspetto letterario del Bellugi fu quello di autore di fiabe per bambini. \"La bisaccia delle fiabe\", \"Fiabe in cielo\", \"L'ultimo centauro\" In questo settore, con \"La citt\u00e0 delle navi\", pubblicata nella raccolta \"Fiabe di Mare\", Bellugi vinse nel 1972 la settima edizione dell'\"\u00c1ncora d'oro\"\", premio annuale bandito dal comune di Genova in occasione del Salone nautico, per promuovere racconti inediti di argomento marinaresco."}
{"id": "1518107", "revid": "767487", "url": "https://it.wikipedia.org/wiki?curid=1518107", "title": "Resurrectio", "text": "Resurrectio \u00e8 un film drammatico italiano del 1931, scritto e diretto da Alessandro Blasetti.\nTrama.\nUn direttore d'orchestra, deluso e amareggiato perch\u00e9 abbandonato dall'amante, arriva sull'orlo del suicidio. Sta per mettere in atto il suo proposito ma nello stesso momento si trova a dover salvare un bambino che sta per essere investito da un camion. Qui l'incontro con una graziosa e sensibile fanciulla, che aveva gi\u00e0 incontrato sull'autobus e che lo aveva seguito.\nDa questo momento decide di rompere ogni legame con il passato e si dedica con rinnovato vigore alla sua musica. E in questo modo comincer\u00e0 la sua resurrezione.\nProduzione.\n\"Resurrectio\" \u00e8 il primo film prodotto dalla nuova Cines di Stefano Pittaluga e il primo film sonoro italiano, distribuito per\u00f2 solo nel 1931 dopo il successivo \"La canzone dell'amore\" di Gennaro Righelli, per considerazioni di natura commerciale.\nBlasetti, per la prima e ultima volta soggettista e sceneggiatore unico di un suo film, lo defin\u00ec \u00abil pi\u00f9 colossale insuccesso della mia vita\u00bb, ma il film va giudicato soprattutto per il suo carattere sperimentale e pionieristico.\nNe esiste soltanto la copia negativa, depositata presso la Cineteca Nazionale."}
{"id": "1518109", "revid": "156618", "url": "https://it.wikipedia.org/wiki?curid=1518109", "title": "Carlo II di Scozia", "text": ""}
{"id": "1518110", "revid": "95251", "url": "https://it.wikipedia.org/wiki?curid=1518110", "title": "Grande Armata Danese", "text": ""}
{"id": "1518111", "revid": "228587", "url": "https://it.wikipedia.org/wiki?curid=1518111", "title": "BC Rail", "text": "La BC Rail, conosciuta come British Columbia Railway dal 1972 al 1984 e come Pacific Great Eastern Railway prima del 1972, \u00e8 stata una societ\u00e0 canadese della provincia della Columbia Britannica operante nel settore ferroviario tra il 1912 ed il 2004. Era una ferrovia regionale di classe II e la terza per grandezza nel Canada, gestendo linee principali per 2.320 km (1.441 miglia). Il governo provinciale ne fu il proprietario dal 1918 al 2004, quando fu venduta alla societ\u00e0 Canadian National Railway.\nFondata nel 1912, la ferrovia fu acquisita dal governo provinciale nel 1918 dopo che aveva incontrato gravi difficolt\u00e0 finanziarie. Rimanendo una ferrovia che portava \"da nessun luogo a nessun luogo\" per oltre 30 anni, non passando attraverso nessuna grande citt\u00e0 n\u00e9 interscambiandosi con nessun'altra ferrovia, si ingrand\u00ec significativamente solamente tra il 1949 ed il 1984. \u00c8 sempre stata soprattutto una societ\u00e0 di trasporto merci, offriva anche servizio passeggeri come anche servizi di escursione turistica, da notare il treno da escursione \"Royal Hudson\". L'operativit\u00e0 della ferrovia non fu sempre in attivo, non generando cio\u00e8 profitto, anzi per l'accumulo di debiti fu a volte teatro di scontri politici.\nStoria.\n1912\u20131948.\nLa Pacific Great Eastern Railway (PGE) fu fondata il 27 febbraio 1912, al fine di costruire una linea da Vancouver verso una connessione a nord con la \"Grand Trunk Pacific Railway\" (GTP) a Prince George. Sebbene indipendente dalla GTP, la PGE si accord\u00f2 perch\u00e9 la GTP, che aveva il terminale ovest nel porto di Prince Rupert all'estremo nord, potesse usare le proprie linee per accedere a Vancouver. La ferrovia prese il nome dall'assonanza con la Great Eastern Railway dell'Inghilterra. I propri finanziatori erano Timothy Foley, Patrick Welch e John Stewart, la loro societ\u00e0 di costruzione stava dietro agli appalti sulle maggiori ferrovie del Nord America. Dopo la fondazione, la PGE rilev\u00f2 la \"Howe Sound\" e la \"Northern Railway\", che, a quel momento, avevano costruito 15\u00a0km (9 miglia) di binari a nord di Squamish. Il governo della Columbia Britannica concesse alla ferrovia un fondo di garanzia al 4% di interessi sulle obbligazioni di costruzione della ferrovia (pi\u00f9 tardi incrementati a 4,5% per rendere le obbligazioni vendibili).\nDal 1915 la linea fu aperta da Squamish per 283\u00a0km (176 miglia) verso Chasm a nord. Ma la ferrovia stava cominciando ad avere scarsezza di fondi. Nel 1915 non riusc\u00ec a pagare una cedola degli interessi sul prestito, obbligando il governo provinciale ad intervenire sulla garanzia del proprio prestito. Nella campagna elettorale provinciale del 1916, il Partito Liberale sostenne che parte del denaro anticipato per i pagamenti in garanzia delle obbligazioni della ferrovia fossero, invece, andati nei fondi elettorali per la campagna del Partito Conservatore. Alle elezioni i conservatori, che avevano vinto tutti i seggi nella legislatura precedente (elezioni del 1912), furono sconfitti dai Liberali. I Liberali, allora, chiamarono in giudizio Foley, Welch e Stewart per restituire 5 milioni di dollari di fondi evidentemente mancanti. All'inizio del 1918, i finanziatori della ferrovia accettarono di pagare al governo 1,1 milioni di dollari e cedere la ferrovia al governo.\nQuando il governo acquis\u00ec la ferrovia, erano stati completati due tronconi separati del tracciato: una piccola sezione, tra North Vancouver e Horseshoe Bay, ed un'altra tra Squamish e Clinton. Nel 1921 il governo provinciale aveva esteso la ferrovia fino a 24\u00a0km (15 miglia) a nord di Quesnel, ancora 32\u00a0km a sud della connessione con Prince George, ma non fu prolungata oltre. Il tracciato a nord di Quesnel, pi\u00f9 tardi, fu rimosso. La costruzione della linea tra Horseshoe Bay e Squamish fu ritenuta di bassa priorit\u00e0 in quanto c'era gi\u00e0 una servizio di chiatte operativo tra Squamish e Vancouver, inoltre la ferrovia voleva interrompere le operazioni sulla linea Noth Vancouver-Horseshoe Bay. Comunque, la societ\u00e0 ferroviaria aveva un accordo con la municipalit\u00e0 di West Vancouver per fornire servizio passeggeri, che non fu in grado di aggirare fino al 1928, quando pag\u00f2 alla citt\u00e0 140.000 dollari in supporto al proprio programma di costruzione di una strada. L'ultimo treno sulla linea transit\u00f2 il 29 novembre 1928, e la tratta cadde in disuso, ma non fu mai ufficialmente abbandonata.\nPer i successivi 20 anni la ferrovia continu\u00f2 ad andare \"dal nulla al nulla\". Non aveva connessioni con nessun'altra ferrovia e non c'era nessun grande centro urbano sul suo percorso. Rimase in esercizio principalmente per connettere le attivit\u00e0 di legname e minerarie all'interno della Columbia Britannica con la citt\u00e0 costiera di Squamish, da dove, poi, le materie prime potevano essere trasportate via mare. Il governo aveva ancora intenzione di prolungare la ferrovia fino a Prince George, ma le risorse per farlo non furono mai disponibili, specialmente durante la grande depressione e la seconda guerra mondiale. Lo stato deplorevole della ferrovia le valse soprannomi quali \"Province's Great Expense\" (la grande spesa della provincia), \"Prince George Eventually\" (Forse un giorno Prince George), \"Past God's Endurance\" (l'impresa del Dio passato) e \"Please Go Easy\" (Per favore vacci piano).\n1949\u20131971.\nDal 1949, la Pacific Great Eastern inizi\u00f2 ad espandersi. I binari furono posati a nord di Quesnel verso la congiunzione con la Canadian National Railway a Prince George. La linea fu aperta il giorno 1\u00ba novembre 1952. Tra il 1953 ed il 1956 la PGE costru\u00ec una linea tra Squamish e Noth Vancouver. La societ\u00e0 ferroviaria si valse del proprio precedente diritto di passaggio tra North Vancouver e Horseshoe Bay, per lo sgomento di diversi residenti di West Vancouver, i quali, ritenendo erratamente che la ferrovia fosse stata abbandonata, ne avevano invaso i terreni. La linea fu aperta il 27 agosto 1956. Nel 1958 la PGE aveva gi\u00e0 raggiunto Fort S. John e Dawson Creek a nord di Prince George.\nNel 1958 il premier della Columbia Britannica, W.A.C. Bennett promise che avrebbe esteso la ferrovia fino allo Yukon e all'Alaska, cos\u00ec ulteriori prolungamenti della ferrovia furono avviati negli anni sessanta. Un troncone di 37\u00a0km (23 miglia) fu costruito fino a Mackenzie. Una terza linea fu prolungata ad ovest dalla linea principale (un po' a nord di Prince George) fino a Fort St. James, questa fu completata il giorno 1\u00ba agosto 1968. La maggiore costruzione intrapresa negli anni sessanta fu l'estensione della linea principale da Fort St. John per 400\u00a0km a nord fino a Fort Nelson, a meno di 160\u00a0km dallo Yukon. La sottosezione di Fort Nelson fu aperta dal premier Bennett il 10 settembre 1971. Sfortunatamente, l'apertura della linea fu offuscata dal deragliamento del treno inaugurale a sud di Williams Lake, a sud di Prince George.\n1972-1989.\nDurante questo periodo la ferrovia sub\u00ec due modifiche del proprio nome. Nel 1972 la ferrovia prese il nome di British Columbia Railway (BCR). Nel 1984, la BCR fu ristrutturata. Sotto la nuova organizzazione fu creata la BC Rail Ltd., detenuta congiuntamente dalla British Columbia Railway Company (BCRC) e da una sua sussidiaria, la BCR Properties Ltd. Da allora le attivit\u00e0 ferroviarie divennero note come BC Rail.\nNel 1973 il governo della Columbia Britannica compr\u00f2 e ristruttur\u00f2 una locomotiva a vapore (rodiggio 4-6-4) della Canadian Pacific Railway del tipo conosciuto come \"Royal Hudson\", nome che Giorgio VI permise fosse associato alla classe dopo che la Canadian Pacific Railway ne us\u00f2 uno sul treno reale nel 1939. La locomotiva acquistata dal governo, con numero di serie 2860, fu costruita nel 1940 e fu la prima costruita come Royal Hudson. Il governo, in seguito, la prest\u00f2 alla British Columbia Railway, che inizi\u00f2 un servizio turistico di escursione con la locomotiva tra North Vancouver e Squamish in 20 giugno 1974. Il treno faceva servizio tra giugno e settembre dal mercoled\u00ec alla domenica.\nNegli anni sessanta era stata progettata una nuova linea verso nordovest da Fort St. James a Dease Lake, a 663\u00a0km (412 miglia) di distanza. Il 15 ottobre 1973 furono aperti i primi 201\u00a0km (125 miglia) di estensione fino a Lovell. Il costo della linea, comunque, fu significativamente maggiore delle stime. Gli appaltatori che lavoravano sulla linea affermarono che la societ\u00e0 ferroviaria li aveva tratti in inganno sulla quantit\u00e0 di lavoro necessario cos\u00ec da ottenere basse offerte e la portarono in tribunale.\nLa linea verso Dease Lake stava cominciando ad apparire sempre pi\u00f9 diseconomica. C'era un declino nella domanda mondiale di amianto e rame, le due principali materie prime che dovevano essere trasportate sulla linea. Inoltre, l'autostrada Cassiar che gi\u00e0 serviva Dease Lake era stata recentemente potenziata. Tutto ci\u00f2, combinato ai costi crescenti di costruzione, rese la linea per Dease Lake non pi\u00f9 giustificabile, cos\u00ec i lavori si interruppero il 5 aprile 1977. Erano stati posati binari fino a Jackson, 423\u00a0km (263 miglia) da Fort St. James, e spianamenti e pulizie erano in corso sul resto dell'estensione, che fino a quel punto era costata 168 milioni di dollari, molto pi\u00f9 del doppio delle stime iniziali. Il tracciato \u00e8 visibile su Google Earth fino a Dease Lake, attraverso le piccole cittadine di Leo Creek e Takla Landing.\nIl management e gli operativi della societ\u00e0 furono chiamati in giudizio e il 7 febbraio 1977 il governo provinciale istitu\u00ec una commissione reale, la commissione reale McKenzie, perch\u00e9 investigasse sull'operato della ferrovia. Il 25 agosto 1978 fu pubblicata la relazione finale. Si raccomandava che la costruzione venisse interrotta al chilometro 239 (149\u00ba miglio) del tracciato tra Dease Lake e la fine della ferrovia del tempo, e che i treni facessero capolinea a Driftwood, a 33\u00a0km (20 miglia) dopo Lovell. Il resto del tracciato sarebbe rimasto in loco, ma senza essere usato. Nel 1983, dopo che le operazioni di scarico cessarono a Driftwood ed il traffico diminu\u00ec drasticamente, la linea per Dease Lake fu chiusa. Comunque, venne riaperta nel 1991 e, al 2005, si estende fino ad un luogo chiamato Chimpunk, ancora oltre il km 281 a sud di Dease Lake. Molte altre raccomandazioni della commissione, incluso l'abbandono della linea di Forth Nelson e la dismissione delle attivit\u00e0 non profittevoli, come i servizi passeggeri, non furono seguite.\nNei primi anni ottanta la ferrovia costru\u00ec una nuova linea e ne acquist\u00f2 un'altra. La Tiumble Ridge Sbdivision, un ramo di linea elettrificata di 132\u00a0km (82 miglia), fu aperta nel 1983 verso le miniere di Quintette e Wolverine, due miniere di carbone a nordest di Prince George che producevano carbone per il Giappone. Rappresenta il valico ferroviario pi\u00f9 basso delle Montagne Rocciose a 1.163 m s.l.m. (3.815 piedi). Presenta 2 grandi tunnel sotto le montagne: il \"Table Tunnel\" di 9\u00a0km (5,6 miglia) e il \"Wolverine Tunnel\" di 6\u00a0km (3,7 miglia). Avendo una linea elettrificata ed essendo vicino alla diga W. A. C. Bennett e alle linee di trasmissione, fu una delle poche linee merci elettrificate del Nord America. Sebbene all'inizio fosse profittevole, il traffico sulla linea non raggiunse mai il livello inizialmente previsto, e dagli anni novanta fu di meno di un treno al giorno. La ferrovia fece molti debiti nella costruzione del ramo di linea e le attivit\u00e0 costose e non profittevoli non potevano riuscire a ripagare il debito. Nel 1984 la BC Rail acquist\u00f2 la \"British Columbia Harbours Board Railway\", una linea di 37\u00a0km (23 miglia) che connette 3 ferrovie di classe 1 con Robert Bank, un terminale oceanico che gestisce il traffico di carbone. Da quando la linea fu costruita nel 1969, era gi\u00e0 stata data in prestito in successione alla Canadian Pacific Railway, alla Burlington Northern Railroad e alla Canadian National Railway.\n1990\u20132003.\nNei primi anni novanta il governo provinciale ridusse i sussidi alla BC Rail. Come risultato, l'azienda, appesantita dai molti servizi in perdita che le venivano richiesti, vide il proprio monte debiti incrementare di sei volte tra il 1991 ed il 2001.\nNegli anni 90, BC Rail si espanse nelle operazioni di trasporto navale, acquisendo nel 1993 l'operatore Vancouver Wharves e nel 1998 la Canadian Stevedoring e la sua sussidiaria Casco Terminals. Nel 1999 queste operazioni divennero le tre divisioni operative di un nuovo soggetto: BCR Marine. Il BCR Group divenne la holding proprietaria sia della BCR Marine che della BC Rail. All'inizio del 2003, cercando di ridurre il grande debito della ferrovia, BCR Group vendette gli asset di BCR Marine, tranne che il Vancouver Wharves (che non rientr\u00f2 neanche nella seguente vendita di BC Rail alla Canadian National, e rimane una azienda della Corona provinciale.\nIl 19 agosto 2000 la miniera di Quintette venne chiusa e la porzione della suddivisione Tumbler Ridge tra Teck e Quinette fu abbandonata. Le ultime locomotive elettriche corsero sulla linea il 29 settembre 2000, dopodich\u00e9 la linea venne percorsa solo da locomotive diesel. La miniera di Wolverine chiuse il 10 aprile 2003 e in seguito i rimanenti 112\u00a0km della suddivisione Tumble Ridge tra Teck e Wakely furono abbandonati, sebbene i binari siano ancora posati in luogo. Le locomotive elettriche furono spostate a sud a Tacoma, nello Stato di Washington, dove sono in fase di smantellamento da parte della CEECO Rail Services. Una delle locomotive (6001) fu acquistata dalla famiglia di Paul D. Roy che la don\u00f2 al \"British Columbia Railway &amp; Forest Industry Museum\", dove \u00e8 ancora conservata."}
{"id": "1518112", "revid": "212348", "url": "https://it.wikipedia.org/wiki?curid=1518112", "title": "Proterosuchidae", "text": "I proterosuchidi (Proterosuchidae) sono un gruppo di rettili arcosauromorfi, vissuti tra il Permiano superiore e il Triassico inferiore (260 - 245 milioni di anni fa).\nDescrizione.\nSimili a piccoli coccodrilli, i proterosuchidi furono i pi\u00f9 antichi arcosauromorfi; questi primitivi parenti dei coccodrilli e dei dinosauri apparvero quando la Terra era ancora dominata dai rettili \u2013 mammiferi, nel Permiano superiore. Il corpo era basso e allungato, e le corte zampe sporgevano ai lati del corpo; la coda era allungata e serviva molto probabilmente a garantire stabilit\u00e0 sulla terraferma e agilit\u00e0 durante il nuoto. I proterosuchidi, in genere, non superavano i due metri di lunghezza.\nClassificazione.\nI proterosuchidi erano un tempo considerati veri arcosauri ed erano posti nel grande gruppo artificiale dei tecodonti. Attualmente sono considerati pi\u00f9 primitivi dei veri arcosauri, anche se sono posti all'origine del gruppo.\nI proterosuchidi rappresentano forse la prima radiazione adattativa di arcosauriformi. \u00c8 possibile che alcuni membri di questo gruppo, nel corso del Triassico inferiore, abbiano dato origine agli eritrosuchidi, grandi arcosauriformi pi\u00f9 specializzati.\nLa prima forma nota \u00e8 \"Archosaurus rossicus\", del Permiano superiore della Russia, dotato di un cranio corto e di occhi grandi. Le forme successive, come \"Proterosuchus\" del Triassico inferiore sudafricano, erano dotate di una mascella allungatissima e notevolmente incurvata, che andava a sovrastare la mandibola. Questa caratteristica \u00e8 ancor pi\u00f9 accentuate in alcune specie cinesi (\"Chasmatosaurus\" \"yuani\"). Altre forme sono note in Russia (\"Chasmatosuchus\"), in Australia (\"Tasmaniosaurus\" e \"Kalisuchus\") e forse in India (\"Ankistrodon\").\nAlcuni studi considerano i proterosuchidi un raggruppamento parafiletico: questi animali non formerebbero un vero clade con un singolo antenato comune e i proterosuchidi come unici discendenti. Sembra invece che formassero una catena di arcosauriformi basali successivi (Ezcurra et al., 2010). Qui di seguito \u00e8 rappresentato il cladogramma di questo studio, che identifica la posizione dei \"proterosuchidi\" nell'ambito degli arcosauriformi:\nLa classificazione tradizionale dei membri dei proterosuchidi \u00e8 la seguente:\n \u2020Proterosuchidae\n |-- \u2020\"Archosaurus rossicus\"\n |?- \u2020\"Blomia georgii\"\n |--o \u2020\"Chasmatosaurus\"\n | |-- \u2020\"C.\" \"yuani\"\n | `-- \u2020\"C.\" \"ultimus\"\n |-- \u2020\"Chasmatosuchus rossicus\"\n |?- \u2020\"Exilisuchus tubercularis\"\n |?- \u2020\"Gamosaurus lozovskii\"\n |-- \u2020\"Kalisuchus rewanensis\"\n |-- \u2020\"Proterosuchus fergusi\" [\"Chasmatosaurus vanhoepeni\"]\n |?- \u2020\"Sarmatosuchus otschevi\"\n |-- \u2020\"Tasmaniosaurus triassicus\"\n `?- \u2020\"Vonhuenia friedrichi\"\nPaleoecologia.\nNon \u00e8 chiaro lo stile di vita dei proterosuchidi. Il cranio allungato e la mascella ricurva verso il basso fa supporre che si cibavassero di pesci e altri piccoli vertebrati, che catturavano con le mascelle incurvate all'ingi\u00f9 e dotate di lunghi denti. \u00c8 possibile, per\u00f2, che vivessero in ambienti lontani dall'acqua e che cacciassero le loro prede sulla terraferma. La forma del muso potrebbe anche far pensare a dei divoratori di carogne."}
{"id": "1518113", "revid": "125423826", "url": "https://it.wikipedia.org/wiki?curid=1518113", "title": "Acetammide", "text": "L'acetammide \u00e8 un composto organico di formula , ammide dell'acido acetico. In condizioni standard appare come un solido cristallino igroscopico con sistema esagonale, di colore incolore, inodore ed amaro al gusto. L'acetammide risulta molto solubile nei solventi polari come l'acqua (sono sufficienti circa 0,5 ml per solubilizzare 1 g di sostanza), l'etanolo (0,5 g/ml) e la piridina (0,17 g/ml), ed \u00e8 altress\u00ec solubile in solventi organici quali cloroformio, glicerolo e benzene riscaldato, risultando anche parzialmente solubile nel dietiletere. Trova largo impiego a livello industriale, principalmente come solvente, come plastificante e in sintesi organiche di varia natura (tra i derivati degni di nota il DMA e la TAA).\nSintesi.\nL'acetammide pu\u00f2 essere sintetizzata in differenti metodi\u02d0 in laboratorio si produce dall'acetato di ammonio per disidratazione. \nLa sintesi comincia con la miscelazione proporzionale diretta tra l'ammoniaca e l'ossiacido acetico, determinando la formazione di sali di acetato d'ammonio. Questo accade perch\u00e9 la reazione tra i due composti determina il legamento dell'atomo d'idrogeno appartenente al gruppo carbossilico dell'ossiacido acetico con l'atomo d'azoto dell'ammoniaca, venendo a formare uno ione negativo di acetato e distintamente uno ione positivo d'ammonio, i quali si trattengono a causa delle due cariche elettriche opposte e ne formano il relativo composto chimico: l'acetato d'ammonio. Un conseguente lento riscaldamento del composto in questione determina la produzione di acqua, che deriva dalla riduzione termica dell'acetato d'ammonio, e acetammide, il prodotto finale di questo processo complessivo di sintesi organica. \nAlternativamente l'acetammide pu\u00f2 essere ottenuta con una buona resa mediante l'ammonolisi dell'acetilacetone nelle stesse condizioni utilizzate nell'aminazione riduttiva.\nPer quanto riguarda i metodi industrali, essi sono analoghi a quelli usati in laboratorio. L'acetammide viene prodotta disidratando l'acetato di ammonio o tramite l'idrolisi dell'acetonitrile, un sottoprodotto della produzione dell'acrilonitrile.\nAbbondanza e disponibilit\u00e0.\nL'acetammide \u00e8 stata rilevata vicino al centro della galassia della Via Lattea. Questa scoperta supporta la teoria che le molecole organiche tipiche degli esseri viventi possono formarsi anche nello spazio.\nIl 30 luglio 2015, la sonda Philae, ha effettuato delle misurazioni sulla superficie della cometa 67/P, che hanno rivelato sedici composti organici, tra i quali: l'acetammide, l'acetone, l'isocianato di metile e la propionaldeide, mai visti prima su una cometa.\nApplicazioni.\nViene utilizzata come precursore della tioacetammide. Inoltre trova largo impiego a livello industriale, principalmente come solvente, come plastificante e in sintesi organiche di varia natura (tra i derivati degni di nota il DMA e la TAA)."}
{"id": "1518119", "revid": "729019", "url": "https://it.wikipedia.org/wiki?curid=1518119", "title": "Mav\u00e9a", "text": "Mavea (o Mavia) \u00e8 una piccola isola del Pacifico nello Stato di Vanuatu.\nSi trova 2,5\u00a0km al largo della costa est dell'isola di Espiritu Santo. L'isola occupa una superficie di con un'altitudine media di ed \u00e8 ricoperta da una folta vegetazione. Sono presenti alcuni piccoli villaggi con una popolazione complessiva di 207 abitanti secondo un censimento del 2009. Sull'isola si parla la lingua mavea."}
{"id": "1518120", "revid": "287204", "url": "https://it.wikipedia.org/wiki?curid=1518120", "title": "Mavea", "text": ""}
{"id": "1518122", "revid": "287204", "url": "https://it.wikipedia.org/wiki?curid=1518122", "title": "Cristofano Malvezzi", "text": "Biografia.\nCristofano (o Cristoforo) Malvezzi fu uno dei maggiori compositori attivi a Firenze, durante il periodo di transizione verso la musica barocca. \nAllievo di Francesco Corteccia, gli succedette nell'incarico di maestro di cappella del Granduca di Toscana, e del Duomo. Fu il curatore dell'edizione degli \"Intermedi et concerti\" composti per la commedia La Pellegrina rappresentata nel 1589, primo esempio di musica polifonica composta per il teatro prima dell'epoca del Melodramma. \nAnche il fratello minore, Alberigo (1550\u20131615), fu un organista e compositore attivo a Firenze negli stessi anni. Tra i tanti allievi del Malvezzi pu\u00f2 essere menzionato Jacopo Peri, spesso definito \"l'inventore dell'opera lirica\"."}
{"id": "1518123", "revid": "174925", "url": "https://it.wikipedia.org/wiki?curid=1518123", "title": "Fox-trot", "text": ""}
{"id": "1518124", "revid": "122987307", "url": "https://it.wikipedia.org/wiki?curid=1518124", "title": "Panavia Aircraft", "text": "\"Panavia Aircraft\" GmbH \u00e8 una compagnia multinazionale costituita dalle tre nazioni partner, Germania, Italia e Regno Unito, per la creazione del progetto \"Multi Role Combat Aircraft\" (\"MRCA-Multi Role Combat Aircraft\") Tornado. L'azienda \u00e8 basata e registrata in Germania con sede vicino all'aeroporto di Monaco di Baviera.\nAziende partner.\nIl consorzio \u00e8 formato da tre partner con le seguenti quote societarie:\nA nome della Panavia Aircraft GmbH sono responsabili nei rispettivi paesi per lo sviluppo, la produzione e l'approvvigionamento delle apparecchiature e dei componenti Tornado.\nLeonardo ha la responsabilit\u00e0 per le ali i test di rifornimento e le specifiche tecniche italiane, BAE per la parte anteriore e posteriore della fusoliera compresa l'impennaggio, per il sedile eiettabile e il sistema idraulico, il display e le contromisure elettroniche e le specifiche tecniche britanniche, ed EADS per la fusoliera centrale, l'avionica, il sistema di controllo del volo (Flight Control System - FCS), il carrello d'atterraggio, i sistemi di navigazione, telecomunicazione e radar e le specifiche tecniche tedesche. Allo stesso modo, \u00e8 condivisa la competenza per i motori, le attrezzature generali e l'avionica.\nTurbo-Union Limited.\nLa Turbo Union Limited \u00e8 un consorzio nato a Bristol (UK) nel 1969 per la gestione dello sviluppo del motore RB199 che equipaggia il Panavia Tornado.\nPartner.\nIl consorzio \u00e8 cos\u00ec composto:"}
{"id": "1518127", "revid": "117050960", "url": "https://it.wikipedia.org/wiki?curid=1518127", "title": "La Palma (Cagliari)", "text": "La Palma \u00e8 un quartiere della citt\u00e0 di Cagliari, che sorge tra le suggestive saline e la famosa spiaggia del Poetto, e collegato col Quartiere del Sole \"tramite\" Via Favonio.\nTipologia.\n\u00c8 un quartiere di piccola estensione, delimitato dalle grandi via Tramontana e viale Poetto e dalle saline di Molentargius. La via interna principale, via Favonio, termina nel vicino Quartiere del Sole. Qui si trova la vecchia \"Chiesetta delle saline\" e la nuova chiesa del SS. Nome di Maria, sorta agli inizi degli anni ottanta. Nel quartiere si trova anche la sede della circoscrizione numero 5 che comprende altri sette quartieri della citt\u00e0. Sorgono inoltre una scuola media (C. Colombo), elementare e una materna, delle societ\u00e0 sportive di basket e calcio, e vengono proposte diverse opportunit\u00e0 di aggregazione giovanile grazie al gruppo scout che vi opera.\nConfina con i quartieri Poetto, San Bartolomeo ed \u00e8 sita accanto al Quartiere del Sole.\nIl quartiere \u00e8 predominato da quella che una volta era edilizia agevolata, ma a differenza di altri quartieri della citt\u00e0 qui si sono costruiti palazzi di circa tre/quattro piani e non sono rare le abitazioni con giardino.\nNegli anni settanta il quartiere ha conosciuto un periodo di difficolt\u00e0, diventando crocevia di spaccio di stupefacenti, periodo fortunatamente terminato negli anni 80 e oggi La Palma \u00e8 uno dei quartieri residenziali pi\u00f9 vivibili della citt\u00e0 grazie alla presenza di spazi verdi e aree pubbliche. Si deve riconoscere, indipendentemente dalle idee religiose, l'importante funzione di aggregazione della locale parrocchia che in particolare negli anni 90 \u00e8 stata molto attiva nel coinvolgere i ragazzi in numerose attivit\u00e0 sociali. Sotto una nuova direzione, le attivit\u00e0 sono riprese all'interno dell'oratorio del quartiere, coinvolgendo anche l'ampio gruppo scout della parrocchia. \nNella stagione calcistica 1989/1990 la squadra di calcio del quartiere, il La Palma Calcio, \u00e8 stata la seconda squadra della citt\u00e0 di Cagliari a disputare un campionato professionistico, partecipando al campionato di Serie C2."}
{"id": "1518129", "revid": "287204", "url": "https://it.wikipedia.org/wiki?curid=1518129", "title": "Hubert Gerhard", "text": "Biografia.\nCome molti artisti a lui contemporanei, prefer\u00ec allontanarsi dall'Olanda a causa dei conflitti religiosi e della polemica iconoclastica.\nNel decennio che va dal 1570 al 1580 visse in Italia, soprattutto a Firenze, dove conobbe Giambologna, che suscit\u00f2 in lui una grande ammirazione e da cui rest\u00f2 profondamente influenzato.\nIl suo stile artistico si pu\u00f2 definire vicino a quello italianizzante che si diffuse nel nord Europa alla fine del Cinquecento, prendendo spunto dal Manierismo toscano.\nFece conoscere, presso le corti tedesche, le forme del Giambologna, seppur aggiornate in linea con lo spirito nordico, e fu l'iniziatore del movimento barocco.\nDal 1581 al 1595 fu attivo a Kircheim, nel castello dei Fugger, lavorando assieme all'italiano Carlo Pallago. In questo luogo realizz\u00f2 una dozzina di statue oltre alle fontane nel giardino, tra le quali spicca quella raffigurante l'imperatore Augusto . Alcune delle sue opere sono esposte al Museo di Monaco, tra le quali si pu\u00f2 citare il gruppo di \"Venere e Marte\".\nDal 1589 al 1591 oper\u00f2 ad Augusta, creando la fontana del municipio.\nNello stesso periodo lavor\u00f2, per conto del duca di Baviera, nella chiesa dei Gesuiti e per il mausoleo.\nSuccessivamente si spost\u00f2 a Innsbruck, al servizio del fratello dell'imperatore Massimiliano III d'Austria, dove rest\u00f2 fino al 1613 e realizz\u00f2 vari opere, dai ritratti equestri alle statue mitologiche e ai monumenti funerari.\nNegli ultimi anni della sua vita soggiorn\u00f2 a Monaco di Baviera.\nQuindi, complessivamente Gerhard ci ha lasciato Importanti lavori a Monaco di Baviera (ad esempio nella chiesa di San Michele, nella piazza di Santa Maria, nell'Hofgarten). \nDa notare che anche suo fratello, Hendrick, svolse l'attivit\u00e0 di artista, ad Amsterdam e a Danzica."}
{"id": "1518130", "revid": "767487", "url": "https://it.wikipedia.org/wiki?curid=1518130", "title": "Mariolino Barberis", "text": "Biografia.\nInizia a soli undici anni nel 1960, esibendosi in concorsi e manifestazioni in Piemonte, e partecipando ad un concorso per debuttanti a Laigueglia che vince; torna alla stessa manifestazione sia nel 1961 che nel 1962, vincendo anche queste edizioni.\nSuccessivamente incide alcuni brani per la ECO casa musicale di Milano (Monza).\nDotato di una buona voce, prende lezioni di canto dal Maestro Piero Pasero, continuando nel frattempo a studiare presso i salesiani, che incoraggiano la sua passione per la musica.\nNel 1964 partecipa al Festival di Castrocaro, il noto concorso per voci nuove, presentando la canzone \"La mia citt\u00e0\", e avendo come padrino Little Tony (ad ogni finalista ne era stato assegnato uno); viene notato da Teddy Reno che gli propone un contratto discografico con la ARC.\nL'anno successivo partecipa al Cantagiro 1965, nel girone B, classificandosi al primo posto con la canzone \"Il duca della luna\" (testo di Giancarlo Guardabassi, musica di Caligiani, arrangiamento di Ennio Morricone, con ai cori i \"Cantori Moderni\" di Alessandroni). \nPer via della sua voce estesa e melodica e per l'handicap alle gambe dovuto alla poliomielite avuta da bambino (che lo costringe a camminare con il bastone) viene soprannominato dalla stampa dell'epoca \"il Tajoli degli anni sessanta\".\nInizia ad esibirsi dal vivo facendosi accompagnare dai Flash, gruppo costituito da tre ragazzi torinesi (Marcello Capra alle chitarre, Angelo Girardi al basso e Marco Astarita alla batteria) che nel decennio successivo suoneranno in noti gruppi di progressive torinesi, come i Procession e Venegoni &amp; Co.\nL'anno successivo vince nuovamente il Cantagiro 1966 con Spiaggia d'argento e si esibisce in molte trasmissioni televisive, tra cui \"Settevoci\", condotta da Pippo Baudo.\nSuccessivamente cambia Casa Discografica, passando alla DKF Folklore, etichetta torinese legata allo studio di registrazione \"Format\" di Happy Ruggiero, e partecipa nel 1967 alla nona edizione del \"Festival della Canzone Veneta\" di Sandrigo con Salv\u00e9 Venesia.\nPer la DKF incide, tra le altre, una rivisitazione di Il posto mio brano presentato da Tony Renis al Festival di Sanremo 1968 e Questa \u00e8 la citt\u00e0, canzone di cui lo stesso Barberis \u00e8 autore con Ruggiero.\nCon il suo nome, Mario Barberis, incider\u00e0 successivamente per la Drums."}
{"id": "1518131", "revid": "767487", "url": "https://it.wikipedia.org/wiki?curid=1518131", "title": "Cic\u00e2rl\u0103u", "text": "Cic\u00e2rl\u0103u \u00e8 un comune della Romania di 4.025 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 4 villaggi: B\u00e2rg\u0103u, Cic\u00e2rl\u0103u, Ilba, Handalu Ilbei."}
{"id": "1518132", "revid": "287204", "url": "https://it.wikipedia.org/wiki?curid=1518132", "title": "Cicarlau", "text": ""}
{"id": "1518134", "revid": "767487", "url": "https://it.wikipedia.org/wiki?curid=1518134", "title": "Erythrosuchidae", "text": "Gli eritrosuchidi (Erythrosuchidae) sono un gruppo di grandi rettili arcosauromorfi, vissuti tra il Triassico inferiore e il Triassico medio (240-230 milioni di anni fa). I loro resti sono stati rinvenuti principalmente in Sudafrica, in Russia e in Cina.\nDescrizione.\nDotati di un corpo enorme e di una testa massiccia e quasi sproporzionata, questi animali erano i massimi predatori del Triassico inferiore, e andarono a riempire la nicchia ecologica lasciata vacante dalla scomparsa dei grandi gorgonopsi avvenuta alla fine del Permiano. Le zampe degli eritrosuchidi erano corte e robuste, posizionate leggermente ai lati del corpo. Questo permetteva loro di muoversi abbastanza agilmente nonostante la stazza, e di assalire prede grandi e piccole.\nGli eritrosuchidi erano arcosauriformi insolitamente grandi e robusti. Alcune caratteristiche li pongono in una posizione intermedia tra gli arcosauriformi pi\u00f9 arcaici e i pi\u00f9 derivati arcosauri. Ad esempio, gli eritrosuchidi erano sprovvisti di denti sul palato, presenti invece in altri arcosauriformi come \"Doswellia\" e gli euparkeriidi. Negli eritrosuchidi, inoltre, i centri vertebrali erano profondamente frastagliati su entrambi i lati, e differivano considerevolmente dalla forma solitamente cilindrica dei centri vertebrali di altri arcosauriformi antichi, ma erano simili a quelli degli arcosauri successivi.\nLa testa degli eritrosuchidi era solitamente grande e profonda. Una caratteristica distintiva degli eritrosuchidi era la forma del margine della mascella superiore: il margine inferiore della premascella (l'osso al termine della mascella superiore) era pi\u00f9 basso del margine della mascella (ovvero l'osso dietro la premascella). In questo modo si formava una sorta di \"scalino\" che rendeva inconfondibile il cranio degli eritrosuchidi. \nGli eritrosuchidi, inoltre, sono notevoli per essere i primi fra gli arcosauriformi a possedere una pelvi triradiata, con tre aree che si estendevano formate da tre ossa: un ilio, un pube allungato e un ischio. Anche se piccolo, il quarto trocantere (una cresta sul femore che funziona come punto d'inserzione per la muscolatura negli arcosauri) era gi\u00e0 apparso. La pelvi triradiata e il quarto trocantere sono entrambi caratteri che indicano che gli eritrosuchidi possedevano una statura quasi eretta, simile a quella degli arcosauri successivi. Arcosauriformi pi\u00f9 basali come i proterosuchidi erano invece sprovvisti di questi caratteri e probabilmente adottavano un'andatura pi\u00f9 strisciante.\nClassificazione.\nGli eritrosuchidi, un tempo raggruppati nel \u201ctaxon calderone\u201d dei tecodonti, erano in realt\u00e0 parenti primitivi degli arcosauri, dotati ancora di un'articolazione primitiva delle caviglie. La loro origine va ricercata nell'affine famiglia dei proterosuchidi (Proterosuchidae), pi\u00f9 piccoli e forse legati a un ambiente semiacquatico.\nUn tempo entrambi i gruppi venivano classificati nel sottordine Proterosuchia, ma questa classificazione non \u00e8 pi\u00f9 usata dai paleontologi, che ora impiegano un approccio cladistico. Secondo le nuove classificazioni, gli eritrosuchidi costituiscono un clade di arcosauriformi al di fuori degli arcosauri veri e propri. La presenza di alcuni caratteri degli arcosauri (la pelvi triradiata, il quarto trocantere e il terzo metatarsale pi\u00f9 lungo del quarto) indicano che gli eritrosuchidi erano pi\u00f9 vicini ai veri arcosauri che ai proterosuchidi, che invece erano sprovvisti di queste caratteristiche. Gli eritrosuchidi, quindi, occupano una posizione evolutiva transizionale tra gli arcosauriformi pi\u00f9 primitivi e i pi\u00f9 evoluti arcosauri triassici.\nLa forma pi\u00f9 nota \u00e8 \"Erythrosuchus\", del Triassico inferiore sudafricano, lungo anche cinque metri; altre forme ben note comprendono l'affine genere cinese \"Shansisuchus\" e \"Garjainia\", rinvenuto in Russia e di dimensioni pi\u00f9 modeste. Gli eritrosuchidi si estinsero nel corso del Triassico; probabilmente subirono la competizione di altri grandi arcosauri predatori pi\u00f9 evoluti, come i rauisuchi.\n \u2020Erythrosuchidae \n |?- \u2020\"Chalishevia cothurnata\" \n |?- \u2020\"Cuyosuchus huenei\"\n |?- \u2020\"Dongusia colorata\" \n |?- \u2020\"Uralosaurus magnus\" \n |-- \u2020\"Fugusuchus hejiapanensis\" \n `--+-- \u2020\"Garjainia prima\"\n `--+-- \u2020\"Erythrosuchus africanus\"\n `--+-- \u2020\"Shansisuchus shansisuchus\"\n |-- \u2020\"Guchengosuchus shiguaiensis\" \n `--o \u2020\"Vjushkovia\" \n |-- \u2020\"V. triplicostata\" \n `-- \u2020\"V. sinensis\"\nPaleoecologia.\nVi \u00e8 una forte somiglianza tra gli eritrosuchidi del Triassico inferiore e i dinocefali (terapsidi primitivi) del Permiano medio. Entrambi i gruppi erano caratterizzati da una notevole crescita corporea, ma anche da un'ancor pi\u00f9 grande crescita del cranio in relazione al resto del corpo: il cranio da solo poteva raggiungere la met\u00e0 della lunghezza corporea (coda esclusa). La testa divenne davvero gigantesca in relazione al corpo, come era gi\u00e0 avvenuto anche negli anfibi temnospondili. Tuttavia, mentre questi ultimi possedevano mascelle e muscoli del collo deboli, e dovevano sorreggere il peso dei loro grandi crani grazie alla spinta idrostatica, gli eritrosuchidi tenevano le loro teste sollevate su colli massicci, e i grandi denti e le mascelle potenti garantivano loro di nutrirsi facilmente di altri animali terrestri.\nQuesti animali, i pi\u00f9 grandi predatori del loro tempo, erano per\u00f2 troppo pesanti e poco agili per poter essere in grado di inseguire le loro prede. Come i moderni coccodrilli e il drago di Komodo, gli eritrosuchidi erano probabilmente predatori d'agguato, che attendevano il passaggio delle prede nascosti dalla fitta vegetazione, per poi balzare fuori e usare le forti mascelle."}
{"id": "1518138", "revid": "22356", "url": "https://it.wikipedia.org/wiki?curid=1518138", "title": "Proterosuchidi", "text": ""}
{"id": "1518139", "revid": "22356", "url": "https://it.wikipedia.org/wiki?curid=1518139", "title": "Eritrosuchidi", "text": ""}
{"id": "1518140", "revid": "110157", "url": "https://it.wikipedia.org/wiki?curid=1518140", "title": "Chiesa di Santa Chiara (Bogliasco)", "text": "La chiesa di Santa Chiara \u00e8 un luogo di culto cattolico situato nel comune di Bogliasco, in via Giuseppe Mazzini, nella citt\u00e0 metropolitana di Genova. La chiesa \u00e8 sede della confraternita omonima.\nStoria.\nLa fondazione della locale confraternita, devota a santa Chiara, \u00e8 risalente al 1403, dovuto molto probabilmente al passaggio dei \"Bianchi di Provenza\" nel 1399 nel territorio bogliaschino. L'esistenza e le opere della congregazione sono testimoniati in numerosi atti notarili e documenti datati al XVI secolo.\nIn un documento del 1582 si attest\u00f2 la visita apostolica compiuta da monsignor Francesco Bossi dove si verific\u00f2 il buon stato dell'edificio e dei suoi arredi. L'oratorio fu completamente ricostruito e ampliato nella prima met\u00e0 del 1600.\nDescrizione.\nAll'interno \u00e8 conservato un crocifisso ligneo del 1712, restaurato nel 1988 e non pi\u00f9 usato nelle processioni, dello scultore Giovanni Battista Maragliano figlio del celebre Anton Maria Maragliano. Di pregio anche la grande pala d'altare raffigurante \"San Rocco con san Pantaleone e santa Firmina\" del 1759 - di pittore sconosciuto - dove nella parte bassa del quadro \u00e8 raffigurata l'antico abitato di Bogliasco e della cappella di san Rocco ad oggi scomparsa.\nAltro pregevole dipinto \u00e8 quello ritraente \"santa Chiara con i santi Francesco, Giovanni Battista, Simone e Sebastiano\" del 1602 forse ad opera di un artista genovese della scuola di Luca Cambiaso.\nL'organo settecentesco (1722) \u00e8 opera di Lorenzo Roccatagliata, restaurato tra il 1994 e il 1995. Sono inoltre conservati i quattro grandi crocifissi che vengono annualmente portati nelle processioni in occasione delle feste patronali."}
{"id": "1518146", "revid": "729019", "url": "https://it.wikipedia.org/wiki?curid=1518146", "title": "Agenzia VII", "text": "L'Agenzia VII (\"seven\" in inglese) \u00e8 una agenzia fotografica con uffici a New York, Los Angeles e Parigi. \u00c8 stata fondata da sette fotoreporter il 9 settembre 2001. Dal gennaio 2005 Frank Evers ne \u00e8 il direttore.\nQuesto gruppo di fotoreporter ha documentato i pi\u00f9 importanti eventi storici del ventunesimo secolo come gli attentati dell'11 settembre 2001, le guerre in Afghanistan, Iraq e il conflitto in Israele.\nL'American Photo Magazine l'ha nominata la terza entit\u00e0 pi\u00f9 importante nella fotografia nell'aprile 2005.\nNell'ottobre del 2007 l'agenzia perde Alexandra Boulat morta in seguito ad un aneurisma."}
{"id": "1518148", "revid": "767487", "url": "https://it.wikipedia.org/wiki?curid=1518148", "title": "Coa\u0219", "text": "Coa\u0219 (in ungherese \"Kov\u00e1s\" o \"Kov\u00e1cs\") \u00e8 un comune della Romania di 1.393 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: Coa\u0219 e \u00centrer\u00e2uri.\nCoa\u0219 \u00e8 divenuto comune autonomo nel 2004, staccandosi dal comune di S\u0103c\u0103l\u0103\u0219eni."}
{"id": "1518149", "revid": "287204", "url": "https://it.wikipedia.org/wiki?curid=1518149", "title": "Coas", "text": ""}
{"id": "1518154", "revid": "45927", "url": "https://it.wikipedia.org/wiki?curid=1518154", "title": "Numerazione posizionale", "text": ""}
{"id": "1518156", "revid": "899609", "url": "https://it.wikipedia.org/wiki?curid=1518156", "title": "Teorema di ricorrenza", "text": "In meccanica hamiltoniana il teorema di ricorrenza di Henri Poincar\u00e9 stabilisce che, nell'evoluzione di un sistema dinamico che ha uno spazio delle fasi limitato, il sistema pu\u00f2 trovarsi in uno stato arbitrariamente vicino a quello di partenza dopo un tempo sufficientemente lungo.\nEnunciato.\nSia dato un sistema dinamico con spazio delle fasi limitato, ovvero con volume finito, e sia P un punto di tale spazio. Allora per ogni intorno formula_1 di P esiste un punto formula_2 che ritorner\u00e0 in formula_1 in un tempo finito.\nDimostrazione.\nConsideriamo l'evoluzione di formula_1 in un tempo finito T. Le equazioni di Hamilton forniscono una mappa che manda formula_1 in un altro insieme formula_6. Dal teorema di Liouville sappiamo che il volume dei due insiemi si mantiene uguale. Sia formula_7 il generico evoluto di formula_1 dopo il tempo kT, con k naturale. Poich\u00e9 lo spazio delle fasi ha volume finito deve esistere un indice n&gt;k tale che l'intersezione tra formula_7 e formula_10 sia non vuota. Se non esistesse, l'unione infinita degli evoluti dovrebbe occupare uno spazio delle fasi infinito, contrariamente all'ipotesi. Poich\u00e9 la mappa Hamiltoniana \u00e8 invertibile, \u00e8 possibile tornare dopo k passi da formula_7 a formula_1 e da formula_10 a formula_14, tali che formula_15. Quindi esiste almeno un punto P' che appartiene sia a formula_1 che a formula_14, cio\u00e8 che dopo n-k volte T ritorna in formula_1.\nConsiderazioni ulteriori.\nIl teorema di Poincar\u00e9 si applica per esempio ai sistemi conservativi che occupano volumi di spazio finiti. Ad esempio, se E = T + U \u00e8 l'energia totale con T &gt; 0 e U &gt; 0, un limite allo spazio delle fasi \u00e8 dato dalla condizione \nformula_19\nUn esempio tipico \u00e8 il gas contenuto in una porzione di una scatola chiusa da una parete. Se la parete viene rimossa, le particelle di gas si diffondono in tutta la scatola; ma per il teorema di Poincar\u00e9, dopo un tempo abbastanza lungo tutte le particelle torneranno nella porzione iniziale (anche se con posizioni e velocit\u00e0 diverse da quelle iniziali). Questo risultato sembra contraddire il secondo principio della termodinamica: bisogna considerare tuttavia che il tempo di ricorrenza pu\u00f2 essere talmente lungo da vanificare qualsiasi tentativo di verifica sperimentale. In effetti Boltzmann, rispondendo alle critiche di Zermelo sull'apparente contraddizione tra Meccanica e Termodinamica, stim\u00f2 che per un sistema di formula_20 particelle il tempo di ricorrenza \u00e8 circa formula_21 secondi, ben maggiore dell'et\u00e0 dell'Universo, cosa che fu dimostrata rigorosamente dal lemma di Kac."}
{"id": "1518157", "revid": "72396", "url": "https://it.wikipedia.org/wiki?curid=1518157", "title": "Robert Stroud", "text": "Noto come The Birdman of Alcatraz (ossia \"L'ornitologo di Alcatraz\"), Stroud ebbe questo soprannome perch\u00e9 si dedic\u00f2 allo studio dei canarini, individuandone malattie allora incurabili e le terapie per guarirli, creandosi fama di grande ornitologo.\nBiografia.\nPrimi anni.\nRobert Stroud nacque a Seattle, Washington, da Elizabeth e Ben Stroud, immigrati di nazionalit\u00e0 tedesca (la madre) e austro-ungarico (il padre). Robert fu il primogenito della coppia, anche se la madre aveva gi\u00e0 due figlie da un precedente matrimonio. Nel 1903, all'et\u00e0 di 13 anni, fugg\u00ec da casa. Nel 1908 si stabil\u00ec nella citt\u00e0 di Cordova, in Alaska, dove incontr\u00f2 e inizi\u00f2 una relazione con la trentaseienne Kitty O'Brien, una ballerina e prostituta. A novembre i due si trasferirono assieme a Juneau.\nArresto, processo e imprigionamento.\nSecondo la versione di Stroud, il 18 gennaio 1909, mentre era al lavoro, un loro conoscente, tale F. K. \"Charlie\" Von Dahmer, picchi\u00f2 la sua compagna Kitty, che, secondo la polizia, dopo essere arrivata a Juneau, aveva continuato a prostituirsi. La stessa notte il giovane affront\u00f2 Von Dahmer, che Stroud uccise con un colpo d'arma da fuoco al termine di una colluttazione. Stroud fu arrestato pi\u00f9 tardi e gli fu trovato il portafoglio di Von Dahmer in tasca. Bench\u00e9 la madre Elisabeth fosse ricorsa ai servizi di un avvocato, il 23 agosto 1909 Stroud fu condannato per omicidio colposo alla pena di 12 anni da scontarsi nel penitenziario federale sull'Isola di McNeil.\nLa vita di prigione.\nMentre era in prigione, Stroud aggred\u00ec un inserviente dell'infermeria, che lo aveva denunciato alla direzione perch\u00e9 gli aveva chiesto di ottenere della morfina tramite minacce, e in seguito pugnal\u00f2 un detenuto, che era coinvolto nel contrabbando di narcotici. Il 5 settembre 1912 Stroud fu condannato a sei mesi supplementari per l'assalto e fu trasferito dall'Isola di McNeil al penitenziario federale di Leavenworth, in Kansas.\nQuando gli fu vietato di ricevere la visita della madre, Stroud pugnal\u00f2 e uccise una guardia carceraria, Andrew Turner, il 26 marzo 1916. Fu condannato a morte per impiccagione, con ordine di attendere l'esecuzione in isolamento, ma il processo fu invalidato. In un secondo processo fu condannato all'ergastolo, ma anche quel giudizio fu annullato dalla Corte suprema. Il 28 giugno 1918, con un terzo processo, Stroud fu nuovamente condannato a morte. La Corte suprema intervenne e il 23 aprile 1920 sospese l'esecuzione.\nA questo punto la madre di Stroud si appell\u00f2 al presidente Wilson e a sua moglie, e la condanna a morte fu commutata in ergastolo. Il direttore di Leavenworth, T.W. Morgan, che non approvava tale decisione, ordin\u00f2 che Stroud venisse tenuto in isolamento per tutta la durata della pena. Fu durante questo periodo di detenzione, e non ad Alcatraz, che Stroud raccolse pi\u00f9 di 300 canarini, studiandoli accuratamente soprattutto sotto il profilo medico. Da qui la stesura e la pubblicazione dei suoi due primi libri, \"Diseases of Canaries\" e \"Stroud's Digest on the Diseases of Birds\", che riscossero grande successo scientifico e gli valsero inoltre la simpatia e la stima degli amanti degli uccelli.\nAlcatraz.\nStroud fu trasferito al famigerato penitenziario di Alcatraz il 19 dicembre 1942. Il 2 maggio 1946 ci fu una rivolta terminata due giorni dopo quando i Marines intervenuti in aiuto delle guardie, con l'aiuto di Stroud, riuscirono a sedarla, ma morirono tre prigionieri (tre dei sei autori della rivolta) e due guardie. Ad Alcatraz Stroud trascorse sei anni in segregazione, gli fu negata la cura di canarini ma non l'accesso alla biblioteca della prigione, dove cominci\u00f2 a studiare giurisprudenza. In questo periodo Stroud scrisse e pubblic\u00f2 altri due libri: un'autobiografia e un trattato sulla vita in prigione.\nNel 1959, gravemente ammalato, fu trasferito al centro medico per prigionieri federali di Springfield nel Missouri. Tutti i suoi tentativi di essere liberato, basati sulle sue condizioni di salute e sulla estrema crudelt\u00e0 di una detenzione cos\u00ec lunga, non ebbero successo. Nell'ultimo periodo della sua vita, Stroud si dedic\u00f2 allo studio del francese. Il 21 novembre 1963 Robert Franklin Stroud mor\u00ec al centro medico, all'et\u00e0 di 73 anni, dopo 54 anni di reclusione dei quali ben 42 in segregazione. Robert Stroud \u00e8 seppellito nel cimitero Masonic a Metropolis, nell'Illinois.\nIl libro e il film.\nStroud divenne protagonista di un libro del 1955, di Thomas E. Gaddis, \"Birdman of Alcatraz\", il quale ispir\u00f2 il film del 1962 di John Frankenheimer, intitolato appunto \"L'uomo di Alcatraz\"."}
{"id": "1518163", "revid": "767487", "url": "https://it.wikipedia.org/wiki?curid=1518163", "title": "Colt\u0103u", "text": "Colt\u0103u (in ungherese \"Kolt\u00f3\") \u00e8 un comune della Romania di 2.176 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: C\u0103t\u0103lina e Colt\u0103u.\nColt\u0103u \u00e8 stato nel periodo tra il 1968 ed il 2004 parte del comune di S\u0103c\u0103l\u0103\u0219eni."}
{"id": "1518164", "revid": "287204", "url": "https://it.wikipedia.org/wiki?curid=1518164", "title": "Coltau", "text": ""}
{"id": "1518166", "revid": "729019", "url": "https://it.wikipedia.org/wiki?curid=1518166", "title": "Tanna (Vanuatu)", "text": "Tanna \u00e8 un'isola dell'Oceano Pacifico nello Stato di Vanuatu.\nMisura 40\u00a0km in lunghezza e 19\u00a0km in larghezza, con una superficie totale di 550\u00a0km\u00b2. Il suo punto pi\u00f9 alto \u00e8 la vetta del Monte Tukosmerail con i suoi 1.084 metri. \u00c8 l'isola pi\u00f9 popolata della provincia di Tafea, con una popolazione di circa 20.000 abitanti. Isangel, la capitale amministrativa provinciale, \u00e8 sulla costa occidentale vicino alla pi\u00f9 grande citt\u00e0 dell'isola, L\u00e9nakel. Mount Yasur, che si trova sulla costa sud-orientale, \u00e8 uno dei vulcani attivi pi\u00f9 accessibili al mondo.\nL'isola \u00e8 una delle pi\u00f9 fertili di Vanuatu e produce kava, caff\u00e8, noci di cocco, copra e altri frutti. Recentemente il turismo ha acquisito maggiore importanza, in quanto i turisti sono attratti dal vulcano e la cultura tradizionale.\nSulla costa occidentale, a White Grass, \u00e8 presente un aeroporto.\nAlcuni isolani praticano un culto del cargo, che ha al suo centro la figura di Jon Frum. Altro culto del cargo, diffuso nella parte meridionale di Tanna, \u00e8 il Movimento del Principe Filippo.\nIl film del 2015 \"Tanna\" \u00e8 ambientato ed \u00e8 stato completamente girato sull'isola. Trae ispirazione da alcuni eventi reali accaduti a Tanna del 1987."}
{"id": "1518167", "revid": "767487", "url": "https://it.wikipedia.org/wiki?curid=1518167", "title": "Copalnic-M\u0103n\u0103\u0219tur", "text": "Copalnic-M\u0103n\u0103\u0219tur (in ungherese \"K\u00e1polnokmonostor\") \u00e8 un comune della Romania di 5.808 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 12 villaggi: Berin\u021ba, C\u0103rpini\u0219, Copalnic, Copalnic-Deal, Copalnic-M\u0103n\u0103\u0219tur, Curtuiu\u0219u Mic, F\u0103ure\u0219ti, L\u0103schia, Preluca Nou\u0103, Preluca Veche, Ru\u0219or, Vad."}
{"id": "1518169", "revid": "287204", "url": "https://it.wikipedia.org/wiki?curid=1518169", "title": "Copalnic-Manastur", "text": ""}
{"id": "1518171", "revid": "122986433", "url": "https://it.wikipedia.org/wiki?curid=1518171", "title": "Sistema numerico unario", "text": "Il sistema numerico unario \u00e8 un sistema di numerazione non posizionale in base 1, dove tutti i numeri interi sono rappresentati esclusivamente da un'unica cifra che rappresenta anche l'unit\u00e0. Lo zero \u00e8 rappresentato dalla stringa vuota. Di per s\u00e9 rappresenta il pi\u00f9 elementare sistema di numerazione possibile, nonch\u00e9 il primo storicamente adottato dall'uomo primitivo in ogni parte del mondo, prima di poter elaborare sistemi di rappresentazione numerica meno dispersivi e pi\u00f9 agevoli.\nEsempio.\nIn pratica ogni numero \u00e8 rappresentato da una serie di simboli uguale al suo valore numerico. Se si usasse come unit\u00e0 di rappresentazione il simbolo \"|\" si avrebbe:"}
{"id": "1518172", "revid": "647919", "url": "https://it.wikipedia.org/wiki?curid=1518172", "title": "Copalnic Manastur", "text": ""}
{"id": "1518173", "revid": "119977284", "url": "https://it.wikipedia.org/wiki?curid=1518173", "title": "Zaida di Siviglia", "text": "Biografia.\nEra una principessa musulmana di nome Zaida, molto probabilmente figlia dell'emiro di Denia, Ahmed I e nuora di Muhammad al-Mu\u02bftamid, emiro di Siviglia.\nZaida, in giovent\u00f9, spos\u00f2 il principe Al Mamun, figlio del re di Siviglia Muhammad al-Mu\u02bftamid. Al Mamun divenne emiro di Cordova ma, il 26 marzo 1090, Zaida rimase vedova, in quanto il marito mor\u00ec alla battaglia del castello di Almodovar.\nNel 1091 il re di Le\u00f3n e Castiglia, Alfonso VI, occup\u00f2 Cordova e, a seguito di questa conquista, Zaida fu ben accolta alla corte del re di Le\u00f3n e Castiglia, e, tra quello stesso anno ed il 1093, secondo il \"Chronicon regum Legionensium\", Zaida divenne l'amante di Alfonso e, nel settembre 1093, diede finalmente ad Alfonso l'erede maschio, Sancho, che non aveva ancora avuto n\u00e9 dalle mogli n\u00e9 dalle amanti.Nel 1098, il figlio Sancho fu dichiarato erede al trono.E, in un anno imprecisato, Zaida rinunci\u00f2 alla religione islamica per abbracciare il Cristianesimo e si fece battezzare a Burgos con il nome di Isabella. \nPrima del maggio 1100, essendo nel frattempo (1098) rimasto vedovo, Alfonso spos\u00f2 Zaida/Isabella, molto probabilmente per legittimare il figlio (secondo alcuni storici per\u00f2 vi furono due regine di nome Isabella, la prima sposata nel 1100 circa, di origini sconosciute, e poi Zaida/Isabella, sposata nel 1106).I fautori della teoria delle due Isabelle sostengono che Zaida/Isabella mor\u00ec di parto dando alla luce il figlio Sancho (nel 1093 o forse nel 1098) e quindi la Isabella sposata da Alfonso VI nel 1100 circa e morta nel 1107 doveva per forza essere un'altra donna.Secondo il vescovo di Oviedo, Pelayo, che visse nell'XI secolo, Zaida/Isabella e la regina Isabella furono persone diverse, perch\u00e9 menzionando i familiari del re Alfonso scrive di una regina Isabella e di un'amante Zaida/Isabella, mentre gli storici moderni tendono ad identificarle in un'unica persona prima amante e poi moglie e regina; al pi\u00f9 accettano di parlare di due regine dallo stesso nome.Comunque, da un documento di Oviedo, datato 19 marzo 1106, risulta che la regina era Isabella, la madre dell'erede al trono Sancho. \nDivenuta cos\u00ec regina, Zaida/Isabella non solo conserv\u00f3 tutti i suoi costumi ma li diffuse ed introdusse alla corte castigliana influssi culturali dell'Andalusia islamica. Lo storico e arabista Gonz\u00e1lez Palencia scrive nella sua \"Historia de la Espa\u00f1a Musulmana\" che la corte di Alfonso VI, sposato con Zaida (sic), sembrava una corte musulmana.\nZaida/Isabella mor\u00ec molto probabilmente di parto il 13 settembre del 1107, ma non si hanno notizie sul sesso e sul nome del bambino. Fu sepolta nella cappella di san Mancho nel monastero dei Santi Facondo e Primitivo di Sahag\u00fan, dove il re Alfonso si era fatto preparare un sepolcro e dove fu raggiunta, l'anno dopo, da suo figlio Sancho, l'unico figlio maschio di Alfonso e, nel 1109, dal suo amato re Alfonso.Sepolta a Sahag\u00fan, Spagna, le iscrizioni in latino originali dicono: \u00abQui giace H.R. la Regina Isabella, moglie di Alfonso, Re di Castiglia, figlia (nuora) di Aben-abeth re di Siviglia, precedentemente chiamata Zayda\u00bb (\"H.R. Regina Elisabeth, uxor regis Adefonsi, filia Benabet Regis Sevillae, quae prius Zayda, fuit vocata\").\nNella letteratura.\nSulla regina Zaida/Isabella fu scritto un bel poema in lingua castigliana contemporaneo e simile al poema epico \"Cantar de Mio Cid\", il cui titolo \u00e8 \"El Cantar de la Mora Zaida\" ed \u00e8 contenuto in un libro intitolato \"Leyendas \u00c9picas Espa\u00f1olas\", dove la protagonista viene descritta come una principessa gentile e di grande bellezza, molto virtuosa e coraggiosa, e che si innamora del re di Castiglia, il guerriero Alfonso VI il Valoroso.\nFigli.\nZaida/Isabella ed Alfonso ebbero tre figli:"}
{"id": "1518175", "revid": "45927", "url": "https://it.wikipedia.org/wiki?curid=1518175", "title": "Base 1", "text": ""}
{"id": "1518176", "revid": "45927", "url": "https://it.wikipedia.org/wiki?curid=1518176", "title": "Base unaria", "text": ""}
{"id": "1518177", "revid": "33888", "url": "https://it.wikipedia.org/wiki?curid=1518177", "title": "Anterem", "text": "\u00abAnterem\u00bb \u00e8 stata una rivista di ricerca letteraria semestrale, fondata nel 1976 da Flavio Ermini e Silvano Martini (con la collaborazione di Giorgio Bellini e Franco Verdi) a Verona, citt\u00e0 nella quale \u00e8 stata regolarmente edita. \nNel mese di febbraio 2021 \u00e8 stato annunciato dalla redazione che, \u00abdopo l\u2019uscita del numero 100, la rivista \u201cAnterem\u201d, fondata e guidata per 45 anni da Flavio Ermini con idee, visione e coraggio, interrompe la pubblicazione\u00bb\nIl nome della rivista \u2013 \u00abcos\u00ec com'\u00e8 composto dai due termini \"ante\" e \"rem\" \u2013 nasce porgendo attenzione al valore originario della parola, una parola chiamata a essere il luogo di raccordo tra sensibilit\u00e0 e percezione, tra sentire e pensare\u00bb: \u00abNon so se la poesia sia ante rem. E chi potrebbe dirlo? So che la parola si comporta sempre come se la parola fosse ante rem\u00bb (Franco Rella). In questo senso, \u00abAnterem\u00bb ha prodotto sei serie, ognuna delle quali segnala una particolare strategia di volta in volta letteraria, filosofica o ultra-filosofica, per giungere a nominare la parola originaria. Come ha scritto Maria Corti, \u00abci sono due modi di fare una rivista. Un modo \u00e8 descrivere la cultura, l'altro \u00e8 produrla e portare alla luce qualcosa di concretamente nuovo. Ora direi che \"Anterem\" appartiene al gruppo delle riviste che fanno cultura\u00bb.\nOgni numero di \u00abAnterem\u00bb \u00e8 dedicato a una questione di rilievo letterario o filosofico nella modernit\u00e0, nell'esaurire la quale sono offerti sia poesie e prose poetiche di autori italiani e stranieri contemporanei, sia saggi teorici di storici della letteratura e di filosofi: \u00ab\"Anterem\" si presenta \u2013 precisa Stefano Guglielmin \u2013 come un laboratorio di ricerca che coinvolge scrittori, critici e filosofi in una riflessione sul valore originario della parola, prima (ante) che s'istituisca un rapporto convenzionale con la cosa designata (rem)\u00bb. Infatti, \u00abAnterem\u00bb \u2013 secondo Milli Graffi \u2013 si configura come \u00abuna rivista che ha caratteristiche strane. Da una parte ha un aspetto antologico, e ogni poeta vi \u00e8 inserito con la sua poesia, il suo testo, come un unicum molto preciso, ben delimitato. Dall'altra parte, per\u00f2, \u00e8 presente questo continuum che \u00e8 dato dalle varie riflessioni intorno a un unico tema\u00bb.\nUn particolare ruolo rivestono, in questo senso, gli editoriali che aprono i vari numeri, a firma di Ermini: per la loro rilevanza, sono stati parzialmente riuniti nel 2006 nel volume \"Antiterra\", curato da Marco Ercolani (dal n. 51 del 1995 al n. 71 del 2005). Gli editoriali sono particolarmente volti a confermare quanto rilevava Niva Lorenzini, ovvero che \u00abquello di \"Anterem\" \u00e8 il ruolo di chi non rinuncia alle ragioni del riflettere e del cercare di distinguere, e di guardare tra le crepe quello che resta fuori da un sistema di comunicazione omologante\u00bb; quest'intrinseca diversit\u00e0 della rivista \u00e8 riconosciuta anche dallo scrittore Aldo Nove, secondo cui \u00ab\"Anterem\" rappresenta l'idea di un luogo in cui un'esperienza di \"poesia come crisi\" potesse aprirsi a fratture e a contrapposizioni in dialogo tra loro perch\u00e9 lontane da nostalgie o sedicenti, irrigiditi luoghi nativi\u00bb.\nNegli anni, intorno alla rivista sono cresciute varie iniziative, tra le quali nel 1987 il Premio di poesia Lorenzo Montano, curato da Ranieri Teti, e nel 1991 il Centro di Documentazione sulla poesia, curato da Agostino Cont\u00f2 presso la biblioteca civica di Verona."}
{"id": "1518178", "revid": "110157", "url": "https://it.wikipedia.org/wiki?curid=1518178", "title": "Tredesin de Mars", "text": "Tredesin de Mars \u00e8 una festa tradizionale milanese nata per commemorare l'annuncio del Cristianesimo alla citt\u00e0 da parte di San Barnaba (avvenuto il 13 marzo dell'anno 51), il quale piant\u00f2 una croce in una pietra di origine celtica attualmente collocata nella chiesa di Santa Maria al Paradiso di Milano, in zona di Porta Vigentina, sul pavimento, al centro della navata principale."}
{"id": "1518180", "revid": "287204", "url": "https://it.wikipedia.org/wiki?curid=1518180", "title": "Cururupu", "text": "Cururupu \u00e8 un comune del Brasile nello Stato del Maranh\u00e3o, parte della mesoregione del Norte Maranhense e della microregione del Litoral Ocidental Maranhense."}
{"id": "1518181", "revid": "125134986", "url": "https://it.wikipedia.org/wiki?curid=1518181", "title": "Nu Image", "text": "La Nu Image, o anche Nu Image Films, \u00e8 una casa di produzione cinematografica statunitense con sede a Los Angeles, guidata da Avi Lerner.\n\u00c8 nata nel 1992 e si \u00e8 specializzata nella produzione di film a basso costo, per la maggior parte di lungometraggi direct-to-video e film per la TV.\nNel 2005 ha comprato un'altra casa di produzione cinematografica, la Boyana Film. Si tratta del pi\u00f9 grande \"film studio\" dell'Europa orientale e ha la sede in Bulgaria. Proprio in seguito all'acquisizione, \"Nu Image\" ha girato molti suoi film in Bulgaria."}
{"id": "1518183", "revid": "729019", "url": "https://it.wikipedia.org/wiki?curid=1518183", "title": "Ur\u00e9parapara", "text": "Ureparapara \u00e8 un'isola dell'Oceano Pacifico, nello Stato di Vanuatu.\n\u00c8 la terza per dimensione delle Isole Banks nella provincia di Torba. Si tratta di un vecchio cono vulcanico, la cui erosione del mare sulla sua costa orientale ha formanto \"Divers Bay\", un'insenatura ampia circa 3\u00a0km.\nSull'isola sono parlate due lingue: il \"Lehalurup\" (150 persone), e il \"Lehali\" (200 persone)."}
{"id": "1518184", "revid": "287204", "url": "https://it.wikipedia.org/wiki?curid=1518184", "title": "Ureparapara", "text": ""}
{"id": "1518185", "revid": "767487", "url": "https://it.wikipedia.org/wiki?curid=1518185", "title": "Coroieni", "text": "Coroieni \u00e8 un comune della Romania di 2.284 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 5 villaggi: Baba, Coroieni, Dealu Mare, Dr\u0103ghia, V\u0103lenii L\u0103pu\u0219ului."}
{"id": "1518187", "revid": "123233659", "url": "https://it.wikipedia.org/wiki?curid=1518187", "title": "Poggio Terza Armata", "text": "Poggio Terza Armata (\"Sdraussine\" in friulano standard, \"Sdraussina\" in friulano goriziano e in dialetto bisiaco, \"Zdrav\u0161\u010dine\" in sloveno) \u00e8 una frazione del comune di Sagrado (GO), nella regione Friuli-Venezia Giulia. Si trova tra Sagrado e Savogna d'Isonzo.\nLa localit\u00e0 deve questo nome al fatto che nel primo conflitto mondiale dava l'appoggio del quartier generale della terza armata italiana. Il nome precedente, adottato sino al 1923, era \"Sdraussina\" o \"Sdrau\u010dina\" ad avvalorare le origini slave-celtiche del nome.\nIl piccolo paese \u00e8 situato tra il fiume Isonzo ed il monte San Michele: questi luoghi sono entrati nella storia come uno dei fronti della prima guerra mondiale dove molte battaglie distinsero l'armata italiana contro l'armata austroungarica.\nIl dialetto locale, \"sdraussen\u00e2r\", oggi quasi scomparso, appartiene al friulano, mentre nei centri vicini dominano il veneto bisiaco e lo sloveno."}
{"id": "1518189", "revid": "767487", "url": "https://it.wikipedia.org/wiki?curid=1518189", "title": "Cup\u0219eni", "text": "Cup\u0219eni \u00e8 un comune della Romania di 3.656 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 4 villaggi: Costeni, Cup\u0219eni, Libotin, Ungureni."}
{"id": "1518193", "revid": "287204", "url": "https://it.wikipedia.org/wiki?curid=1518193", "title": "Cupseni", "text": ""}
{"id": "1518196", "revid": "547034", "url": "https://it.wikipedia.org/wiki?curid=1518196", "title": "Vena (disambigua)", "text": ""}
{"id": "1518197", "revid": "339392", "url": "https://it.wikipedia.org/wiki?curid=1518197", "title": "Paese fantasma", "text": ""}
{"id": "1518200", "revid": "729019", "url": "https://it.wikipedia.org/wiki?curid=1518200", "title": "Asuleka", "text": "Asuleka \u00e8 una piccola isola dell'Oceano Pacifico nello Stato di Vanuatu.\nSi trova vicino all'isola di Malo, nella Provincia di Sanma.\nSull'isola si trova una riserva naturale."}
{"id": "1518209", "revid": "599013", "url": "https://it.wikipedia.org/wiki?curid=1518209", "title": "Servizi segreti israeliani", "text": "La comunit\u00e0 dei servizi segreti israeliani fin dalla loro creazione, sono stati particolarmente curati dal governo di Israele, sia per l'azione di spionaggio che di controspionaggio, come elemento centrale per la sicurezza dello stato. In particolare i suoi apparati di intelligence, nel corso della giovane storia dello stato ebraico (vedi voce: storia di Israele), hanno ottenuto importanti successi.\nStoria.\nSi possono rintracciare le origini dei servizi segreti israeliani a met\u00e0 degli anni trenta, all'epoca del Mandato Britannico in Palestina. Il primo servizio di sicurezza a nascere, dopo la proclamazione dello Stato di Israele, \u00e8 stato nel 1948 lo Shin Bet, guidato da Isser Harel poi, capo del Mossad, fondato nel dicembre 1949 come coordinamento con Shin Bet, i servizi militari, e l'ufficio \"operazioni\" del ministero degli esteri.\nNel 2000 all'interno dell'esercito israeliano \u00e8 stato creato un corpo di \"combat intelligence\", fino al 2008 dipendente dal direttorato, da quella data autonomo.\nOrganizzazione.\nLa comunit\u00e0 d'intelligence \u00e8 sottoposta alla supervisione del parlamento israeliano, attraverso il Comitato per l'intelligence e i servizi segreti, una sottocommissione del Comitato di affari esteri e della difesa, che supervisiona le intere forze di sicurezza israeliane."}
{"id": "1518213", "revid": "767487", "url": "https://it.wikipedia.org/wiki?curid=1518213", "title": "Nello Malizia", "text": "Biografia.\n\u00c8 nato in Molise, ma sin da piccolo ha vissuto con la famiglia a Potenza Picena, un comune della provincia maceratese.\nCarriera.\nGiocatore.\nCalcisticamente parlando, Malizia \u00e8 cresciuto nel vivaio della Maceratese; coi biancorossi ha portato avanti una lunga gavetta, tra i campi di Serie C e Serie D.\nNell'ottobre del 1974 \u00e8 approdato in Serie B, nelle file del Perugia, in qualit\u00e0 di riserva di Roberto Marconcini; in questa stagione, anno della storica promozione in Serie A della squadra umbra, ha collezionato 10 presenze. Partito Marconcini, nel 1977-1978, la maglia da titolare \u00e8 diventata sua. diede spazio al suo secondo Marcello Grassi, neoacquisto; una volta guarito, Malizia, approfittando a sua volta di un infortunio del suo collega, riprese il posto di estremo difensore della squadra tra i pali. Nella stagione 1978-1979 fu uno dei protagonisti del cosiddetto \"Perugia dei miracoli\", la prima formazione nella storia del calcio italiano a chiudere il campionato imbattuta, al 2\u00ba posto in classifica. Malizia \u00e8 rimasto in Umbria anche dopo la retrocessione della squadra in cadetteria del 1981, difendendo la porta perugina fino al termine dell'annata successiva.\nPer la stagione 1982-1983 venne ceduto al Cagliari, tornando cos\u00ec ad esibirsi nella massima serie. Dopo un anno, Malizia pass\u00f2 al Padova e a seguire gioc\u00f2 per quattro stagioni nell'Atalanta, facendo da vice ad Ottorino Piotti. Concluse l'attivit\u00e0 agonistica nell'Orceana, in Serie C2.\nAllenatore.\nNel 1992 \u00e8 entrato nello staff tecnico dell'Atalanta diventandone il preparatore dei portieri, attivit\u00e0 che ha svolto fino al termine della stagione 2008-2009.\nNel 2011 \u00e8 diventato il preparatore dei portieri dell'Aurora Seriate, squadra bergamasca di Serie D, mantenendo il ruolo fino al termine della stagione 2014/15. Nella stagione 2015/16 ha allenato i portieri delle giovanili della San Marco Juventina.\nNella stagione 2016/17 \u00e8 entrato nello staff tecnico di Armando Madonna alla , venendo riconfermato anche per la stagione successiva."}
{"id": "1518214", "revid": "767487", "url": "https://it.wikipedia.org/wiki?curid=1518214", "title": "Aldebaran (film)", "text": "Aldebaran \u00e8 un film del 1935 diretto da Alessandro Blasetti, ambientato nel mondo della Regia Marina.\nIl regista appare, per pochi secondi, nell'unico ruolo di finzione della sua carriera, mentre in seguito interpreter\u00e0 se stesso nei film \"Bellissima\" (1951) di Luchino Visconti, \"Una vita difficile\" (1961) di Dino Risi e l'episodio \"Il commissario De Vicenzi: Il mistero di Cinecitt\u00e0\", della serie \"Il commissario De Vincenzi-2\" (1977) di Mario Ferrero.\nCuriosamente il film fu citato per plagio dall'ammiraglio Guido Milanesi.\nTrama.\nCorrado Valeri, ufficiale di marina, ha una moglie un po' frivola della quale \u00e8 irrimediabilmente geloso. Questa situazione si ripercuote sulla sua vita militare con continue mancanze. Per evitare complicazioni dovrebbe dimettersi, ma lo Stato Maggiore gli offre un'alternativa: accettare una difficile missione. Valeri pensa di lasciar perdere, ma l'eroismo mostrato dai compagni in una situazione di pericolo lo fa riflettere decidendo alla fine di servire il proprio Paese.\nProduzione.\nBlasetti, dopo non essere riuscito a realizzare due progetti di tema storico, \"Scipione l'Africano\" (affidato a Carmine Gallone) e \"Ettore Fieramosca\" (diretto poi nel 1938), accett\u00f2 la proposta di realizzare \u00abun film sulla marina da guerra in tempo di pace. E allora io lo impostai sul bisogno di questi uomini di mare di ritornare a un certo momento alla terra e alla famiglia, sottraendosi al loro continuo peregrinare sul mare\u00bb. Retrospettivamente il regista si espresse in modo molto negativo su questa opera, definendolo \u00abun film assolutamente anonimo, privo di qualsiasi ragione fondamentale di esistere, se non quella che bisognava che io lavorassi perch\u00e9 avevo allora da pagare le tasse oltre che la famiglia\u00bb e imputandogli uno \u00abspiacevole senso di ibrido\u00bb, dovuto probabilmente al conflitto irrisolto tra pubblico e privato (dovere militare e sentimento amoroso), alla mancata fusione tra dimensione individuale e collettiva.\nCritica.\nDino Falconi su \"Il Popolo d'Italia\" del 30 novembre 1935: \u00abNobile e ispirata pellicola, che sa alternare con tanta arte, la commozione alla comicit\u00e0..C'\u00e8 una carrellata nel sottomarino affondato che scopre la straziante e fierissima morte degli eroi inchiodati per sempre ai posti del loro dovere, che \u00e8 uno dei pezzi pi\u00f9 cinematografici dei nostri tempi\u00bb.\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester, di Roma."}
{"id": "1518217", "revid": "17654", "url": "https://it.wikipedia.org/wiki?curid=1518217", "title": "Acsa", "text": ""}
{"id": "1518220", "revid": "339392", "url": "https://it.wikipedia.org/wiki?curid=1518220", "title": "70mm", "text": ""}
{"id": "1518223", "revid": "767487", "url": "https://it.wikipedia.org/wiki?curid=1518223", "title": "Curly coated retriever", "text": "Il Curly Coated Retriever \u00e8 una razza canina di origine britannica riconosciuta dalla FCI (Standard N. 110, Gruppo 8, Sezione 1).\n\u00c8 il pi\u00f9 antico dei cani da riporto inglesi. Fisicamente \u00e8 riconoscibile per il suo manto arricciato che copre tutto il corpo (coda compresa). Molto utilizzato nell'800 oggi gli viene preferito il corrispettivo a pelo liscio, il Flat-Coated Retriever. Il Curly Coated \u00e8 un eccellente nuotatore che viene impiegato per la caccia all'anatra in terreni paludosi. Robusto e pieno di energia, di carattere indipendente, \u00e8 a volte poco socievole con altri cani, se non addirittura ostile."}
{"id": "1518226", "revid": "729019", "url": "https://it.wikipedia.org/wiki?curid=1518226", "title": "Battaglia di Ethandun", "text": "La battaglia di Ethandun (maggio 878) ebbe luogo nel sud-est dell'Inghilterra.\nNel corso del IX secolo i Danesi si erano impadroniti di un vasto territorio nella parte centrale ed orientale dell'Inghilterra, e di l\u00ec premevano verso la parte meridionale dell'isola, dove si trovava il regno dei Sassoni occidentali, o Wessex. Una sconfitta subita ad Ashdown per opera del futuro re del Wessex, Alfredo il Grande, aveva solo temporaneamente fermato la loro espansione.\nIn seguito, Alfredo si era dato alla macchia tenendo le sue truppe residue in continuo movimento durante tutto l'inverno. Al sopraggiungere della primavera, radun\u00f2 le sue forze e marci\u00f2 in direzione di Ethandun, dove ingaggi\u00f2 battaglia con i Danesi, agli ordini di Guthrum. L\u00ec, usando una tattica gi\u00e0 usata in passato dalle legioni romane, li sconfisse utilizzando un muro di scudi.\nDopo aver combattuto per gran parte della giornata, i Danesi si ritirarono verso quello che poi divenne il Danelaw, arrendendosi a Chippenham dopo un assedio di 14 giorni. La tregua da loro richiesta fu accordata, e successivamente il loro re Guthrum fu battezzato, con il re Alfredo come padrino.\nPremesse.\nLa storia degli attacchi vichinghi all'Inghilterra risale, secondo la Cronaca di Laud (Garmonsway 57), alla scorreria su Lindisfarne, in Northumbria, nel 793. Seguirono degli attacchi occasionali al Wessex a partire da un periodo immediatamente successivo, ma non ci furono scontri importanti fino alla battaglia di Carhampton, nell'836 (Garmonsway 62-63). I Sassoni occidentali riportarono continui successi contro i Vichinghi, anche quando questi si allearono con i Cornici, ma dall'851 cominciarono a riportare qualche sconfitta. All'arrivo della Grande armata danese nell'865, gli scontri divennero pi\u00f9 significativi, e le sconfitte dei Sassoni pi\u00f9 pesanti.\nSecondo i criteri di altre epoche, la Grande armata danese non era un esercito particolarmente importante. Alcuni studiosi ne stimano la consistenza in circa 500-1000 armati, agli ordini dei fratelli Ivar Ragnarsson detto il Senza Ossa, Ubbe Ragnarsson e Halfdan Ragnarsson. Ci\u00f2 che segn\u00f2 la differenza con gli eserciti che l'avevano preceduta erano gli intenti che si proponeva, ossia la conquista, invece della scorreria temporanea. Nell'870 aveva sopraffatto i regni di Deira e dell'Anglia orientale, e nell'871 attacc\u00f2 il Wessex. La Cronaca anglosassone menziona nove battaglie, di cui una sola riport\u00f2 la vittoria dei Sassoni occidentali. Nello stesso anno Alfredo succedette a suo fratello Etelredo, che mor\u00ec dopo la battaglia di Merton (Garmonsway 70-73).\nLa Mercia cadde nell'874, e la coesione dell'armata venne meno. Halfdan torn\u00f2 nel regno di Deira e combatt\u00e9 a pi\u00f9 riprese contro le popolazioni celtiche. Il suo esercito si stabil\u00ec l\u00e0, ed \u00e8 citato dopo l'876. Guthrum, con due altri re il cui nome non \u00e8 ricordato, si stabil\u00ec nell'Anglia orientale. Da l\u00ec condusse numerosi attacchi contro il Wessex, a partire dall'875.\nGuthrum e i suoi uomini applicavano l'abituale strategia danese di occupare una citt\u00e0 fortificata e cercare poi di ottenere un vantaggioso trattato di pace, in genere l'offerta di denaro in cambio della promessa di abbandonare immediatamente il regno. Questo accadde nell'875, quando l'esercito di Guthrum penetr\u00f2 nel Wessex, e vi rimase fino all'autunno dell'877, quando si ritir\u00f2 dopo un accordo con Alfredo che prevedeva il pagamento di una somma di denaro da parte dei Sassoni e la consegna di ostaggi da parte dei Danesi.\nQuesti quindi si ritirarono, trascorrendo la parte rimanente dell'877 a Gloucester (Smyth 72). Alfredo trascorse il Natale a Chippenham, a circa trenta miglia da Gloucester. I Danesi attaccarono Chippenham probabilmente nella notte fra il 6 e il 7 gennaio 878 (Garmonsway 74), attacco a cui Alfredo sfugg\u00ec di poche ore essendo da poco partito dalla citt\u00e0. Alfredo si ritir\u00f2 con un piccolo contingente in una zona disabitata (i Somerset levels) (Garmonsway 74).\n\u00c8 in questo contesto che si inserisce la leggenda (famosa in Inghilterra) secondo cui Alfredo, ospitato da una contadina che non l'aveva riconosciuto, fu schiaffeggiato da lei in quanto aveva lasciato bruciare delle focacce che avrebbe dovuto controllare. Quando la contadina, riconosciuto il re, si profuse in scuse, il re rispose di doversi egli stesso scusare per aver abbandonato il suo popolo nel momento del bisogno. Secondo la leggenda fu in quel momento che il re, sopraffatto dalla vergogna, si risolse a riorganizzare le sue forze per combattere i Danesi.\nSvolgimento.\nCon il piccolo contingente rimasto ai suoi ordini, solo una parte dell'esercito che si trovava a Chippenham, Alfredo non poteva sperare di riconquistare la citt\u00e0 ai Danesi, che in precedenza si erano dimostrati piuttosto abili nel difendere postazioni fortificate, come ad esempio Reading nell'871. Cos\u00ec si ritir\u00f2 a sud, preparando le sue truppe alla battaglia. Circa sette settimane dopo la Pasqua dell'878 Alfredo indisse una leva generale a Ecgbryhtesstan (Egbert's Stone), nei pressi di Athelney; tutti gli uomini abili del Somerset, Wiltshire e Hampshire furono chiamati ad unirsi a lui in quella localit\u00e0. Da l\u00ec, in due giorni di cammino, l'esercito raggiunse Ethandun, dove, in una data imprecisata fra il 6 e il 12 maggio ebbe luogo lo scontro coi Danesi.\nRecenti teorie vorrebbero che la battaglia non si sia svolta ad Edington, nel Wiltshire, ma nei pressi del villaggio di Edington, nel Somerset. In tal caso la fortezza in cui i Danesi si ritirarono dopo la battaglia sarebbe il forte romano di Bridgwater. A favore di questa ipotesi sarebbe il fatto che Alfredo si trovava a sole 6 miglia a sud, ad Athelney, e che successivamente Guthrum fu battezzato ad Enmore, a 4 miglia a nord di Edington; inoltre il trattato di pace fu stipulato a Wedmore, a 3 miglia a nord del villaggio.\nComunque, quale che sia il luogo dello scontro, gli uomini di Alfredo formarono una cortina di scudi, simile alla testuggine utilizzata dalle legioni romane, e questo consent\u00ec un vantaggio strategico tale da garantire la vittoria ai Sassoni, se pur con fatica. I Danesi si ritirarono all'interno di una posizione fortificata, e si disposero a sostenere un assedio.\nI Sassoni allontanarono dalla zona tutti i generi alimentari che si trovassero nelle vicinanze e che potessero essere oggetto di razzia da parte dei Danesi, e si limitarono ad attendere.\nDopo due settimane, i Danesi, a corto di viveri, richiesero una tregua, assicurando ad Alfredo che si sarebbero ritirati dal Wessex immediatamente, ed aggiungendo l'offerta di Guthrum di farsi battezzare.\nLa ragione principale della vittoria di Alfredo fu probabilmente nella differente consistenza delle forze in campo. Uomini ben motivati che combattevano per la propria terra potevano avere un impatto bellico maggiore, come dimostrato nello stesso anno dalle truppe del Devon che sbaragliarono nella Battaglia di Cynuit l'esercito di Ubbe Ragnarsson, numericamente di molto superiore. Inoltre Guthrum aveva perso molti uomini dall'epoca della separazione da Ivar e Ubbe nell'875. Alcuni avevano lasciato l'esercito ed erano diventati agricoltori in Anglia orientale e Mercia, e molti altri erano periti in un naufragio che aveva coinvolto 120 navi nell'876 o 877. Questa differenza numerica delle forze in campo port\u00f2 alla sconfitta, e sconsigli\u00f2 successivamente a Guthrum di rompere il trattato, il che avrebbe probabilmente condotto ad una nuova e forse catastrofica sconfitta.\nConseguenze.\nDopo Ethandun, i Danesi furono confinati nel Danelaw, mentre il Wessex, l'ultimo regno anglosassone rimasto indipendente, fu liberato dalla loro minaccia. Se Alfredo fosse stato sconfitto ad Ethandun, Guthrum avrebbe avuto la possibilit\u00e0 di impadronirsi rapidamente di tutto il territorio del Wessex. Inoltre, il battesimo di Guthrum e dei suoi uomini con Alfredo come padrino confer\u00ec ad Alfredo una certa superiorit\u00e0 morale sugli uomini del Danelaw. Come evidenziato da Smyth,\nIndipendentemente dal fatto che un regno con una significativa superiorit\u00e0 in campo culturale, politico e militare (come dimostrato ad Ethandun) fosse un obiettivo militare poco interessante, Guthrum sarebbe comunque stato poco propenso ad attaccare il suo padrino. Il Wessex era quindi al sicuro, per qualche tempo, dalle mire dei Danesi del Danelaw."}
{"id": "1518229", "revid": "125374512", "url": "https://it.wikipedia.org/wiki?curid=1518229", "title": "Stazione di Cordovado-Sesto", "text": "La stazione di Cordovado-Sesto \u00e8 una stazione ferroviaria posta sulla linea Casarsa-Portogruaro. Serve i centri abitati di Cordovado e di Sesto al Reghena.\nStrutture e impianti.\nLa stazione \u00e8 composta da un piccolo fabbricato, dotato di monitor, altoparlanti, bacheche, tettoia e panchine. Nel piazzale della stazione, un comodo parcheggio, un ristorante-pizzeria-albergo e una palestra. La stazione non \u00e8 dotata di servizi come la biglietteria, la sala d'attesa, il sottopassaggio, i marciapiedi rialzati. L'acquisto dei biglietti \u00e8 possibile tramite una biglietteria automatica all'esterno del fabbricato.\nLa stazione \u00e8 di superficie, \u00e8 di tipo passante, \u00e8 una stazione porta, \u00e8 impresenziata (dall'inizio del 1993) ed \u00e8 inoltre dotata di 2 binari per permettere l'incrocio dei treni Minuetto che percorrono la linea e provengono esclusivamente dalle stazioni di Casarsa e Portogruaro-Caorle.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nIl flusso di passeggeri \u00e8 discreto e si concentra prevalentemente nelle ore di punta e nel periodo scolastico.\nLa stazione \u00e8 anche utilizzata da un servizio merci che raggiunge la G.M.I - Grandi Molini Italiani, ubicata nelle immediate vicinanze della stazione."}
{"id": "1518235", "revid": "1718925", "url": "https://it.wikipedia.org/wiki?curid=1518235", "title": "Caleppio", "text": "Caleppio (\"Car\u00e8pi\" in dialetto milanese) \u00e8 un paese di circa 2.800 abitanti, frazione del Comune di Settala nella citt\u00e0 metropolitana di Milano, nella Pianura Padana tra l'Adda ed il Lambro; il paese si trova a 105 metri sopra il livello del mare.\nStoria.\nNon esiste molto materiale per ricostruire una storia precisa di Caleppio; tuttavia si sa che fu fondata da Settala, suo attuale capoluogo, e fu annessa al territorio comunale nel 1753.\nDescrizione.\nCaleppio \u00e8 molto estesa come territorio rispetto agli abitanti, essendo costituita per lo pi\u00f9 da villette a schiera, ville e palazzine di due o tre piani; inoltre le industrie a ridosso del centro abitato \"allungano\" per effetto ottico il paese.\nCaleppio possiede un piccolo centro storico, formato dalla vecchia chiesa dedicata a Sant'Agata e dalla cascina Dondi; successivamente il rapido moltiplicarsi degli abitanti, che ha reso necessario anche la costruzione di una nuova chiesa nel 1992, ha tolto definitivamente importanza al luogo, gi\u00e0 poco frequentato dalla vita diurna a scapito della via Bettolino I situata nella zona verso l'incrocio con la via Cerca.\nLa caratteristica pi\u00f9 evidente di Caleppio \u00e8 proprio l'attraversamento urbano della via Cerca, che taglia letteralmente il centro abitato rendendo potenzialmente pericoloso l'attraversamento del paese da parte degli abitanti. L'espansione residenziale \u00e8 infatti avvenuta soprattutto ad ovest dell'arteria stradale, (in particolare il cosiddetto villaggio Paola costruito negli anni settanta), nei primi anni del 2000 un altro imponente quartiere residenziale \u00e8 stato realizzato ad est del centro storico, immediatamente alle spalle della chiesa vecchia, comprendente palazzi, palazzine e villette facendo s\u00ec che le abitazioni venissero ad accerchiare la strada.\nVerso la ex strada statale 415 Paullese, a sud, c'\u00e8 un grande complesso industriale che conta numerose aziende e lungo la statale c'\u00e8 anche un polo commerciale denominato \"km 10\", come quelli della Paullese in quel punto; a nord invece, verso Settala, c'\u00e8 un altro grande polo industriale, di \"via Grandi - via Buozzi\".\nSport.\nAssociata a Caleppio abbiamo la societ\u00e0 sportiva Caleppio Calcio."}
{"id": "1518236", "revid": "287204", "url": "https://it.wikipedia.org/wiki?curid=1518236", "title": "Griffon fauve de Bretagne", "text": "Il griffon fauve de Bretagne \u00e8 un cane vigoroso e tarchiato con un aspetto rustico, un carattere ruvido come il suo pelo, tenace e testardo alcune volte. \n\u00c8 un cane di media taglia, alto dai 48 ai 56 cm alla spalla. Perfetto per la caccia alla volpe o alla lepre, questo segugio di taglia media unisce l'abilit\u00e0 al comando. Inoltre \u00e8 un buon cacciatore anche perch\u00e9 il suo pelo \u00e8 capace di mimetizzarsi con l'ambiente. \nIn famiglia mostra un carattere tenace ma \u00e8 generalmente un animale socievole che si affeziona facilmente alle persone."}
{"id": "1518238", "revid": "158913", "url": "https://it.wikipedia.org/wiki?curid=1518238", "title": "Quelli della montagna", "text": "Quelli della montagna \u00e8 un film del 1943 diretto da Aldo Vergano con la supervisione di Alessandro Blasetti.\nTrama.\nIl giovane e brillante avvocato Fontana, che si \u00e8 appena sposato con Maria, riceve il richiamo militare e deve presentarsi presso la sua unit\u00e0 alpina; la giovane moglie, per stargli vicino, va ad alloggiare nella stessa localit\u00e0 montana dove egli \u00e8 in addestramento. Qui Fontana, richiamato col grado tenente, mal sopporta la vita militare e per questo entra in conflitto con i suoi superiori ed in particolare col Capitano Sandri. I rapporti si aggravano quando Fontana scopre che il fratello di Sandri, morto l'anno prima in un incidente di montagna, era stato in precedenza fidanzato con Maria.\nLe tensioni che si accumulano portano all'emarginazione di Fontana da parte dei suoi commilitoni, uniti da un forte spirito di corpo, ed al raffreddamento della relazione con la moglie. Anche il trasferimento dell'unit\u00e0 al fronte, non migliora i rapporti tra i soldati. Ma durante un'azione di guerra rischiosissima, Fontana si comporta eroicamente, scegliendo di far prevalere i propri doveri rispetto ai sentimenti personali. Riuscir\u00e0 in questo modo a salvare a sua unit\u00e0, anche se Sandri cadr\u00e0 nella battaglia. Col suo comportamento guadagner\u00e0 la stima dei commilitoni e ritrover\u00e0 l'amore della giovane moglie.\nProduzione.\nSoggetto e sceneggiatura.\n\"Quelli della montagna\" nasce da un soggetto scritto da Cino Betrone, a cui il film fu dedicato nei titoli di testa. Militante fascista, figlio dell'attore Annibale Betrone che ebbe anche una piccola parte nel film, e persona legata alla cinematografia (aveva curato il montaggio ed era stato aiuto regista di alcune pellicole tra cui \"Piccoli naufraghi\", \"Diamanti\" e \"Tosca\"), egli si era arruolato volontario negli Alpini quando l'Italia aveva aggredito la Grecia ed era caduto sul fronte albanese nel febbraio del 1941.\nNel clima di propaganda del tempo questo film venne quindi in qualche caso presentato come il \u00abtestamento spirituale\u00bb dell'autore, un \u00abgiovanissimo che ha sacrificato la sua nobile vita per la Patria\u00bb. A partire dal testo originario, che tuttavia non venne citato nei titoli di testa in quanto secondo Blasetti e Cottafavi si trattava di uno spunto appena accennato, molti misero mano alla sceneggiatura, modificando alquanto la trama originale. Oltre a quelli accreditati, vi lavorarono senza comparire il futuro regista Cottafavi, che qui fu anche, assieme a Nino Fatiganti, assistente alla regia, ed il giornalista Domenico Meccoli. \nRiprese.\nIl film fu realizzato dalla Lux Film, una delle due societ\u00e0 di produzione pi\u00f9 importanti, assieme alla Scalera, della cinematografia italiana dell'epoca.\nLa lavorazione inizi\u00f2 alla fine di settembre 1942 con la realizzazione degli esterni a Courmayeur, dove furono girate, utilizzando ambienti del Monte Bianco, le scene di alta montagna. Poi le riprese continuarono a Cinecitt\u00e0 fino alla fine del 1942.. \nInterpreti.\nMentre le prime notizie sul film citavano quali interpreti Gino Cervi e Luisa Ferida, (e come regista Calzavara), la scelta definitiva cadde su Nazzari che, nonostante non fosse aderente al fascismo, era apprezzato per il suo patriottismo, tanto da accettare, nello stesso 1942, di essere protagonista del documentario di propaganda \"Ninna nanna, pap\u00e0 sta in guerra\", ora perduto. A Nazzari fu affiancato nel ruolo del capitano (grado che egli aveva effettivamente avuto nel 1915 - 18) Mario Ferrari, specialista in ruoli di militare esperto e severo (\"L'uomo della legione\", \"Piccolo alpino\", \"Giarabub\"), e Mariella Lotti nel contesto sentimentale.\nAltri apporti.\nIl ruolo di supervisore di Blasetti fu dovuto alla sua volont\u00e0 di sostenere nella seconda prova registica l'ancora inesperto Aldo Vergano, che aveva collaborato con lui sin dalla fine degli anni venti nella rivista \"cinematografo\" e poi come sceneggiatore di \"Sole\".\nSecondo qualche critico cinematografico la scelta di Vergano alla regia concorse ad evitare al film un'enfasi eccessivamente patriottica, dato che si trattava di un intellettuale contrario al regime. Il film venne prodotto con notevoli appoggi da parte delle strutture militari, avendo ricevuto il patrocinio del Ministero della guerra e l'assistenza dell'Ispettorato delle Truppe Alpine e della Scuola Militare di Alpinismo di Aosta.\nContesto storico.\n\"Quelli della montagna\" figur\u00f2 tra le opere promosse dal Comitato per il cinema di guerra e politico, creato nel maggio 1941, un anno dopo l'entrata in guerra dell'Italia, presso il Ministero della cultura popolare con l'intento di sollecitare il mondo cinematografico a realizzare opere di celebrazione delle gesta militari italiane (nonch\u00e9 anti ebraiche) sia con lungometraggi che con documentari. \nL'auspicio del regime per una grande fioritura di film patriottici era stato inizialmente presentato come \u00abl'aspirazione di un popolo fatto di fratelli, congiunti, amici al fronte e che non pu\u00f2 dilettarsi di temi estranei alla sua fede ed ai suoi ideali\u00bb, ma rest\u00f2 sostanzialmente inascoltato, dato che alla fine del 1942 persino i suoi fautori dovettero constatare come \u00aballo stato delle cose, occorre concludere che teatro e cinematografo non serviranno a nulla per documentare gli anni di questa guerra\u00bb.\nEd in effetti tra i 319 film editi in Italia dal 1940 al 1943 i film \"di guerra\" non furono neanche 20 e neppure quelli furono \u00abbaldanzosi, trionfalistici o mitizzanti; se c'\u00e8 l'epica \u00e8 sommessa ed il clima non \u00e8 penetrato da un tripudio di ottimismo\u00bb. Tra essi solo due si occuparono delle truppe alpine: l'altro fu \"I trecento della Settima\" (1943) di Baffico, mentre nel 1935 era uscito \"Le scarpe al sole\", dedicato per\u00f2 alla guerra precedente, cos\u00ec come \"Piccolo alpino\".\nAccoglienza.\n\"Quelli della montagna\", la cui lavorazione era terminata all'inizio del 1943, usc\u00ec nelle sale nella primavera dello stesso anno (la \"prima\" avvenne il 15 marzo). Trattandosi di un'opera essenzialmente propagandistica, venne unanimemente lodato dalla critica del tempo. Pur in un periodo reso difficile dagli eventi bellici ottenne anche un discreto risultato commerciale. \nCritica contemporanea.\nIl giudizio pi\u00f9 convinto sul film fu de \"La Stampa\" che lod\u00f2 \u00abil nobilissimo compito di esaltare attraverso la suggestione dello schermo l'arma alpina che suscita la fierezza o l'orgoglio di ogni italiano\u00bb. Altri critici, nonostante il clima bellico, vollero comunque riconoscergli il merito di aver evitato un'eccessiva enfasi retorica, come il \"Corriere della sera\" secondo cui \u00abl'elogio dell'alpino \u00e8 stato condotto con una semplicit\u00e0 encomiabile (con) uno stile del film asciutto, rapido, antiretorico\u00bb o, ancora di pi\u00f9, \"Film\": \u00abOpere come \"Quelli della montagna\" svelenano, purificano, guariscono dalla nevrastenia, danno un senso di benessere generale. La materia \u00e8 tratta con gusto, sobriet\u00e0 e fantasia. Cadere negli abissi spalancati della retorica sarebbe stato facilissimo, invece tutto il film si regge su un tono commovente, umano ed anti convenzionale (dove) nessuno pensa alla propaganda\u00bb.\nDi parere diverso invece il futuro regista Giuseppe De Santis, secondo il quale \u00abil film, pur conservando dei meriti di scioltezza e vivacit\u00e0, pecca talvolta di incoerenza psicologica, s'abbandona ad una diffusa faciloneria, rimescola vecchi schemi che sembrano quasi convenzioni in questi casi. Gli uomini non sono colti nelle loro sofferenza quotidiane, ma secondo leggi di una vecchia meccanica\u00bb.\nRisultato commerciale.\nSulla base dati disponibili il film di Vergano e Blasetti incass\u00f2 circa 2.800.000 lire dell'epoca, risultato che, pur situandolo lontano dalle pellicole pi\u00f9 viste del 1943 (in base agli stessi dati il film di maggiore successo commerciale fu \"Harlem\" di Carmine Gallone, anch'esso rientrante nel filone propagandistico, che super\u00f2 i 10 milioni), gli consent\u00ec comunque di superare molti altri titoli del periodo e di avere delle \"teniture\" di tutto rispetto a Roma e Milano.\nCritica successiva.\nNei giudizi retrospettivi \"Quelli della montagna\" viene annoverato tra le opere di propaganda militare del regime ed anche sotto l'aspetto artistico le critiche non sono positive. \u00abNonostante la supervisione di Blasetti, \u00e8 un film modesto, piatto nelle scene movimentate, zoppicante nella tessitura\u00bb, mentre, secondo il \"Mereghetti\" \u00abscade nella pi\u00f9 scontata retorica patriottarda quando lo sviluppo della storia mette in campo l'inevitabile eroismo degli Alpini (in un) irrisolto tentativo di mescolare melodramma matrimoniale ed esigenze propagandistiche\u00bb."}
{"id": "1518243", "revid": "1982", "url": "https://it.wikipedia.org/wiki?curid=1518243", "title": "Chiesa di Santa Maria Mercede a Montecalvario", "text": ""}
{"id": "1518244", "revid": "709565", "url": "https://it.wikipedia.org/wiki?curid=1518244", "title": "Bullet Points", "text": "Bullet Points \u00e8 una miniserie a fumetti scritta da J. Michael Straczynski e disegnata da Tommy Lee Edwards, pubblicata dalla Marvel Comics nel 2007. \"Bullet Points\" \u00e8 un \"What If\" e spiega ci\u00f2 che sarebbe successo se Ben Parker fosse morto prima di poter allevare Peter Parker ed il Dottor Erskine fosse morto un giorno prima di iniettare il siero del supersoldato a Steve Rogers.\nTrama.\nA causa della morte del Dottor Erskine, Steve Rogers non pu\u00f2 offrirsi per il progetto supersoldato. Grazie alla sua caparbiet\u00e0, Rogers riesce a partecipare ad un altro progetto, chiamato \"progetto Iron Man\", che installer\u00e0 in lui un'armatura di ferro equipaggiata con armi. Chi la usa, deve per\u00f2 sacrificare la sua vita, perch\u00e9 il cuore viene collegato con l'armatura, e se Steve morisse, l'armatura esploderebbe. Steve accetta e diventa Iron Man diventando un grandissimo soldato.\nAnni dopo, Peter Parker fugge con degli amici da scuola. Utilizzando una vecchia jeep, i tre amici finiscono in mezzo al deserto, dove la Jeep si ferma per mancanza di carburante. Qui, Peter va a cercare del carburante, ma esplode la bomba gamma e lui finisce in ospedale.\nIntanto, Reed Richards non parte per il volo che lo avrebbe reso Mister Fantastic perch\u00e9 deve occuparsi di Steve Rogers. Nel frattempo, a causa dei suoi amici che lo fanno arrabbiare, Peter Parker si trasforma in Hulk, causando un infarto a Zia May. Quando se ne rende conto, fugge via. Steve Rogers viene allora incaricato di raggiungere e catturare Hulk.\nReed Richards va nello spazio con i suoi amici, ma il volo non va come previsto e tutti, tranne Reed, muoiono. A causa di ci\u00f2 Reed, ormai solo, viene incaricato di dirigere lo S.H.I.E.L.D. Steve Rogers, intanto, vestito da Iron Man, raggiunge Hulk e lo affronta. Iron Man viene per\u00f2 ucciso da Hulk. Capendo ci\u00f2 che \u00e8 successo, Hulk fugge via e non si fa pi\u00f9 rivedere.\nBruce Banner viene morso da un ragno irradiato dall'esplosione gamma che rese Peter Parker Hulk. Ritrovato da Reed Richards, Bruce Banner diventa l'Uomo Ragno. A causa della mancanza di un volontario adatto, Reed Richards applica l'armatura di Iron Man prima a Bucky e poi a Tony Stark.\nGalactus minaccia la Terra, e Reed Richards manda un messaggio radio chiedendo a tutti i supereroi di combattere lui e Silver Surfer. Arrivano cos\u00ec eroi e malvagi (in un vignetta si vedono persino Goblin e lo Scorpione) che affrontano Galactus senza riuscire a sconfiggerlo. Arriva per\u00f2 Hulk, che riesce a resistere a Galactus fino alla morte. Silver Surfer rimane commosso dal sacrificio di Hulk non per la Terra, non per l'onore, ma per salvare una persona: Zia May. Silver Surfer allora tradisce Galactus e lo manda via dalla Terra. Le ultime tavole sono per le tombe di Steve Rogers e Peter Parker, morti con onore.\nDifferenze dalla continuity ufficiale ed errori.\nCome ogni \"What If\", \"Bullet Points\" contiene sostanziali modifiche degli eventi narrati nella \"continuity\" principale dell'universo Marvel (o Terra-616):\nIn \"Bullet Points\" sono presenti anche alcuni errori:"}
{"id": "1518246", "revid": "709565", "url": "https://it.wikipedia.org/wiki?curid=1518246", "title": "Difesa moderna - Averbakh", "text": "La difesa moderna - Averbakh \u00e8 un'apertura degli scacchi caratterizzata dalle mosse:\no dalla loro trasposizione:\nContinuazioni.\nContinuazioni tipiche sono:"}
{"id": "1518248", "revid": "767487", "url": "https://it.wikipedia.org/wiki?curid=1518248", "title": "Caccia alla volpe nella campagna romana", "text": "Caccia alla volpe nella campagna romana \u00e8 un cortometraggio del 1938 diretto da Alessandro Blasetti, primo esperimento di colore (technicolor) in Italia."}
{"id": "1518249", "revid": "1649409", "url": "https://it.wikipedia.org/wiki?curid=1518249", "title": "Thomas Denman, III barone Denman", "text": "Gli inizi.\nIl padre di Denman \u00e8 Thomas Denman, un funzionario del Tribunale, mentre suo nonno, Thomas Denman, Primo Barone Denman, \u00e8 stato Capo dell'alta corte di Inghilterra e Galles. Egli si iscrive all'accademia militare di Sandhurst, sperando di intraprendere la carriera militare, ma nel 1894 eredita dal suo pro zio il titolo di Barone Denman e l'anno seguente, compiuti i 21 anni, viene ammesso alla Camera dei Lords. Fino al 1903, anno del matrimonio con Gertrude Pearson, figlia del ricco industriale Weetman Pearson, Denman possiede poco denaro e si dedica totalmente alla vita politica nelle file del partito liberale. Dal 1905 al 1915 Denman fa parte dei governi liberali guidati dai premier Sir Henry Campbell-Bannerman e Asquith.\nDal 1905 al 1907 egli \u00e8 Lord-in-Waiting, in pratica frusta del governo presso la Camera dei Lords, e tra il 1907 e il 1911 esercita la carica di Capitano dell'Onorevole corpo dei gentiluomini in Armi, ovvero ministro dei rapporti con la Camera dei Lords. Nel 1907 Denman viene anche ammesso al Consiglio Privato. Nel 1911 il ministro delle colonie offre Denman il prestigioso incarico di Governatore Generale dell'Australia, spingendolo cos\u00ec fuori dall'arena politica.\nGovernatore.\nQuando nel luglio del 1911 Denman arriva a Sydney trova un paese saldamente governato dal laburista Andrew Fisher. Come la maggioranza dei liberali britannici, che all'epoca in Gran Bretagna rappresentavano l'ala progressista e avanzata del paese, il Governatore si trova a suo agio con i laburisti; inoltre la modestia e generosit\u00e0 con la quale impiega il denaro del suocero lo rendono estremamente popolare tra l'opinione pubblica.\nBen presto Denman si rende conto che la reale influenza politica del Governatore Generale \u00e8 scemata. La maturit\u00e0 politica dell'Australia \u00e8 in uno stato avanzato e il governo per comunicare con la Gran Bretagna si serve di un Alto Commissario dell'Australia a Londra, al quale viene riconosciuto il ruolo di capo della missione diplomatica australiana, bypassando il Governatore e il Segretario Coloniale.\nNel giugno del 1913 i Liberali del Commonwealth di Joseph Cook, politicamente affini ai Conservatori britannici, sconfiggono inaspettatamente i laburisti di Fisher, i quali d'altra parte riescono a conservare la loro maggioranza al Senato, maggioranza che usano per bocciare i principali disegni di legge presentati dal nuovo governo. In breve tempo si verifica una vera e propria crisi costituzionale che matura nel 1914.\nLa grave crisi istituzionale e politica esige un ruolo di alto profilo per il Governatore, che dovrebbe fornire le soluzioni istituzionali ma il Barone Denman, che soffre di una grave forma allergica a causa della flora australiana e che deve affrontare la depressione della moglie, nostalgica della terra natia, non \u00e8 in grado di far fronte alla grave situazione che si \u00e8 determinata in Australia e pertanto nel maggio del 1914 rassegna le dimissioni.\nRitornato nel Regno Unito, egli rimane leale ai liberali, che a partire dal 1922 verranno progressivamente emarginati e sorpassati elettoralmente dai laburisti, senza ricoprire cariche pubbliche. Denman vivr\u00e0 una vita serena sino alla sua morte che sopraggiunger\u00e0 nel 1954."}
{"id": "1518258", "revid": "125894565", "url": "https://it.wikipedia.org/wiki?curid=1518258", "title": "Stefano Davanzati", "text": ""}
{"id": "1518260", "revid": "287204", "url": "https://it.wikipedia.org/wiki?curid=1518260", "title": "Applauso", "text": "Lapplauso \u00e8 composto da 2 o pi\u00f9 battiti di mani.\nTale manifestazione consiste nel battere mani ripetutamente producendo un suono secco e forte.\nStoria.\nNell'antica Mesopotamia gli applausi venivano utilizzati per coprire le grida delle vittime sacrificali durante i riti religiosi.\nNell'alto Egitto in una tomba a Saqqara \u00e8 stata trovata una pittura rupestre, di due millenni avanti Cristo, che mostra un cantante nella postura conosciuta presso i Sufi come \u2018Al Kaf\u2019 (traducibile come \"palmo delle mani\"), con cui si canta regolando il tempo col battito delle mani.\nNell'Apella di Sparta, per la selezione degli Efori, secondo Plutarco chi riceveva gli applausi pi\u00f9 lunghi o pi\u00f9 intensi risultava eletto.\nGi\u00e0 gli antichi romani applaudivano i gladiatori vittoriosi nelle arene. Ancora oggi, le situazioni che richiamano un applauso coincidono solitamente con il termine di spettacoli, concerti (al termine dei brani), recite teatrali, anche \"a scena aperta\" (a seguito di battute particolarmente divertenti e consone alla situazione), o con momenti di eventi sportivi nei quali si vuole sottolineare la bravura del campione per il quale si fa il tifo.\nNegli anni si \u00e8 diffusa anche l'abitudine, criticata da alcuni, di applaudire durante o al termine dei funerali, in particolar modo quando si tratta di vittime della mafia, caduti in guerra, vittime di attentati o incidenti particolarmente gravi, oppure di personalit\u00e0 illustri.\nAntropologia culturale e psicologia sociale.\nDa un punto di vista antropologico, l'applauso viene considerato come metafora dell'abbraccio, ovvero un abbraccio manifestato a distanza. In ogni caso, \u00e8 l'archetipo dell'interazione sociale non verbale.\nDal punto di vista di psicologia delle masse, invece, ricercare un applauso sarebbe espressione della \"corrente narcisistica che sospinge verso la creativit\u00e0\".\nIn sociologia politica.\nNegli incontri pubblici di tipo politico, l'applauso esprime sia la risposta dell'uditorio alla \"performance\" retorica dell'oratore, sia una forma di sostegno derivata dall'affiliazione al suo partito o movimento.\nSi definisce poi \"applauso alla russa\" quello in cui anche l'oratore che ha terminato il proprio intervento si unisce all'applauso del pubblico: la pratica, nata e diffusa nel Comitato centrale del P.C.U.S., sta appunto a significare che il merito di un buon intervento \u00e8 sempre collettivo.\nNella prassi parlamentare.\nNelle assemblee legislative moderne l'applauso \u00e8 il segnale politico principale, con cui si esprime il consenso alle dichiarazioni di un oratore, da parte degli altri componenti della Camera parlamentare. \nEppure, la Camera dei comuni britannica vi \u00e8 addivenuta con molto ritardo: mentre dalle tribune l'atto di applaudire era consentito, in Aula esso era sostituito da atti significativi di altro tipo, come lo sventolare gli \"Order papers\" (in alcuni casi lanciandoli in aria); solo in casi particolari i resoconti segnalano che gli interventi si concludevano con un vero e proprio applauso in piedi.\nPer converso, anche il comportamento opposto a Westminster \u00e8 fortemente scoraggiato: il \"booing\" \u00e8 vietato secondo Erskine May, anche se i segni di disapprovazione non mancano, soprattutto da parte dell'opposizione durante il \"Question time\"."}
{"id": "1518261", "revid": "1305772", "url": "https://it.wikipedia.org/wiki?curid=1518261", "title": "Rinaldo di Dammartin", "text": "Origine.\nSecondo il \"Anonymi Continuatio appendicis Roberti de Monte ad Sigebertum\", Rinaldo (\"filius eius Reginaldus Comes Boloni\u00e6\") era figlio di Alberico II di Dammartin (\"Albericus Dammartini Comes\"), nato nella prima met\u00e0 del XII secolo e morto nel 1200, conte di Dammartin e signore di La Fert\u00e9-Alais e di Matilde di Clermont, come ci viene confermato dal documento n\u00b0 CLX della Histoire de l'\u00e9glise de Meaux, che secondo il documento n\u00b0 CCLXII del Cartulaire de l'abbaye de Notre-Dame d'Ourscamp, era la sorella di Rodolfo, conte di Clermont, quindi figlia del conte Rinaldo II e della sua seconda moglie, Clemenza.&lt;br&gt;Secondo il documento XXI della Gallia Christiana, Tome X, Instrumenta ecclesi\u00e6 Silvanectensis, Alberico II di Dammartin era figlio di Alberico I di Dammartin e della moglie di cui non si conosce n\u00e9 il nome n\u00e9 gli ascendenti. \nBiografia.\nI genitori di Rinaldo sono citati dallo storico Gustave Estournet, nel suo \"La Fert\u00e9-Alais, ses origines, ses noms, ses premiers seigneurs\", del 1944, quando Alberico II di Dammartin viene ricordato come proprietario dell'omonimo castello, dove pare che in un documentomento venga citato anche Rinaldo.\nRinaldo si spos\u00f2 con Maria di Ch\u00e2tillon e secondo la \"Historia Comitum Ghisnensium\" aveva lasciato la prima moglie per sposare in seconde nozze, nell'aprile del 1190, la contessa di Boulogne Ida di Lorena, che, secondo la \"Flandria Generosa (Continuatio Bruxellensis)\", era la figlia primogenita del conte di Boulogne, Matteo di Lorena e della sua prima moglie, la Contessa di Boulogne, Maria, che, sia secondo la \"Flandria Generosa (Continuatio Claromariscensis)\", che secondo il cronista e monaco benedettino inglese, Matteo di Parigi, Maria era figlia del re d'Inghilterra, Stefano di Blois (\"Mariam filiam Stephani regis Anglie\") (filia regis Stephani), quindi era figlia del conte di Mortain, duca di Normandia e re d'Inghilterra, Stefano di Blois e della contessa di Boulogne, Matilde I, che, secondo la \"Genealogica comitum Buloniensium\" era l'unica figlia del conte di Boulogne, Eustachio III e della moglie, Maria di Scozia, che secondo il monaco e cronista inglese, Orderico Vitale, era sorella del re di Scozia, Edgardo di Scozia e figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che, secondo Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.&lt;br&gt;Ida di Lorena, contessa di Boulogne dal 1173, era al suo quarto matrimonio: \nNel 1192, Rinaldo di Dammartin, divenne conte di Boulogne, per diritto di matrimonio, e, nel 1195, si alle\u00f2 col re di Francia, Filippo Augusto.&lt;br&gt;Nel 1200, Rinaldo succedette al padre nella contea di Dammartin.\nRinaldo fu al fianco di Filippo Augusto contro il re d'Inghilterra, Giovanni Senza Terra e tra il 1203 ed il 1204 contribu\u00ec alla conquista della Normandia.&lt;br&gt;Il re di Francia, Filippo Augusto, nel 1204, confisc\u00f2 la Contea di Aumale a Hawise d'Aumale ed al marito Baldovino di B\u00e9thune e la concesse a Rinaldo di Dammartin e, dal 1206, anche il fratello, Simone di Dammartin, col consenso di Filippo Augusto divenne conte di Aumale. Inoltre Rinaldo ricevette da Filippo Augusto la contea di Mortain, in Normandia.\nTra il 1210 ed il 1211, Rinaldo era divenuto sostenitore di Giovanni Senza Terra, per cui Filippo Augusto occup\u00f2 il Mortain e invase le contee di Aumale e Boulogne.\nNel 1213, Rinaldo era schierato definitivamente con Giovanni Senza Terra e fu presente con la flotta inglese che, a Damme, distrusse la flotta francese pronta all'invasione dell'Inghilterra.\nNel 1214, Rinaldo fu al fianco dell'imperatore, Ottone IV, che, alleatosi con Giovanni Senza Terra, guidava una coalizione contro l'esercito francese e che, il 27 luglio 1214, fu severamente sconfitto dalle truppe del re di Francia alla battaglia di Bouvines, dove Rinaldo, che si era invano opposto a quell'attacco sconsiderato, fu preso prigioniero dai francesi, che lo arrestarono e lo imprigionarono nel castello di Goulet, dove sarebbe morto dopo circa tredici anni. Il re di Francia, Filippo Augusto prese il controllo diretto della contea di Boulogne e nel 1216, secondo un contratto stipulato a Compi\u00e8gne, nel 1201 e rinnovato nel maggio 1210 a Saint-Germain-en-Laye fece sposare l'unica figlia di Rinaldo, Matilde, l'erede della contea di Boulogne con suo figlio, Filippo Hurepel (1200-1234), avuto dalla terza moglie, Agnese di Merania.\nSua moglie, Ida mor\u00ec il 21 aprile del 1216, molto probabilmente a Boulogne, dove fu inumata, come ci viene confermato dalla \"Willelmi Chronica Andrensis\".\nNel 1227, Rinaldo mor\u00ec nel carcere in cui era rinchiuso da circa 13 anni, si suicid\u00f2 nel carcere di Goulet, come confermano le \"Europ\u00e4ische Stammtafeln\", vol III, 649 (non consultate); la figlia, Matilde, unica erede, assieme al marito, Filippo Hurepel, nel 1223, era gi\u00e0 stata investita del feudo di Boulogne e di Dammartin.Rinaldo fu tumulato a Boulogne, dove raggiunse la moglie, Ida, deceduta l'anno prima.\nMatrimoni e discendenza.\nRinaldo si era sposato in prime nozze con Maria di Ch\u00e2tillon, che secondo la \"Historia Comitum Ghisnensium\" era la sorella del signore di Ch\u00e2tillon-sur-Marne, Walter III, quindi secondo la \"Chronica Albrici Monachi Trium Fontium\" era figlia del signore di Ch\u00e2tillon-sur-Marne, Guido II e di Adele di Dreux, figlia di Roberto I di Dreux (?-dopo il 1241); Rinaldo ripudi\u00f2 la moglie, da cui non aveva avuto figli e prima del 1190 divorziarono. Maria, dopo essere stata lasciata da Rinaldo, secondo le \"Chartes Vend\u00f4moises\", aveva avuto altri due mariti:\nRinaldo e la seconda moglie, Ida, ebbero una sola figlia:"}
{"id": "1518265", "revid": "1543377", "url": "https://it.wikipedia.org/wiki?curid=1518265", "title": "Folletto (aspirapolvere)", "text": "Folletto (in tedesco \"Kobold\", \"folletto\") \u00e8 un aspirapolvere prodotto dall'azienda tedesca Vorwerk a Wuppertal.\nStoria.\nLa Vorwerk nacque nel 1883 fondata dai fratelli Carl e Adolf Vorwerk come azienda produttrice di tappeti e dal 1920 di grammofoni. A seguito della crisi economica del 1929 e della diffusione della radio l'azienda entr\u00f2 in crisi. L'ingegnere Engelbert Gorissen ebbe l'idea di usare il motore di un grammofono per costruire una piccola scopa elettrica. Vedendola in azione, la sua segretaria esclam\u00f2 entusiasta: \u00abMa questo \u00e8 un piccolo \u201cKobold\u201d!\u00bb (in tedesco, appunto, \u201cfolletto\u201d).\nIl primo modello entr\u00f2 in produzione il 30 maggio 1930 e fu il \"30\". Il blocco motore e l'attacco del sacco erano in alluminio mentre il bastone era di legno ed aveva solo un avvolgicavo. Funzionava a 160 volt con una potenza di 90 watt. Nonostante il prezzo basso non ebbe molto successo, fino a quando l'azienda non decise di passare al sistema di vendita porta a porta. L'Italia fu il primo mercato al di fuori della Germania dove la Vorwerk inizi\u00f2 a vendere il suo Folletto, a partire dal 1938, ed \u00e8 tuttora il principale mercato estero dell'azienda.\nNel 1939 venne raggiunto il primo milione di apparecchi venduti.\nNel 1959 venne introdotto sul mercato il primo spazzolatappeto elettrico, chiamato \"ET 1\", (la sigla ET deriva dal tedesco \"ElektroTeppichb\u00fcrste\").\nPer quanto riguarda i vari modelli di aspirapolvere Folletto, tra l'inizio degli anni '30 e la fine degli anni '40 vennero prodotti:\nTra l'inizio degli anni Cinquanta e la fine degli anni Sessanta vennero prodotti i seguenti modelli:\nTra l'inizio degli anni '70 e la fine degli anni '80 vennero prodotti i seguenti modelli:\nNegli anni '90 e 2000 gli ultimi modelli:"}
{"id": "1518266", "revid": "122357723", "url": "https://it.wikipedia.org/wiki?curid=1518266", "title": "Vatolla", "text": "Vatolla, \u00e8 una delle frazioni del comune di Perdifumo da cui dista circa 6\u00a0km e fa parte del Parco nazionale del Cilento, Vallo di Diano e Alburni. Questo caratteristico borgo \u00e8 noto soprattutto per aver ospitato il filosofo ed intellettuale napoletano, Giambattista Vico.\nStoria.\nIl nome \"Vatolla\" deriva da Batulla, batus, parola che si significa roco, pruno, per indicare una zona a tratti impervi, quindi \"luogo di rovi\". Le prime testimonianze scritte di Vatolla risalgono al 994 quando i principi longobardi di Salerno, Giovanni e Guaimario, donarono ad Andrea, Abate di San Mango, alcuni beni. In questo documento Vatolla viene definita \"castelluccio\", un piccolo insediamento fortificato sulla \"Via di Lauriana\". Tuttavia si pensa che gi\u00e0 a partire dal primo periodo della dominazione longobarda (700-750), Vatolla sia stato uno di quei castelli che furono pi\u00f9 volte smobilitati e fortificati nuovamente a seconda di quelle che erano le esigenze dell'ordinamento militare dei Longobardi. In seguito alla divisione amministrativa operata nel 1034 nel Gastaldato di Lucania, Vatolla fu compresa nel distretto del Cilento. Per molto tempo, Vatolla fu oggetto di numerosi trasferimenti, dalla Badia di Cava fino al XIII secolo, ai Sanseverino, al Re Ladislao di Durazzo per volere di Papa Gregorio XII. Dal 1525, dopo la fellonia di Ferrante Sanseverino con la conseguente uscita del vicereame, Vatolla venne ceduto come feudo autonomo, alla cui propriet\u00e0 si susseguirono prima i Del Pezzo e Griso, i Rocca e i duchi Vargas Machuca, che ottennero il titolo di Marchesi di Vatolla nel 1788, conservandolo fino all\u2019abolizione del feudalesimo nel 1806. Fino al 1810 il paese era un comune autonomo, con un sindaco e 9 decurioni. Successivamente, una volta approvate le \"leggi murattiane\" fu aggregato al Comune di Perdifumo.\nVatolla \u00e8 sempre stata famosa per la coltivazione e la produzione della cipolla, di cui il seme viene piantato verso met\u00e0 gennaio e raccolto tra giugno e luglio.\nGeografia.\nIl paese \u00e8 situato a 465 metri sul livello del mare e la sua popolazione conta circa 500 abitanti. Grazie alla sua posizione, tra il Monte Stella e il mare, Vatolla gode di un clima ottimale che ne fa il luogo ideale per la coltivazione della cipolla. In questo paese castagni, olivi e macchia mediterranea la fanno da padroni. Si ipotizza che la posizione in cui sorge Vatolla sia stata scelta in quanto ottimale dove far sorgere un Castello a guardia della vallata del Testene, di fronte al castello di Camilla. \nLuoghi di interesse.\nIl centro abitato di Vatolla conserva quasi intatte le caratteristiche tipiche dei borghi medievali, con i suoi vicoli tortuosi e le stradine che attraversano il borgo nella sua interezza.\nCultura.\nNonostante le ridotte dimensioni, Vatolla \u00e8 stato sempre un centro caratterizzato da fervide iniziative culturali. La storia di questo piccolo centro \u00e8 in parte legata alle diverse famiglie nobili che vi hanno soggiornato. Quando un ramo della famiglia Ventimiglia si stabil\u00ec a Vatolla nel 1652 si mostr\u00f2 subito attenta al territorio e alle sue tradizioni anche promuovendo autori cilentani poco conosciuti tra cui Nicola Bammacaro, Antonio Cagnano, Donato Antonio De Marinis e Nicola Carrano. Alcuni membri stessi della casata furono autori di opere che prediligevano argomenti meridionali tra cui Francesco Antonio Ventimiglia con il \"Commento agli statuti principali del Cilento\" e \"Il Cilento illustrato\".\nIl palazzo Vargas Macciucca fu eretto dove in et\u00e0 longobarda si trovava la sede del rappresentante dell'abbazia di San Mango e in seguito dei Sanseverino, detentori della baronia del Cilento dal 1110. La struttura sub\u00ec numerosi cambiamenti dovuti all'avvicendarsi di diversi proprietari e solo a partire dal XVII secolo con l'arrivo dei baroni Rocca essa non sub\u00ec ulteriori modifiche anche dopo l'arrivo della famiglia Vargas Macciucca di cui oggi il palazzo porta il nome. Nel 1767 Ferdinando IV nomin\u00f2 Francesco Vargas Macciucca marchese di Vatolla. Oggi \u00e8 sede della Fondazione Giambattista Vico, il filosofo napoletano infatti studi\u00f2 giurisprudenza seguendo le volont\u00e0 di suo padre ma pare che cercasse sempre di allontanarsi da questi ambienti. In una libreria napoletana incontr\u00f2 il vescovo d'Ischia, monsignore Gerolamo Rocca, che gli chiese di fare da precettore ai suoi nipoti, figli di Domenico Rocca, in un castello del Cilento. Il soggiorno a Vatolla (1686-1695) fu una tappa importante per la sua formazione tanto da definire questa fase un periodo di \"autoperfezionamento\" anche grazie alla possibilit\u00e0 di accedere alla biblioteca del convento di S. Maria della Piet\u00e0, poi passata alla famiglia Ventimiglia e soffermandosi soprattutto su Platone, Tacito, S. Agostino, Grozio, Botero, Bodin. La biblioteca privata della famiglia Ventimiglia, che comprendeva numerosi testi rari, fu donata nel 1973 all'Universit\u00e0 di Salerno.\nLa Chiesa di Santa Maria delle Grazie risale al 1019 e pare sia sorta su un tempio dedicato al culto di Bacco, si notino infatti le immagini di Pan, Dioniso, Bacco e Sileno ai lati della facciata.\nIl Convento di Santa Maria della Piet\u00e0 risale al 1619 quando i francescani modificarono la struttura della Cappella della Piet\u00e0 al cui interno era conservato un affresco ritenuto miracoloso dalla popolazione."}
{"id": "1518268", "revid": "81103", "url": "https://it.wikipedia.org/wiki?curid=1518268", "title": "Faneritica", "text": ""}
{"id": "1518272", "revid": "716642", "url": "https://it.wikipedia.org/wiki?curid=1518272", "title": "Fu\u00dfballclub Wacker Innsbruck (1915)", "text": "Il Fu\u00dfballclub Wacker Innsbruck era una societ\u00e0 calcistica austriaca di Innsbruck, capoluogo del Tirolo.\nNon bisogna confonderlo con il nuovo club fondato nel 2002 e che attualmente porta lo stesso nome.\nStoria.\nIl Wacker Innsbruck fu costituito nel 1915 da Jakob Hanspeter, Benedikt Hosp, Josef Leitner, Josef Albrecht e altri appassionati di calcio, adottando i colori verde e nero. Dopo alcuni anni nei quali gioc\u00f2 solo amichevoli contro altre squadre di Innsbruck, il club fu abbandonato fino al 1918 a causa della prima guerra mondiale.\nNel 1964 partecip\u00f2 per la prima volta al campionato di Nationalliga, l'odierna Bundesliga, vincendo il suo primo titolo nella stagione 1970-1971, primo di tre campionati nazionali consecutivi.\nIl 20 luglio di quell'anno il Wacker Innsbruck e il Swarovski Wattens, altra formazione di massima serie, si fusero per formare lo SpG Swarovski Wattens-Innsbruck (SSW Innsbruck) allo scopo di concentrare le forze calcistiche del Tirolo. L'unione contempl\u00f2 soltanto il calcio professionistico: le compagini giovanili di ambedue le societ\u00e0 continuarono ad esistere come subordinate ai rispettivi club. Il SSW Innsbruck vinse quattro campionati austriaci e raggiunse i quarti di finale della Coppa dei Campioni 1977-1978.\nNel 1981 lo SSW Innsbruck retrocesse per la prima volta nella sua storia e, nel 1986, una volta che lo Swarovski Tirol acquis\u00ec il titolo sportivo del club, il Wacker Innsbruck fu costretto a ripartire dall'ottava divisione (2. Klasse Mitte), ma riusc\u00ec subito a portarsi in quarta divisione nel 1993. L'anno successivo riacquist\u00f2 la licenza professionistica dopo la chiusura dello Swarovski Tirol, militando per l'ultima volta in Bundesliga nella stagione 1992-1993, vincendo sorprendentemente la \u00d6FB-Cup prima di cedere nuovamente la licenza, stavolta all'Innsbruck/Tirol, ripartendo dalle categorie minori in seno alla Tiroler Fussballverband.\nIl 20 maggio 1999 il club, che militava di nuovo in settima serie, fu chiuso definitivamente.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "1518274", "revid": "716642", "url": "https://it.wikipedia.org/wiki?curid=1518274", "title": "Fu\u00dfballclub Wacker Innsbruck", "text": "Il Fu\u00dfballclub Wacker Innsbruck \u00e8 una societ\u00e0 calcistica di Innsbruck, in Austria. Milita nella Erste Liga, seconda serie del campionato austriaco di calcio.\nDal punto di vista giuridico non si deve confondere questo club con il Wacker Innsbruck, fondato nel 1915 e dissolto nel 1999.\nIl Wacker Innsbruck possiede una sezione femminile, che milita in \u00d6FB-Frauenliga, il massimo campionato nazionale femminile. Nelle stagioni 2008-2009 e 2009-2010 \u00e8 arrivata al secondo posto in campionato.\nStoria.\nFondazione e ritorno in Bundesliga.\nIl club fu fondato nel giugno 2002 come Fu\u00dfballclub Wacker Tirol. Successivamente si un\u00ec al Wattens formando lo SpG Wattens/Wacker Tirol per la sola stagione 2003-2004. Solo nel 2007 ha cambiato nome in quello attuale. \u00c8 considerato il successore naturale del Tirol Innsbruck che fall\u00ec nel 2002, anche se in realt\u00e0 \u00e8 un club separato, cui non vengono riconosciuti come propri i titoli vinti dal Tirol.\nNel giro di due sole stagioni il club pass\u00f2 dalla Regionalliga alla Bundesliga con due promozioni consecutive. Al suo campionato d'esordio nella massima divisione ottenne un 6\u00ba posto ma, gi\u00e0 nella stagione successiva, si salv\u00f2 con difficolt\u00e0 (9\u00ba posto). Nel 2006-2007, la salvezza arriv\u00f2 solo per la retrocessione a tavolino del Grazer AK in Regionalliga.\nNel torneo 2007-2008 il club ha concluso il campionato al 10\u00ba posto, retrocedendo in Erste Liga.\nPromozione e ultime stagioni.\nIl Wiener Neustadt ha vinto il torneo cadetto 2008-2009, con 7 punti di vantaggio sui tirolesi, secondi nella loro prima stagione in Erste Liga. Nella successiva stagione il Wacker ha ottenuto il ritorno in massima divisione, precedendo al termine di un'accesa lotta l'Admira Wacker M\u00f6dling.\nDopo il ritorno in Bundesliga i nero-verdi hanno ottenuto un 6\u00b0 (2010-2011) ed un 7\u00b0 (2011-2012) posto.\nIl 10 ottobre 2012 la societ\u00e0 esonera l'allenatore Walter Kogler, dopo quattro anni alla guida della prima squadra, a causa dei pessimi risultati ottenuti nelle prime giornate di campionato. Il suo posto viene preso \"ad interim\" da Werner L\u00f6berbauer, tecnico della squadra \"Amateure\". Il 16 ottobre viene ufficializzato l'ingaggio di Roland Kirchler, che ha firmato un contratto fino all'estate 2013.\nStadio.\nIl Wacker Innsbruck gioca le partite casalinghe nel Tivoli-Neu Stadion. Costruito tra il 1999 ed il 2000, lo stadio fu utilizzato precedentemente dal Tirol Innsbruck, prima che la scomparsa della societ\u00e0 per fallimento, nell'estate 2002, lasciasse inutilizzato l'impianto.\nPoco dopo venne fondato il Wacker Tirol, che disput\u00f2 in questo stadio la sua prima stagione agonistica, nel 2002-2003 in Regionalliga e tutte le stagioni successive.\nNel 2008 \u00e8 stato utilizzato come una delle quattro sedi austriache del Campionato europeo.\nLo stadio ha una capienza di 16.008 spettatori, ridotti a 15.200 per le partite internazionali, in ottemperanza ai regolamenti dell'UEFA e della FIFA. Durante Euro 2008 la sua capacit\u00e0 fu temporaneamente espansa per ospitare fino a 30.000 tifosi."}
{"id": "1518275", "revid": "239447", "url": "https://it.wikipedia.org/wiki?curid=1518275", "title": "Wacker Innsbruck", "text": ""}
{"id": "1518279", "revid": "1745361", "url": "https://it.wikipedia.org/wiki?curid=1518279", "title": "Locomotiva FS E.331", "text": "La locomotiva E.331 era un tipo di locomotiva elettrica a 3.600 Volt a corrente alternata trifase alla frequenza di 16,7\u00a0Hz.\nVenne costruita in 18 unit\u00e0 tra il 1914 e il 1919 dalla Breda con parti elettriche di costruzione Brown Boveri. Deriva strutturalmente, ma non concettualmente, dalla quasi contemporanea E.330 nella quale si ricorse al nuovo sistema a commutazione dei poli e al cambio del numero di fasi cosa che consentiva di elevare a quattro le velocit\u00e0 economiche della locomotiva. Fino a qualche anno prima infatti si potevano ottenere solo due velocit\u00e0 con la disposizione dei motori di trazione in cascata o in parallelo; la E.331 tuttavia venne costruita ottenendo le diverse velocit\u00e0 con la sola variazione del numero di poli dell'avvoglimento. Cambiando il numero di poli si realizzava anche il cambio della velocit\u00e0 di rotazione. Uno dei limiti della macchina e fonte di numerose avarie fu proprio il tipo di combinatore rotante che venne applicato per realizzare le variazioni del numero di poli dei due motori di trazione.\nLa corrente veniva captata dalla linea elettrica bifilare mediante due pantografi, ambedue contemporaneamente in presa, a stanga rigida e a doppio strisciante.\nLa locomotiva venne costruita a passo rigido, a tre assi accoppiati azionati tramite due assi ciechi connessi ai motori mediante biella inclinata e con carrello portante anteriore e posteriore con ruote di diametro pi\u00f9 piccolo, come in genere le locomotive del periodo.\nLe E.331 trovarono impiego tra Torino e Bussoleno, sulla linea del Frejus per diverso tempo. Le macchine, di rodiggio 2-C-2, 100\u00a0km/h di velocit\u00e0 massima e potenza di circa 2.000\u00a0kW, si trovavano a loro agio soprattutto nel percorso pianeggiante o poco acclive.\nA causa della limitata protezione dei dispositivi elettrici interni, che permetteva il contatto accidentale con le parti ad alta tensione, queste locomotive vennero soprannominate con il tristemente noto epiteto di \"assassine\"."}
{"id": "1518282", "revid": "117338020", "url": "https://it.wikipedia.org/wiki?curid=1518282", "title": "Baia di James", "text": "La baia di James (in inglese: \"James Bay\"; in francese: \"Baie James\") \u00e8 una vasta insenatura del mar Glaciale Artico posta nel settore sud-orientale della baia di Hudson in corrispondenza della costa canadese.\nGeografia.\nLa baia di James \u00e8 poco profonda. Ha una ampiezza di circa 220\u00a0km e una lunghezza di circa 400\u00a0km. \u00c8 delimitata a nord dalla baia di Hudson, ad est e a sud-est dalla costa del Qu\u00e9bec e a sud e a ovest dalla costa dell'Ontario. L'isola maggiore che vi affiora \u00e8 l'isola di Akimiski. Altre isole sono: Charlton, North Twin, South Twin, Big Island, Trodely e Weston. Nella baia sfociano numerosissimi fiumi. I principali sono: La Grande, Eastmain, Rupert, Nottaway, Harricana, Mattagami, Albany, Kapiskau, Attawapiskat e Ekwan. Le coste sono basse e sabbiose. La costa sud-orientale \u00e8 paludosa. Gli insediamenti umani sono scarsi. Sulla costa orientale sono situati Fort-George, Eastmain e Rupert House. Su quella occidentale sono ubicate Fort Albany e Attawapiskat.\nStoria.\nLa baia fu raggiunta da Henry Hudson nel 1610. Prende il nome dall'esploratore Thomas James che la esplor\u00f2 nel 1631 e nel 1633 nel corso dei suoi viaggi alla ricerca del passaggio a nord-ovest. In seguito l'area della baia ricopr\u00ec un ruolo importante nel commercio delle pellicce."}
{"id": "1518284", "revid": "1821847", "url": "https://it.wikipedia.org/wiki?curid=1518284", "title": "Battaglia di Bassano", "text": "La battaglia di Bassano fu combattuta l'8 settembre 1796, durante la prima campagna d'Italia, nei dintorni di Bassano del Grappa, fra l'Armata d'Italia francese al comando del generale Napoleone Bonaparte e l'esercito austriaco al comando del feldmaresciallo Dagobert von Wurmser.\nLa battaglia si svolse al termine del secondo tentativo austriaco di sbloccare la fortezza di Mantova assediata dai francesi; il generale Bonaparte anticip\u00f2 l'offensiva del nemico, avanz\u00f2 in Trentino e insegu\u00ec l'esercito austriaco lungo la valle del Brenta vincendo una serie di violente battaglie. A Bassano le truppe austriache furono definitivamente sbaragliate e il feldmaresciallo von Wurmser fu costretto a ritirarsi con i resti del suo esercito all'interno di Mantova dove venne a sua volta bloccato dal generale Bonaparte, accorso al suo inseguimento con una serie di marce forzate.\nLa campagna culminata nella battaglia di Bassano dimostr\u00f2 nuovamente la superiore abilit\u00e0 strategica del generale Bonaparte e la grande aggressivit\u00e0, la resistenza e l'entusiasmo delle truppe francesi dell'Armata d'Italia; tutti i piani austriaci di controffensiva fallirono completamente.\nRipresa delle operazioni in Italia.\nDopo aver superato la difficile situazione provocata dalla grande controffensiva sferrata dal feldmaresciallo Dagobert von Wurmser, comandante dell'esercito austriaco in Italia, ed aver vinto il 5 agosto 1796 l'importante battaglia di Castiglione, il generale Napoleone Bonaparte, giovane ed energico comandante in capo dell'Armata d'Italia, aveva potuto riprendere l'assedio della fortezza di Mantova, riconquistare le posizioni sull'Adige e consolidare il predominio francese nella penisola italiana, intimidendo i regnanti delle potenze reazionarie.\nIl generale aveva informato dettagliatamente con una lunga missiva il Direttorio dei brillanti risultati raggiunti ed aveva comunicato che era sua intenzione sfruttare la favorevole situazione e l'indebolimento delle forze nemiche per prendere risolutamente l'iniziativa, eventualmente in connessione con l'avanzata in Baviera del generale Jean Victor Moreau con l'Armata del Reno e Mosella. Nonostante le rilevanti perdite subite durante l'ultima campagna e le gravi carenze organizzative e materiali del suo esercito, il generale Bonaparte intendeva passare presto all'offensiva in Trentino per conquistare la base di operazioni austriaca ed impedire nuovi attacchi nemici.\nPer la nuova offensiva il generale Bonaparte aveva raggruppato il grosso dell'Armata d'Italia, circa 33.000 soldati, dalle due parti del lago di Garda; il comandante in capo avrebbe preso personalmente la guida delle truppe e avrebbe marciato in direzione di Rovereto e Trento; per controllare il settore di Verona e il corso dell'Adige, sarebbero rimaste le deboli forze del generale Charles Kilmaine, mentre a Mantova il generale Jean Joseph Sahuguet, che aveva sostituito il generale Jean Mathieu S\u00e9rurier ritornato in Francia per malattia, con 10.000 uomini avrebbe mantenuto l'assedio della fortezza. Il generale Bonaparte era deciso ad attaccare nonostante i dubbi e le preoccupazioni dei suoi luogotenenti; in particolare il generale Andrea Massena era fortemente allarmato per lo stato deplorevole dal punto di vista materiale delle truppe di nuovo prive di equipaggiamenti essenziali. Il generale in capo impose le sue decisioni; egli contava soprattutto sull'alto morale dei suoi soldati dopo le continue vittorie, per raggiungere un nuovo successo.\nIl generale Bonaparte inoltre contava, assumendo l'offensiva, di sorprendere il nemico ed anticipare la probabile nuova offensiva del feldmaresciallo von Wurmser di cui era venuto a conoscenza per mezzo del suo efficiente servizio informazioni. Attaccando subito, i francesi avrebbero potuto scompaginare i preparativi nemici, distruggere le forze austriache in riorganizzazione in Tirolo ed anche impedire l'eventuale trasferimento di una parte di quelle forze a nord in Baviera per contrastare il generale Moreau che si stava avvicinando a Monaco.\nEffettivamente il feldmaresciallo von Wurmser stava organizzando un nuovo tentativo di sbloccare la fortezza di Mantova e aveva pianificato una complessa operazione offensiva che prevedeva ancora una volta la divisione delle sue forze in colonne separate. Il comandante in capo austriaco aveva gi\u00e0 raggruppato una massa di circa 10.000 soldati al comando del generale Johann M\u00e9sz\u00e1ros tra Bassano e Vicenza, mentre altri 25.000 soldati erano schierati in Trentino per sbarrare la strada del Tirolo al comando del generale Josef Philipp Vukassovich. Il feldmaresciallo von Wurmser era a conoscenza della possibile offensiva francese verso Trento e riteneva di poter sorprendere a sua volta il nemico con i 20.000 uomini delle divisioni del generale Peter Vitus von Quosdanovich e del generale Karl Philipp Sebottendorf che avrebbero marciato lungo la valle del Brenta; dopo essersi ricongiunto con le truppe del generale M\u00e9sz\u00e1ros a Bassano, egli intendeva raggiungere Mantova e sbloccare la fortezza mentre i francesi sarebbero stati trattenuti in Trentino dalle forze del generale Vukassovich. Egli riteneva possibile da Mantova minacciare le linee di comunicazione dell'Armata d'Italia che sarebbe stata bloccata tra il lago di Garda e il Trentino.\nIl generale Bonaparte non fu impressionato dalla nuova dislocazione delle forze austriache; il 1\u00ba settembre durante un consiglio di guerra mostr\u00f2 ottimismo e fiducia: le truppe nemiche erano state di nuovo frammentate su un ampio settore del fronte senza collegamenti sicuri; inoltre il feldmaresciallo von Wurmser avrebbe avuto bisogno di tempo per raggruppare le sue forze principali a Bassano. L'Armata d'Italia quindi avrebbe avuto il tempo, sfruttando la sua grande velocit\u00e0 di movimento, lo slancio, lo spirito di sacrificio e l'elevato morale dei soldati, per sferrare l'offensiva in Trentino e occupare la base di operazione dell'esercito austriaco. L'offensiva sarebbe iniziata il 3 settembre; il generale Claude Henri Vaubois avrebbe marciato lungo la riva occidentale del lago di Garda, mentre il grosso dell'armata, con le divisioni del generale Massena e del generale Pierre Augereau, sarebbe avanzato a marce forzate lungo la riva orientale; dopo essersi ricongiunti a sud di Rovereto, tutte le forze riunite avrebbero conquistato quella citt\u00e0 e quindi raggiunto Trento. Il generale Bonaparte prevedeva inoltre di continuare l'offensiva scendendo subito lungo la Valsugana e la valle del Brenta per prendere alle spalle le truppe del feldmaresciallo von Wurmser presenti a Bassano.\nDurante il consiglio di guerra, i luogotenenti del generale non nascosero i loro dubbi su un piano cos\u00ec audace: le truppe erano stanche e il sistema logistico sarebbe stato messo in grave difficolt\u00e0 da un'offensiva a marce forzate lungo strade disagevoli e territori aspri e montuosi. Il generale Bonaparte respinse tutte le obiezioni; egli contava sullo spirito di sacrificio e lo slancio delle truppe per superare tutti i problemi e sfruttare l'occasione di tagliare le comunicazioni e distruggere l'esercito austriaco.\nOffensiva in Trentino.\nIl generale Bonaparte intendeva iniziare l'offensiva in forze in Trentino il 3 settembre per sbaragliare le truppe austriache del generale Vukassovich, ma fin dal 1\u00ba settembre le avanguardie del generale Vaubois avevano marciato da Lodrone lungo il corso del Chiese, mentre il generale Massena aveva attraversato l'Adige con la sua divisione e la riserva di cavalleria sul ponte di Pol; la divisione del generale Augereau da Verona era pi\u00f9 indietro in seconda linea. Il generale Vukassovich aveva dislocato il suo quartier generale a Rovereto e schierava le avanguardie a Serravalle e Ala, mentre la divisione del principe Reuss difendeva il ponte sul Sarca con le riserve a Calliano. Il feldmaresciallo von Wurmser era gi\u00e0 in marcia per raggiungere a Bassano la divisione del generale M\u00e9sz\u00e1ros, il reparto del generale Sebottendorff era a Rovigo mentre il generale Quosdanovich aveva raggiunto con le sue truppe Lavis.\nL'offensiva francese il 3 settembre raggiunse subito importanti successi; dopo una marcia forzata, i reparti di punta del generale Vaubois, guidati dal generale Louis Saint-Hilaire, superarono la resistenza austriaca con un attacco frontale, attraversarono il ponte di Sarca e raggiunsero Mori; nel frattempo il generale Massena attacc\u00f2, con il reparto del generale Pijon, le avanguardie del generale Vukassovich conquist\u00f2 Serravalle e Ala e dopo una breve sosta notturna raggiunse all'alba del 4 settembre la stretta di Marco, dove arriv\u00f2 anche il generale Bonaparte con il suo quartier generale.\nIl comandante in capo dell'Armata d'Italia, desideroso di accelerare le operazioni per ottenere rapidamente un successo decisivo e disgregare le retrovie dell'armata austriaca del feldmaresciallo von Wurmser in lento movimento verso Bassano, diede ordine al mattino del 4 settembre di attaccare subito con la massima energia. Il generale Mass\u00e9na assalt\u00f2 frontalmente con la sua divisione le solide posizioni difese dal generale Vukassovich a sud di Rovereto. I primi attacchi furono respinti ed il generale Bonaparte prese la decisione di muovere due colonne di soldati lungo i sentieri di montagna laterali per aggirare la strettoia di Marco e minacciare le vie di comunicazione del nemico. Le truppe austriache, preoccupate dal pericolo alle loro retrovie diedero segno di incertezza e il generale Bonaparte lanci\u00f2 all'attacco per sfruttare la situazione il reparto del generale Claude Victor che tuttavia, nonostante un violento attacco in colonne, non riusc\u00ec a sbaragliare il nemico. La battaglia di Rovereto fu decisa infine dall'intervento del reparto di ussari del generale Paul-Alexis Dubois che caric\u00f2 attraverso la strettoia e provoc\u00f2 il cedimento finale degli austriaci che iniziarono a retrocedere; a mezzogiorno la strada di Rovereto era aperta e le truppe francesi del generale Mass\u00e9na, rinforzate dall'arrivo della divisione del generale Vaubois da Riva del Garda, entrarono nella citt\u00e0 ingombra di soldati austriaci sbandati e avanzarono in direzione di Trento sotto il controllo diretto del generale Bonaparte; il generale Dubois era caduto mortalmente ferito nel momento decisivo della battaglia.\nLa truppe francesi avanzarono per alcuni chilometri fino a Calliano dove si trovarono di fronte ad un nuovo sbarramento organizzato dal generale Paul Davidovich con le residue forze austriache sfruttando l'aspro terreno montuoso attraversato dall'Adige. Il generale Bonaparte decise di attaccare subito e due colonne di fanteria manovrarono nuovamente sui fianchi delle montagne a destra e a sinistra delle posizioni austriache; l'avanzata francese sulla sinistra fu difficile a causa della presenza del forte della Pietra e fu necessario l'intervento di otto cannoni che colpirono le fortificazioni costringendo alla resa la guarnigione. Per l'attacco finale alla stretta di Calliano il generale Elz\u00e9ar-Auguste Dommartin schier\u00f2 una batteria di artiglieria leggera per prendere d'infilate le difese nemiche, mentre nove battaglioni attaccarono frontalmente in massa. Le difese austriache furono sbaragliate dall'attacco serrato della fanteria e dalla cariche della cavalleria; prese parte agli assalti decisivi anche il reparto delle guide, la guardia del corpo personale del generale Bonaparte, condotto dal comandante Jean-Baptiste Bessi\u00e8res. I resti delle forze austriache ripiegarono confusamente verso Trento, mentre i francesi catturarono quindici cannoni, sette bandiere e 7.000 prigionieri.\nIl generale Bonaparte, impaziente di concludere le operazioni in Trentino per poter deviare verso la Valsugana, sollecit\u00f2 le sue truppe a riprendere subito la marcia per sfruttare il crollo del nemico e raggiungere al pi\u00f9 presto Trento, distante 25 chilometri; quindi durante la notte la divisione del generale Mass\u00e9na, seguita dalla divisione del generale Augereau avanz\u00f2 verso la citt\u00e0, mentre il generale Vaubois risal\u00ec lungo la riva destra dell'Adige, dopo aver conquistato nella giornata del 4 settembre la posizione fortificata di Mori. Nella mattinata del 5 settembre i soldati francesi entrarono a Trento senza incontrare resistenza; le residue truppe del generale Davodovich avevano ripiegato dietro il torrente Avisio dove vennero presto attaccate dalla divisione del generale Vaubois, che riusc\u00ec a superare il corso d'acqua dopo un violento scontro costringendo gli austriaci a ripiegare ulteriormente. Il generale Bonaparte arriv\u00f2 a Trento il pomeriggio del 5 settembre e prese alloggio con il suo quartier generale all'arcivescovado dove convoc\u00f2 subito i generali Massena e Augereau per illustrare il suo nuovo piano che prevedeva ancora una volta estenuanti marce forzate e rapide avanzate da parte dei soldati dell'Armata d'Italia.\nBattaglia a Bassano.\nInseguimento del feldmaresciallo von Wurmser.\nAttraverso la raccolta di informazioni dai patrioti filofrancesi locali, il generale Bonaparte era a conoscenza della dislocazione delle forze austriache del feldmaresciallo von Wurmser. Il comandante in capo austriaco dopo il crollo delle difese in Trentino apparentemente era convinto che i francesi avrebbero marciato in Tirolo verso Innsbruck per raggiungere quindi la Baviera e congiungersi con l'armata del generale Moreau. Il feldmaresciallo quindi ritenne importante continuare la sua manovra, concentrare le forze a Bassano per riaprire le sue comunicazioni con l'Impero attraverso il Friuli e quindi avanzare verso Verona e Mantova. La divisione del generale M\u00e9sz\u00e1ros ricevette ordine di marciare su Verona, mentre il grosso dell'esercito, con le divisioni Sebottendorff e Quosdanovich, si raggrupp\u00f2 a Bassano e la retroguardia era a Primolano per sbarrare il corso del Brenta.\nLa notte del 5 settembre il generale Bonaparte apprese la notizia, proveniente dal generale Kilmaine, che gli austriaci avevano superato il Brenta e si avvicinavano all'Adige; si prevedeva che Verona sarebbe stata attaccata il 7 settembre. Il comandante dell'Armata d'Italia ritenne quindi decisivo riprendere subito l'avanzata deviando con la maggior parte del forze lungo la Valsugana e la valle del Brenta per minacciare le retroguardie del nemico e cercare di accerchiare l'intero esercito austriaco tra il Brenta e l'Adige. Il generale Bonaparte sollecit\u00f2 quindi i generali Massena e Augereau a richiedere un nuovo sforzo alle loro truppe e riprendere subito la marcia avanzando di almeno 50 chilometri senza sosta; le truppe sarebbero state abbondantemente rifornite con i viveri catturati nei depositi austriaci a Trento. Il generale Massena si mostr\u00f2 risoluto e afferm\u00f2 che i suoi soldati, se ben vettovagliati, avrebbero potuto eseguire la nuova marcia forzata.\nIl generale Bonaparte riprese l'avanzata all'alba del 6 settembre; nella notte aveva preparato e fatto affiggere un proclama indirizzato alla popolazione tirolese che invitava alla collaborazione pacifica, ad accettare la \"protezione dell'esercito francese\" e ad abbandonare le \"bandiere tante volte sconfitte\" dell'Impero d'Austria. Nel proclama si escludevano obiettivi di dominio da parte della Francia e si affermava la volont\u00e0 di pace: \"i francesi combattono per essa\". Con queste dichiarazioni ferme ma tranquillizzanti il generale mirava ad evitare sollevazioni della popolazione tirolese che avrebbero potuto mettere in difficolt\u00e0 le truppe francesi che sarebbero rimaste indietro, al comando del generale Vaubois, per mantenere il possesso del Trentino ed eventualmente raggiungere il passo del Brennero.\nDurante la giornata del 6 settembre i soldati francesi percorsero quasi sessanta chilometri marciando tutto il giorno; la divisione del generale Augereau avanzava in prima linea seguita dai reparti del generale Massena e dalle riserve; il generale Bonaparte intervenne personalmente per accelerare i movimenti, e in serata le truppe esauste e il quartier generale dell'armata raggiunsero, dopo aver percorso la valle del Brenta, Borgo Valsugana. Le avanguardie francesi avevano raggiunto Primolano dove erano entrate in contatto con la retroguardia austriaca del generale Quosdanovich, completamente sorpresa dall'inattesa presenza di truppe nemiche alle sue spalle. Le truppe combattenti francesi erano sfinite dopo la frenetica marcia forzata, mentre le retroguardie e il traino dell'armata erano ancora attardate; fu ordinato immediatamente il riposo sul posto per la notte.\nAll'alba del 7 settembre i francesi delle divisioni dei generali Massena e Augereau attaccarono subito le posizioni del generale Quosdanovich a Primolano; i soldati dell'Armata d'Italia, nonostante la stanchezza e le privazioni, diedero una nuova dimostrazione di spirito offensivo e assaltarono alla baionetta con grande impeto le difese. Dopo l'intervento in ordine sparso dalla 5\u00aa \"demi-brigade\" leggera, le colonne serrate della 4\u00aa \"demi-brigade\" di linea sbaragliarono in poche ore le truppe austriache, mentre il 5\u00b0 dragoni del colonnello \u00c9douard Milhaud contribu\u00ec alla vittoria. Le forze austriache vennero in gran parte catturate e i francesi presero molto equipaggiamento, dodici cannoni e 4.200 prigionieri. L'inseguimento dei resti del nemico fu presto interrotto per la grande stanchezza dei soldati francesi; a Cismon venne quindi organizzato il bivacco dell'armata, dove giunse anche il generale Bonaparte con il quartier generale ma senza bagagli e senza vettovagliamento; il generale pass\u00f2 la notte sul posto e condivise con i suoi soldati affamati le magre razioni disponibili.\nVittoria francese a Bassano.\nNonostante l'esaurimento delle truppe, il generale Bonaparte riprese presto le operazioni; fin dalle ore 02.00 dell'8 settembre egli diede inizio alla nuova marcia dei suoi soldati, incitati a sfruttare la favorevole situazione per sbaragliare definitivamente il nemico colto di sorpresa. L'obiettivo francese sarebbe stato Bassano. La nuova marcia forzata prevedeva che la divisione del generale Massena avanzasse lungo la riva destra del Brenta, mentre sulla riva sinistra avrebbe progredito il generale Augereau con i suoi reparti. Dopo una frenetica marcia di quattro ore il generale Bonaparte giunse con le sue truppe alla stretta di Solagna difesa dalle demoralizzate truppe austriache.\nL'avanguardia francese attacc\u00f2 alle ore 06.00 questi demoralizzati reparti austriaci ed ebbe rapidamente il sopravvento; i resti del nemico abbandonarono le posizioni e ripiegarono sulla linea principale di resistenza organizzata a protezione di Bassano dal feldmaresciallo von Wurmser con circa 20.000 soldati. Alle ore 07.00 l'artiglieria francese apr\u00ec il fuoco, mentre il generale Bonaparte si port\u00f2 sulle prime linee per dirigere l'attacco decisivo ed esaltare con la sua presenza la combattivit\u00e0 delle truppe. L'assalto venne condotto dalla divisione del generale Augereau sull'ala sinistra austriaca e dalla divisione del generale Massena sull'ala destra, e venne preceduto dall'intervento dei dragoni e dei cacciatori a cavallo del generale Joachim Murat che con una carica impetuosa disorganizzarono le linee nemiche.\nI soldati francesi attaccarono alla baionetta la posizione di resistenza che gli austriaci difesero accanitamente; i combattimenti furono aspri e prolungati; il generale Massena guid\u00f2 personalmente l'assalto dei suoi uomini mostrando la consueta energia. Nonostante la disperata difesa gli austriaci vennero progressivamente sbaragliati dai continui attacchi francesi e furono costretti a ripiegare in disordine verso Bassano mentre la 4\u00aa \"demi-brigade\" di linea, guidata energicamente del colonnello Jean Lannes che rimase ferito negli scontri, conquistava d'assalto il ponte e proseguiva verso la citt\u00e0. Dopo una rapida avanzata di alcuni chilometri i soldati francesi alle ore 15.00 dell'8 settembre entrarono a Bassano senza molte difficolt\u00e0 e si impadronirono di 32 cannoni, otto bandiere, due equipaggi da ponte e duecento vetture del traino; le truppe francesi, stanche e prive di regolare vettovagliamento da giorni, poterono saccheggiare l'abbondante bottino raccolto nella citt\u00e0; 6.000 soldati austriaci furono catturati e i resti dell'esercito del feldmaresciallo von Wurmser si ritirarono in disordine. Con la conquista di Bassano il generale Bonaparte aveva completato con pieno successo, grazie alla sua aggressivit\u00e0 e all'infaticabile energia mostrata dalle truppe, l'audace manovra alle spalle del nemico.\nIl generale Bonaparte ritenne di aver inflitto una sconfitta decisiva all'esercito nemico; informazioni raccolte dai prigionieri fecero ritenere che il feldmaresciallo von Wurmser fosse completamente demoralizzato e stesse battendo in ritirata verso est in direzione del Friuli e di Trieste. Il comandante dell'Armata d'Italia, sulla base di queste valutazioni, diede quindi ordine al generale Augereau di marciare subito verso Padova per bloccare la prevista ritirata nemica, mentre il generale Massena si sarebbe diretto con la sua divisione verso Vicenza con l'obiettivo di cogliere alle spalle la divisione austriaca del generale M\u00e9sz\u00e1ros che, secondo i piani iniziali austriaci, avrebbe dovuto marciare verso l'Adige dopo il ricongiungimento con il grosso dell'esercito. Le truppe del generale M\u00e9sz\u00e1ros erano segnalate a Montebello, tra Verona e Vicenza, e il generale Bonaparte riteneva possibile tagliarle fuori e accerchiarle. I soldati francesi, dopo la frenetica marcia di circa 150 chilometri dei precedenti quattro giorni, avrebbero dovuto quindi effettuare una nuova avanzata a tappe forzate per eseguire i piani del generale.\nLa situazione delle residue forze austriache appariva molto difficile; il generale Quosdanovich con 3.000 uomini era rimasto isolato dal grosso del feldmaresciallo von Wurmser e stava ritirandosi verso il Friuli, mentre il comandante in capo austriaco dopo la serie di sconfitte era rimasto con solo 16.000 soldati. Il 7 settembre il generale M\u00e9sz\u00e1ros aveva attaccato Verona ma il generale Kilmaine aveva organizzato abilmente le sue difese e l'attacco nemico venne duramente respinto; il generale M\u00e9sz\u00e1ros dovette sospendere gli assalti e richiese rinforzi per attraversare l'Adige, ma il feldmaresciallo von Wurmser, battuto a Bassano e tagliato fuori dalle comunicazioni con il Friuli, ritenne indispensabile concentrare le sue forze e ordin\u00f2 al suo subordinato di ripiegare subito verso Bassano. I due raggruppamenti austriaci si congiunsero il 9 settembre a Vicenza.\nAssedio di Mantova.\nContrariamente alle previsioni del generale Bonaparte, il feldmaresciallo von Wurmser, dopo essersi congiunto con la divisione del generale M\u00e9sz\u00e1ros, non decise di ripiegare su Trieste ma prese invece la sorprendente iniziativa di continuare a marciare verso l'Adige e Mantova. Questa inattesa manovra avrebbe messo in difficolt\u00e0 i francesi e avrebbe costretto il comandante dell'Armata d'Italia ad organizzare un inseguimento in velocit\u00e0, spronando ancora una volta i suoi soldati al massimo sforzo nel tentativo di tagliare la strada al nemico.\nI piani del generale Bonaparte furono per\u00f2 vanificati dalla mancata difesa di Legnago e del suo ponte sull'Adige che permise al feldmaresciallo von Wurmser di trovare una via di scampo e di trasferirsi a sud del fiume. La difesa di Legnago spettava al generale Kilmaine che tuttavia, impegnato a sbarrare la strada di Verona, evacu\u00f2 la guarnigione senza distruggere il ponte; le truppe del generale Sahuguet che, provenienti da Mantova, avrebbero dovuto prendere il suo posto, non giunsero in tempo e quindi gli austriaci poterono occupare la citt\u00e0 ed attraversare l'Adige il 10 settembre.\nIl generale Bonaparte accolse con forte disappunto queste cattive notizie e diram\u00f2 subito una nuova serie di ordini per organizzare l'accerchiamento del nemico; il generale Augereau avrebbe dovuto interrompere immediatamente l'avanzata su Padova e dirigersi invece a tappe forzate su Legnago all'inseguimento degli austriaci, mentre il generale Massena avrebbe tentato di anticiparli attraversando l'Adige tra Verona e Legnago e sbarrando la strada di Mantova; infine il generale Sahuguet avrebbe dovuto impegnare una parte delle sue forze a nord di Mantova.\nI generali Massena e Augereau avanzarono con grande velocit\u00e0 per cercare di eseguire i piani del generale Bonaparte; la divisione del generale Massena attravers\u00f2 l'Adige a Ronco e percorse 170 chilometri in sei giorni, mentre gli uomini del generale Augereau marciarono per quasi 195 chilometri affrontando scontri sporadici contro i distaccamenti del nemico. Tuttavia, nonostante questi grandi sforzi ed i sacrifici dei soldati francesi, il feldmaresciallo von Wurmser, combattivo ed energico nonostante le precedenti sconfitte, riusc\u00ec a sfuggire alla trappola e al contrario ottenne alcuni successi. Le avanguardie del generale Massena, al comando del generale Pijon furono infatti sorprese, isolate e sconfitte a Cerea, mentre il grosso della divisione era attardato avendo sbagliato strada; lo stesso generale Bonaparte fu coinvolto negli scontri e rischi\u00f2 di essere catturato dagli austriaci. Il feldmaresciallo von Wurmser quindi prosegu\u00ec verso Sanguinetto, il 12 settembre raggiunse Villimpenta ed il 14 settembre sconfisse a Due Castelli il debole reparto francese inviato da Mantova al comando del generale Charton.\nIl feldmaresciallo von Wurmser quindi riusc\u00ec ad entrare a Mantova da sud e si ricongiunse con la guarnigione assediata; egli disponeva ora in totale di circa 33.000 soldati, di cui 25.000 disponibili per il combattimento e circa 5.000 malati e feriti. Con queste forze il comandante in capo austriaco prese posizione a nord-est della citt\u00e0 tra La Favorita e San Giorgio; egli intendeva affrontare la battaglia e sperava, dopo aver sconfitto il nemico, di potersi aprire nuovamente la strada verso Legnago e l'Adige con il grosso delle sue forze.\nIl generale Bonaparte prese energiche misure per fronteggiare la situazione, bloccare l'esercito austriaco e possibilmente conquistare finalmente la fortezza di Mantova; il 13 settembre il generale Louis Andr\u00e9 Bon, al comando in sostituzione del generale Augereau, aveva conquistato d'assalto Legnago e il giorno seguente raggiunse Governolo, mentre il generale Massena occup\u00f2 Due Castelli. Il generale Bonaparte schier\u00f2 sull'ala destra, a La Favorita, le truppe del generale Sahuguet; egli disponeva di circa 25.000 soldati intorno a Mantova e intendeva sferrare subito un attacco generale.\nLa battaglia del 15 settembre fu aspramente combattuta; il generale Bon avanz\u00f2 inizialmente da Governolo lungo il Mincio fino a San Giorgio, ma le riserve austriache intervennero e i francesi furono fermati e dovettero cedere una parte del terreno conquistato. Sulla destra il generale Sahuguet fece alcuni progressi, impegnando una parte delle forze nemiche fino all'arrivo al centro del generale Massena con la sua divisione che sferr\u00f2 l'attacco frontale in colonne serrate. Duri scontri proseguirono durante la giornata e gli austriaci si batterono accanitamente sotto la guida del feldmaresciallo von Wurmser che, consapevole dell'importanza di mantenere le posizioni per evitare di essere respinto dentro la fortezza di Mantova, cerc\u00f2 anche di contrattaccare. I francesi subirono perdite ed anche i generali Joachim Murat, Lannes e Victor rimasero feriti; infine la divisione del generale Massena riusc\u00ec a conquistare definitivamente San Giorgio ed a costringere gli austriaci a ritirarsi nella fortezza; i francesi catturarono 3.000 prigionieri, tre bandiere e undici cannoni.\nIl feldmaresciallo von Wurmser dovette quindi, dopo la sconfitta a San Giorgio, ripiegare con tutte le sue forze dentro Mantova; dopo un ultimo tentativo austriaco di riaprire le vie di comunicazione, fallito il 24 settembre, il generale Kilmaine, incaricato dal generale Bonaparte di stringere d'assedio la fortezza, riusc\u00ec a conquistare alcune importanti posizioni ed a completare il 1\u00ba ottobre il blocco completo della piazzaforte. Il generale Bonaparte ritenne di non essere in grado per il momento di assaltare la fortezza e decise di limitarsi a riprendere l'assedio di cui fu incaricato il generale Kilmaine con soli 6.000 soldati; il comandante in capo dell'Armata d'Italia era stato informato dal Direttorio alla met\u00e0 di settembre del fallimento delle operazioni francesi in Germania e della ritirata del generale Moreau. Diveniva quindi impossibile prendere contatto con quest'ultimo attraverso il Tirolo ed al contrario bisognava considerare la concreta possibilit\u00e0 dell'arrivo di nuovi rinforzi austriaci sul fronte italiano per accorrere in aiuto del feldmaresciallo von Wurmser.\nBilancio e conseguenze.\nIl secondo tentativo austriaco di sbloccare la fortezza di Mantova e ribaltare l'esito della guerra in Italia si concluse quindi con un nuovo costoso fallimento e il feldmaresciaallo von Wurmser, che pur riusc\u00ec a sfuggire alla distruzione completa e mostr\u00f2 coraggio ed energia, fu costretto a ritirarsi all'interno della fortezza dove le sue forze vennero assediate, insieme alla guarnigione della piazzaforte, dalle truppe francesi del generale Kilmaine. Durante le numerose battaglie della campagna di Bassano l'esercito austriaco perse circa 27.000 soldati in totale, tra cui 3.000 morti, 6.000 feriti, 18.000 prigionieri, vennero catturati dai francesi dell'Armata d'Italia 75 cannoni e 22 bandiere; il feldmaresciallo entr\u00f2 a Mantova con circa 16.000 soldati, mentre altri 10.000 soldati al comando dei generali Davidovich e Quosdanovich riuscirono a riparare in salvo in Tirolo e in Friuli.\nL'Armata d'Italia aveva aspramente combattuto e aveva perso nelle battaglie circa 7.500 uomini, tra cui 1.800 morti, 4.300 feriti e 1.800 prigionieri e dispersi; il generale Bonaparte, dopo aver rinunciato ad attaccare immediatamente la fortezza di Mantova, schier\u00f2 la divisione del generale Vaubois a Trento, mentre il generale Massena presidiava la linea dell'Adige e il generale Augereau rioccupava Verona. Nonostante non fosse riuscito ad accerchiare l'esercito austriaco e ad impedire al feldmaresciallo von Wurmser di entrare a Mantova, il generale Bonaparte aveva concluso con successo anche questa fase della campagna d'Italia; ben presto le numerose truppe austriache accerchiate, quasi 30.000 uomini, avrebbero subito un continuo indebolimento a causa della carenza di viveri con conseguente diffusione di malattie e denutrizione tra i soldati.\nIl generale Bonaparte mostr\u00f2 nuovamente durante la campagna culminata nella battaglia di Bassano grande abilit\u00e0 strategica; dopo aver rinunciato ai suoi propositi iniziali di riunirsi con l'armata del generale Moreau attraverso il Tirolo, il generale seppe reagire prontamente all'offensiva austriaca lungo la valle del Brenta e condusse con grande energia l'audace avanzata alle spalle del nemico, anticipando i suoi piani e sconvolgendo il suo schieramento. Egli seppe soprattutto sfruttare l'entusiasmo e la resistenza dei suoi soldati, che durante la campagna marciarono e combatterono incessantemente fino a costringere il nemico a rinchiudersi all'interno della fortezza di Mantova. La campagna di Bassano, caratterizzata dal frenetico inseguimento del nemico e dal continuo variare delle combinazioni strategiche ideate dal comandante in capo dell'Armata d'Italia, conferm\u00f2 la capacit\u00e0 di analisi strategica del generale Bonaparte e il suo genio di condottiero, accrescendo ancora la sua fama come vero proconsole d'Italia e, dopo le sconfitte sul fronte tedesco dei generali Moreau e Jean-Baptiste Jourdan, come solo generale vittorioso della Repubblica."}
{"id": "1518291", "revid": "152594", "url": "https://it.wikipedia.org/wiki?curid=1518291", "title": "Spina Centrale (Torino)", "text": ""}
{"id": "1518295", "revid": "1651181", "url": "https://it.wikipedia.org/wiki?curid=1518295", "title": "Alta corte (Sicilia)", "text": "L'Alta corte per la Regione siciliana \u00e8 stata un organo di natura costituzionale, prevista nello statuto speciale siciliano, istituita con il regio decreto legislativo 15 maggio 1946, n. 455, successivamente convertito nella legge costituzionale 26 febbraio 1948, n. 2. Nel 1957 le competenze dell'Alta corte furono assorbite dalla Corte costituzionale.\nStoria.\nLe sue attribuzioni consistevano nel controllo di legittimit\u00e0 costituzionale delle leggi approvate dall'Assemblea regionale siciliana, nel controllo di compatibilit\u00e0 delle leggi e dei regolamenti dello Stato rispetto allo statuto speciale della Regione Siciliana e limitatamente alla loro efficacia nel territorio dell'Isola, nonch\u00e9 nel giudizio penale nei confronti del presidente e degli assessori siciliani per i reati compiuti nell'esercizio delle loro funzioni (artt. 25 e 26 Statuto Sicilia).\nEra composta da otto giudici. L'articolo 24 dello Statuto infatti stabiliva la composizione della Corte. I giudici della Corte, sei membri oltre al presidente e al procuratore generale, (pi\u00f9 due supplenti), dovevano essere nominati in egual numero dall'Assemblea regionale siciliana e dal Parlamento italiano (comma 1). Il presidente e il procuratore generale invece dovevano essere nominati dalla Corte stessa (comma 2). Per l'Alta corte era stabilita la sede di Roma (comma 1) e si prevedeva una ripartizione degli oneri per il mantenimento della Corte in egual misura tra Stato e regione (comma 3).\nGli articoli successivi stabilivano le modalit\u00e0 con cui le leggi dovevano essere impugnate davanti all'Alta corte. Le relative norme sono peraltro ancora applicabili nel contenzioso tra Stato e Regione siciliana davanti alla Corte costituzionale.\nCessazione.\nLe competenze dell'Alta corte per la Regione siciliana, con l'entrata in vigore della Costituzione, furono mantenute provvisoriamente in vita dalla disposizione VII transitoria della Carta costituzionale. \nDopo un decennio d'attivit\u00e0, alla definitiva caducazione dell'Alta corte provvide, su ricorso del presidente del consiglio Antonio Segni, la Consulta, con sentenza del 9 marzo 1957, n.38, in base al principio della \"giurisdizione costituzionale accentrata\", ritenne assorbite nella propria competenza a giudicare sulla legittimit\u00e0 costituzionale delle leggi, statali e regionali, nonch\u00e9 sui conflitti di attribuzione tra lo Stato e le Regioni.\nEra stato, nel 1956, l'allora commissario dello Stato a impugnare la legge regionale sulla \"disciplina della ricerca e coltivazione delle sostanze minerali della Regione\" approvata dall'Assemblea regionale siciliana il 14 marzo 1956, davanti all'Alta Corte. Nel relativo giudizio di legittimit\u00e0 costituzionale il Commissario dello Stato eccep\u00ec l'incompetenza dell'Alta Corte siciliana, avviando cos\u00ec il giudizio davanti alla Corte costituzionale.\nLa decisione della Consulta provoc\u00f2 le dimissioni del presidente Enrico De Nicola. I giudici dell'Alta corte in carica in quel momento furono nominati membri della Corte costituzionale.\nLa caducazione ebbe luogo \"de facto\", ma non \"de iure\" con la citata sentenza del 1957 e successivamente a seguito di giudizio di legittimit\u00e0 costituzionale promosso nel 1968 dal giudice istruttore del tribunale di Palermo, con la n. 6 del 15 gennaio 1970. Resta comunque presente all'interno dello Statuto di autonomia della Regione siciliana che \u00e8 parte integrante della Costituzione della Repubblica Italiana e pertanto si dibatte sulla ricostituzione della stessa che avrebbe il compito di risolvere i problemi della piena attuazione dello Statuto.\nPersonalit\u00e0.\nTra i giudici che fecero parte dell'Alta corte, furono di rilievo le figure di Luigi Sturzo, Aldo Sandulli, Andrea Finocchiaro Aprile, Gaspare Ambrosini, Tomaso Perassi, Giovanni Selvaggi ed Augusto Ortona."}
{"id": "1518298", "revid": "15756", "url": "https://it.wikipedia.org/wiki?curid=1518298", "title": "Prince of Persia - Le sabbie del tempo", "text": "Prince of Persia - Le sabbie del tempo (\"Prince of Persia: The Sands of Time\") \u00e8 un film d'avventura del 2010 diretto da Mike Newell e basato sull'.\nNon si tratta di un adattamento diretto da uno dei titoli del videogioco, in quanto la trama \u00e8 indipendente, pur ispirandosi a numerosi elementi dei vari capitoli della saga. Il film \u00e8 stato distribuito nelle sale cinematografiche italiane il 19 maggio 2010.\nTrama.\nLa storia si svolge in Persia attorno all'VIII secolo. Il regno \u00e8 governato dal re Sharaman, uomo buono e saggio, affiancato da suo fratello Nizam come consigliere, ed \u00e8 padre di due principi: Tus e Garsiv. Un giorno mentre \u00e8 con la sua scorta per le strade di Nasaf, capitale del Regno, scorge un ragazzino di nome Dastan e che in virt\u00f9 del suo coraggio e della sua nobilt\u00e0 d'animo decide di adottarlo e lo rende il terzo Principe di Persia. Divenuto adulto Dastan partecipa, insieme ai fratelli maggiori, alla battaglia per la conquista della citt\u00e0 di Alamut, accusata dal loro zio Nizam di fornire armi ai nemici della Persia. Durante la battaglia il principe entra di soppiatto in citt\u00e0 e riesce ad aprire un cancello laterale assieme all'amico Bis e al suo gruppo, garantendo cos\u00ec un'entrata sicura per l'esercito persiano. Durante lo scontro Dastan entra in possesso di uno strano pugnale, affidato ad un guerriero inviato dalla principessa Tamina che il principe riesce a sconfiggere in duello.\nTus e i suoi fratelli prendono prigioniera la principessa Tamina, ma al ritorno nella capitale l'erede al trono viene in seguito duramente redarguito dal padre per aver attaccato una citt\u00e0 santa come Alamut, fatto che potrebbe incrinare i rapporti tra il regno ed i suoi alleati. Tus promette quindi di trovare le prove del tradimento di Alamut, e prima di lasciare Nasaf lascia una veste al fratello Dastan come regalo per il re, loro padre (come vuole la tradizione per aver conquistato una citt\u00e0 in suo nome). Il giovane principe viene festeggiato da tutti per il suo grande valore e dona al padre la veste consegnatagli prima dal fratello, ma appena il re indossa la veste, questa comincia ad ardere, uccidendo il sovrano senza che nessuno possa intervenire senza ustionarsi. Dastan viene accusato ingiustamente dell'omicidio, e assieme alla principessa Tamina riesce a fuggire dalla citt\u00e0, ma durante la fuga il suo amico Bis viene ucciso.\nQuella notte, durante la sosta in un'oasi, la principessa tenta di riprendersi il pugnale, e Dastan casualmente attiva il meccanismo dell'arma, liberando la sabbia al suo interno e riavvolgendo il tempo, capendo che solo chi lo impugna si rende conto di quanto accaduto, e che quindi l'arma potrebbe essere il vero motivo per cui Tus ha attaccato la citt\u00e0 (in quanto gliel'aveva persino chiesto come dono di vittoria spettante al capo dell'esercito). Credendo di essere stato tradito dal fratello per l'acquisizione di quello strano oggetto decide di mostrarlo a suo zio Nizam, ma durante il viaggio Tamina stordisce Dastan e fugge col pugnale. Nel frattempo Tus mette una taglia sulla testa di Dastan.\nAl suo risveglio il principe viene preso da un gruppo di banditi al comando dell'eccentrico sceicco Amar e del suo fedele braccio destro Seso, un guerriero mbaka, riuscendo per\u00f2 a convincerli a dirottare le loro attenzioni su Tamina, che viene velocemente ricatturata. Il principe sta per ripartire, quando lo sceicco, che in realt\u00e0 lo ha riconosciuto, lo tradisce, e decide di venderlo ai persiani per intascare la taglia. Dastan fugge con Tamina e ritorna in citt\u00e0 durante il funerale del padre, dove parla con lo zio Nizam per convincerlo della sua innocenza, solo per scoprire per\u00f2 che \u00e8 stato proprio lui a tradirlo avvelenando la veste da donare al re per far ricadere le colpe su di lui ed entrare in possesso del pugnale. Inseguito dalle guardie e dal fratello Garsiv, Dastan riesce nuovamente a fuggire dalla citt\u00e0, e allora Nizam, di fronte alla reticenza di Tus a sbarazzarsi semplicemente del principe senza ricorrere ad un pubblico processo, assolda degli hashashin per recuperare il pugnale.\nNel deserto, Dastan ritrova la principessa, e durante una sosta per ripararsi da una tempesta di sabbia Tamina gli racconta finalmente la verit\u00e0: il Pugnale del tempo non \u00e8 un'arma bens\u00ec una chiave. Tempi addietro gli dei decisero di punire gli esseri umani per la loro crudelt\u00e0 inviando una tempesta di sabbia a distruggere ogni cosa, ma una bambina implor\u00f2 loro di risparmiare l'umanit\u00e0 prendendo invece la sua vita. Davanti a quella purezza gli dei raccolsero le sabbie, dotate del grande potere di controllare il tempo, all'interno di una gigantesca clessidra, affidando alla bambina la chiave per controllarla. Il pugnale infatti ha il potere di aprire la clessidra: se usato mentre \u00e8 conficcato al suo interno il suo possessore avrebbe il potere di riavvolgere il tempo all'infinito (mentre il pugnale da solo permette di tornare indietro nel tempo di massimo un minuto), ma se nella stessa circostanza il sigillo del pugnale dovesse venire aperto le sabbie fuoriuscirebbero dalla clessidra, scatenandosi nuovamente e distruggendo il mondo. Dastan capisce quindi che Nizam vuole il pugnale per riavvolgere il tempo fino al giorno in cui salv\u00f2 Sharaman da un leone, lasciandolo invece morire per poter cos\u00ec prendere il suo posto; cos\u00ec, il principe decide di aiutare la principessa e portare il pugnale in un santuario vicino ad Alamut per distruggerlo.\nI due si mettono in viaggio verso il santuario, ma lo Sceicco Amar li ritrova e li fa prigionieri. Durante la notte il gruppo viene attaccato dagli hashashin, ma Dastan, usando il pugnale, riesce a salvare buona parte dei suoi compagni, tra i quali lo sceicco, che a questo punto, e dopo essere stato tentato dalla promessa di tutto l'oro custodito nel santuario del pugnale, accetta di unirsi alla missione. Il gruppo raggiunge quindi le pendici dell'Hindu Kush, dove si trova il santuario, ma una volta qui trovano gli abitanti del vicino villaggio tutti morti, uccisi dagli hashashin.\nIn quel momento arrivano anche i soldati persiani al comando di Garsiv, il quale per\u00f2 di fronte al massacro inizia a convincersi che il fratello dica la verit\u00e0. La riappacificazione viene per\u00f2 interrotta da un nuovo attacco degli hashashin, che uccidono Garsiv e iniziano a fare strage degli uomini dello sceicco. Tamina, nel mezzo della battaglia, raggiunge il santuario, ma quando Dastan scopre che la scomparsa del pugnale comporter\u00e0 anche la morte di colui che lo ha distrutto cerca di fermare la principessa, mostrando di aver iniziato a nutrire un sincero amore, ricambiato, per lei. Il capo degli hashashin per\u00f2 interrompe il rituale, riuscendo a recuperare il pugnale per poi scomparire, e allora Dastan, accompagnato da Tamina, Amar, Seso e i pochi predoni sopravvissuti, decide di fare ritorno ad Alamut per impedire a Nizam di perforare la clessidra.\nTornati in citt\u00e0, Dastan e gli altri riescono a tornare in possesso del pugnale, che viene recuperato da Seso al prezzo della vita dopo un duro scontro con un hashashin, quindi il principe lo porta a Tus nel tentativo di convincerlo della sua innocenza e del tradimento dello zio. Tus per\u00f2 non vuole saperne di credere alle parole del fratello, cos\u00ec Dastan, per provargli i poteri del pugnale, si uccide, spingendolo con successo ad usare l'arma, che riavvolgendo il tempo convince definitivamente Tus della bont\u00e0 d'animo di Dastan.\nNizam, smascherato, fa quindi uccidere Tus da un altro dei suoi hashashin e recupera il pugnale, ma prima che l'assassino possa uccidere anche Dastan viene a sua volta ucciso da Tamina. I due raggiungono quindi la clessidra, e dopo aver ucciso il capo degli hashashin, tentano, senza riuscirci, di impedire a Nizam di perforare la clessidra. Sotto la spinta delle sabbie la caverna inizia a crollare, e nel mezzo dello scontro Tamina cade in una voragine, rifiutando l'aiuto di Dastan e lasciandosi morire pur di far s\u00ec che il principe possa compiere la sua missione. Nizam e Dastan si scontrano, e alla fine il principe ha la meglio, riuscendo a impossessarsi del pugnale e a toglierlo dalla clessidra in tempo per evitare la fuoriuscita completa delle sabbie (che avevano gi\u00e0 iniziato a sprigionarsi dopo che Nizam aveva inavvertitamente aperto il sigillo del pugnale).\nIl tempo torna cos\u00ec indietro fino al giorno della conquista di Alamut, precisamente nell'attimo in cui Dastan entr\u00f2 in possesso del pugnale. Qui, il principe informa i suoi fratelli Garsiv e Tus del tradimento dello zio, rivelando che non ci sono armi in citt\u00e0, e che quindi le spie che avevano testimoniato contro Alamut erano in realt\u00e0 sotto gli ordini di Nizam. Inizialmente non viene creduto, Tus \u00e8 indeciso sul da farsi ma quando Dastan gli dice una frase che loro padre gli ha confidato prima di partire decide di interrogare le spie per capire la verit\u00e0. Le accuse di Dastan mettono parecchio sotto pressione lo zio, che fuori di senno cerca di uccidere il principe ma viene pugnalato a morte dal primogenito del re prima che possa eliminare Dastan. Tus, Garsiv e Dastan si recano dalla principessa Tamina scusandosi di aver attaccato la citt\u00e0 malconsigliati da Nizam. Inoltre, per suggellare la pace dimostrandole di non essere nemici, Tus le propone di sposare il fratello Dastan. Dastan riconsegna a Tamina il pugnale, e la principessa capisce che si pu\u00f2 fidare di lui, intuendo grazie alle parole del principe di essere stata coinvolta in una grande avventura.\nProduzione.\nI diritti del videogioco \"Le Sabbie del tempo\" sono stati acquisiti dallo studio cinematografico Jerry Bruckheimer Films nel marzo 2004, in collaborazione con la Walt Disney Pictures per la distribuzione cinematografica.\nPochi mesi dopo l'inizio del progetto, sono stati assunti John August come produttore esecutivo, e l'ideatore della serie Jordan Mechner come sceneggiatore.\nNel febbraio 2006, la \"Walt Disney\" ha incaricato Jeffrey Nachmanoff di riscrivere la sceneggiatura.\nA met\u00e0 2007, sempre la Disney ha programmato provvisoriamente di distribuire il film nel giugno 2009, nell'attesa di partire con la pre-produzione. Prima della messa in cantiere del film sono circolati rumors secondo i quali la regia dell'adattamento sarebbe stata affida a Michael Bay che avrebbe lavorato con Newell. La videogamemaker Ubisoft stava aspettando l'uscita del film per rimettere in sesto il suo bilancio.\nRegia.\nInizialmente l'adattamento del film sarebbe stato affidato a Michael Bay, ma la Disney pochi giorni dopo lo ha sostituito con Mike Newell (\"Harry Potter e il calice di fuoco\"). Secondo alcune indiscrezioni Bay avrebbe deciso di lavorare al sequel di \"Transformers\" e per questo la produzione l'avrebbe sostituito. In una recente intervista, Newell ha parlato del film:\nCast.\nPer la parte del protagonista la produzione pens\u00f2 al coinvolgimento del Principe David Zandi, un nobile attore persiano, e di Orlando Bloom. Il 20 maggio Gyllenhaal viene confermato nel colossal nel ruolo del protagonista; contemporaneamente alla partecipazione di Gyllenhaal \u00e8 stata confermata anche Gemma Arterton nella parte di Tamina. Il 3 giugno vengono confermati anche Alfred Molina nel ruolo dello Sceicco Amar e Ben Kingsley, il cui ruolo \u00e8 stato confermato successivamente, nella parte di Nizam.\nSceneggiatura.\nLa sceneggiatura originale del film fu scritta dall'ideatore del videogioco, Jordan Mechner. Successivamente furono aggiunte delle bozze dallo sceneggiatore Jeffrey Nachmanoff.\nIl produttore esecutivo del film, John August, nel proprio blog ha postato un articolo in cui ha dichiarato che il cast, lo script e la ricerca del personale tecnico erano ancora in fase di ultimazione.\nParlando del copione, Mechner ha detto:\nRiprese.\nIl 7 marzo 2008 la rivista \"Variety\" annuncia che le riprese del film si svolgeranno principalmente in Marocco, perch\u00e9 secondo il regista i paesaggi e i panorami del Paese africano sono molto suggestivi e simili a quelli del videogame. Le riprese del film sono iniziate a giugno (anche se nei mesi precedenti la seconda unit\u00e0 ha iniziato a girare sequenze di paesaggio che non necessitano la presenza del cast).\nEffetti visivi.\nGli effetti speciali digitali sono stati realizzati dall'azienda BlueBolt.\nDistribuzione.\nLa pellicola doveva essere distribuita nel circuito cinematografico statunitense il 19 giugno 2009 ma a causa di un ritardo relativo alla produzione, l'uscita \u00e8 stata posticipata al 28 maggio 2010, mentre in Italia \u00e8 uscito il 19 maggio 2010.\nLocandine.\nLa prima locandina del film \u00e8 uscita contemporaneamente al film \"I Love Shopping\", dove viene raffigurato Jake Gyllenhaal nel ruolo di Dastan. Dal 21 luglio sono uscite nuove locandine del film, raffiguranti i protagonisti.\nTrailer.\nIl trailer del film \u00e8 uscito il 2 novembre 2009 tramite il sito Ign. \u00c8 stato utilizzato un brano del film \"Dragonball Evolution\", che si chiama \"End Game\" nella prima parte del trailer.\nAccoglienza.\nCosti di produzione e Incassi.\nIl film \u00e8 stato realizzato con un budget di 200 milioni di dollari, e ha incassato complessivamente in tutto il mondo 336.365.676 dollari.\nCritica.\nDal sito Rotten Tomatoes ci sono state il 46% di critiche positive, con un voto di 5/10, mentre Metacritic gli ha dato un voto di 50/100. Elogiato l'aspetto estetico (costumi, scenografie, effetti speciali, location) e il cast, e poco apprezzato per via dei tempi troppo veloci e le spiegazioni poco approfondite. In sintesi il film ha ottenuto critiche miste."}
{"id": "1518300", "revid": "1793900", "url": "https://it.wikipedia.org/wiki?curid=1518300", "title": "Geba", "text": "Il Geba \u00e8 un fiume dell'Africa occidentale che nasce in Guinea, passa lungo il Senegal e sfocia nell'Oceano Atlantico in Guinea-Bissau.\nIl suo percorso maggiore \u00e8 in Guinea-Bissau ed \u00e8 il pi\u00f9 grande fiume del paese.\nSi getta nell'Oceano Atlantico formando un grande e lungo estuario sul quale sorge la citt\u00e0 di Bissau, capitale della Guinea-Bissau.\n\u00c8 una grande via di comunicazione per il paese, essendo navigabile fino a Bafat\u00e1, la seconda citt\u00e0 del paese.\nDurante la guerra coloniale portoghese (1961-1974), in seguito alla quale le colonie portoghesi ottennero l'indipendenza, il Geba fu teatro di numerose operazioni militari."}
{"id": "1518302", "revid": "6923", "url": "https://it.wikipedia.org/wiki?curid=1518302", "title": "Alta via n. 1", "text": "Lalta via n. 1 (in tedesco \"Dolomiten-H\u00f6henweg Nr. 1\"), \"la classica\", \u00e8 un percorso escursionistico lungo circa 125\u00a0km, situato sulle Dolomiti orientali, che parte dal lago di Braies e arriva a Belluno. Il sentiero, noto anche come \"Alta Via 1 Dolomitica\", \u00e8 segnalato con un triangolo blu, all'interno del quale \u00e8 segnato il numero 1.\nCaratteristiche.\n\u00c8 la classica alta via delle Dolomiti, e presenta difficolt\u00e0 tecniche non elevate. Diventa leggermente pi\u00f9 difficile procedendo verso sud, ma l'unica parte che presenta difficolt\u00e0 alpinistiche (I - II grado) \u00e8 la discesa dalla ferrata del Marmol, sulla Schiara, che pu\u00f2 per\u00f2 essere evitata. Ci si impiega circa 12 giorni a concluderla, per un totale di circa 125 km, e un dislivello totale di circa 7.300 metri. La quota massima dell'intero percorso si raggiunge presso il Rifugio Lagazuoi (2.752 m), termine della terza tappa. \u00c8 consigliabile percorrerla durante il periodo giugno-settembre, corrispondente all'apertura estiva dei rifugi.\nRaccogliendo i timbri comprovanti il passaggio nei diversi rifugi lungo l'Alta Via, presso l'Ufficio Informazioni Turistiche situato in Piazza Duomo a Belluno, si pu\u00f2 apporre il proprio nome nel libro degli escursionisti che hanno completato l'itinerario e ricevere una spilla di riconoscimento.\nAttraversa 5 diversi gruppi montuosi:"}
{"id": "1518305", "revid": "110157", "url": "https://it.wikipedia.org/wiki?curid=1518305", "title": "Faema", "text": "La Faema \u00e8 un'azienda produttrice di macchine per caff\u00e8 espresso.\nNata nel 1945 a Milano come \"Fabbrica Apparecchiature Elettro-Meccaniche e Affini\", da cui l'acronimo FAEMA, ha sede a Binasco ed \u00e8 un'azienda del Gruppo Cimbali, specializzato nella produzione di macchine per caff\u00e8 per piccoli e grandi clienti.\nLe macchine da bar.\nNel 1961 brevett\u00f2 un sistema per la produzione del caff\u00e8 all'italiana producendo una macchina dal nome E61. Il principio innovativo derivava dall'introduzione di una pompa volumetrica che iniettava acqua calda alla pressione di 9 atmosfere sulla polvere di caff\u00e8 e dall'idea che l'acqua calda dovesse rimanere a contatto con il caff\u00e8 qualche istante prima che la bevanda venisse erogata. La coppetta contenente la dose di polvere veniva poi agganciata ad un gruppo che veniva mantenuto caldo da due tubi che vi facevano circolare l'acqua della caldaia utilizzando il principio a termosifone; sistema brevettato da Giampietro Saccani nel 1955 standard ancora oggi adottato su tutte le macchine da caff\u00e8 professionali. La combinazione di questi elementi consentiva di sfruttare maggiormente la polvere ottenendo un infuso ricco di sostanze aromatiche e dotato di una crema compatta.\nIl primo distributore di caff\u00e8 espresso all'italiana.\nSempre con il nome E61, nel 1963, Faema avvi\u00f2 la produzione di un distributore automatico per bevande calde. L'E61 era una macchina complessa che utilizzava una logica di funzionamento elettromeccanica e idraulica. Complicati meccanismi, azionati da una pompa, imitavano il sistema di produzione delle macchine da bar. Una levetta, azionata da un pistoncino, scaricava da un macinino una dose di caff\u00e8 che cadeva in una coppetta la cui base era tutta cosparsa di piccolissimi fori; la coppetta, comandata da un altro pistone, passava sotto una sfera che provvedeva alla pressatura della polvere e, successivamente, un altro pistone provvedeva ad agganciarla al sistema di iniezione dell'acqua cos\u00ec come avviene nelle macchine da bar. Un ulteriore pistone regolava l'iniezione dell'acqua calda sulla polvere. L'infuso cos\u00ec estratto veniva poi convogliato in un piccolo bicchiere di plastica. Altre parti della macchina provvedevano all'erogazione del bicchiere, della palettina e di un cubetto di zucchero. La coppetta contenente i fondi esausti veniva poi scaricata e lavata da una piccola doccia ed era pronta per un utilizzo successivo.\nUso domestico.\nLa Faema produce, tra gli anni 1950-70, tre modelli di macchine a leva, la Faemina, la Veloxtermo e la Faema baby (ne esistono 3 versioni).\nLa Faema nello sport.\nNegli anni cinquanta la Faema entr\u00f2 nel mondo della sponsorizzazione sportiva, legando il suo marchio alla Rugby Treviso (in seguito divenuta Benetton) che divenne campione d'Italia nel 1955-56. A seguire la societ\u00e0 si impegn\u00f2 nel ciclismo, in due periodi distinti, tra il 1955 e il 1962 e dal 1968 al 1970: corsero per la squadra Faema ciclisti di fama quali Rik Van Looy, Charly Gaul, Federico Bahamontes, Eddy Merckx, Vittorio Adorni e Patrick Sercu.\nCuriosit\u00e0.\nNel film di David Cronenberg \"La mosca\" del 1986 il protagonista Seth Brundle interpretato da Jeff Goldblum afferma di possedere una macchina da cappuccino Faema (doppiato erroneamente \"Fema\") "}
{"id": "1518307", "revid": "767487", "url": "https://it.wikipedia.org/wiki?curid=1518307", "title": "Hollywood Horror", "text": "Hollywood Horror \u00e8 un film del 2008 diretto da Bernt Amadeus Capra.\nNegli Stati Uniti d'America ha avuto una distribuzione cinematografica limitata per motivi commerciali, uscendo nelle sale il 1\u00ba gennaio 2008."}
{"id": "1518319", "revid": "767487", "url": "https://it.wikipedia.org/wiki?curid=1518319", "title": "Dese\u0219ti", "text": "Dese\u0219ti (in ungherese \"Desze-Erd\u00e9ly\") \u00e8 un comune della Romania di 2.532 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: Dese\u0219ti, H\u0103rnice\u0219ti, Mara.\nSul territorio di Dese\u0219ti si trova la chiesa lignea di \"Sf.Paraschiva\", costruita nel 1770 e facente parte del complesso delle Chiese lignee del Maramure\u0219, patrimonio UNESCO."}
{"id": "1518320", "revid": "287204", "url": "https://it.wikipedia.org/wiki?curid=1518320", "title": "Desesti", "text": ""}
{"id": "1518321", "revid": "287204", "url": "https://it.wikipedia.org/wiki?curid=1518321", "title": "Regione di Gabu", "text": ""}
{"id": "1518323", "revid": "767487", "url": "https://it.wikipedia.org/wiki?curid=1518323", "title": "Dumbr\u0103vi\u021ba (Maramure\u0219)", "text": "Dumbr\u0103vi\u021ba \u00e8 un comune della Romania di 4.378 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 6 villaggi: C\u0103rbunari, Chechi\u0219, Dumbr\u0103vi\u021ba, Rus, \u0218indre\u0219ti, Ungura\u0219."}
{"id": "1518324", "revid": "767487", "url": "https://it.wikipedia.org/wiki?curid=1518324", "title": "F\u0103rca\u0219a", "text": "F\u0103rca\u0219a \u00e8 un comune della Romania di 3.968 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 4 villaggi: Buze\u0219ti, F\u0103rca\u0219a, S\u00e2rbi, T\u0103maia."}
{"id": "1518326", "revid": "1776051", "url": "https://it.wikipedia.org/wiki?curid=1518326", "title": "G\u00e2rdani", "text": "G\u00e2rdani \u00e8 un comune della Romania di 1.624 abitanti, ubicato nel distretto di Maramure\u0219, nella regione storica della Transilvania.\nG\u00e2rdani \u00e8 divenuto comune autonomo nel 2004, staccandosi dal comune di S\u0103lsig.\nNel comune si trova il Castello Blomberg, costruito nel XIX secolo, che attualmente ospita un orfanotrofio."}
{"id": "1518327", "revid": "287204", "url": "https://it.wikipedia.org/wiki?curid=1518327", "title": "Gardani", "text": ""}
{"id": "1518330", "revid": "484362", "url": "https://it.wikipedia.org/wiki?curid=1518330", "title": "Bafat\u00e1", "text": "Bafat\u00e1 \u00e8 la seconda citt\u00e0 della Guinea-Bissau, capoluogo del settore e della regione omonima. L'area urbana di Bafat\u00e1 conta circa 25.000 abitanti.\nSi trova nella zona centrale del paese, lungo la sponda sinistra del fiume Geba, in un ambiente naturale ricco di animali selvaggi comprese le scimmie.\nCultura.\nReligione.\n\u00c8 sede di una delle due diocesi della Guinea-Bissau: la Diocesi di Bafat\u00e1.\nSport.\nLo Sporting Clube de Bafat\u00e1 \u00e8 una squadra calcistica che partecipa al Campeonato Nacional da Guin\u00e9-Bissau."}
{"id": "1518333", "revid": "114495229", "url": "https://it.wikipedia.org/wiki?curid=1518333", "title": "Windows Server Update Services", "text": "Windows Server Update Services (WSUS) fornisce un servizio di aggiornamenti per i sistemi operativi Microsoft Windows e altri software Microsoft. WSUS \u00e8 un sistema di gestione locale che lavora combinato con il sito web di Windows Update per dare agli amministratori dei sistemi pi\u00f9 controlli. Usando Windows Server Update Services, gli amministratori possono gestire la distribuzione delle hotfix e degli aggiornamenti distribuiti attraverso gli aggiornamenti automatici nei computer degli ambienti aziendali.\nStoria.\nWSUS all'inizio era chiamato Software Update Services (SUS), che distribuiva solo le hotfix e le patch. WSUS viene costruito sul SUS espandendo il numero di software che pu\u00f2 aggiornare. L'infrastruttura WSUS permette il download automatico di hotfix, aggiornamenti, service pack, driver e pacchetti specifici per i pc aziendali da un server centrale, invece che eseguire l'aggiornamento mediante il sito web pubblico di Microsoft Windows Update. Questo permette di limitare l'utilizzo della larghezza di banda, tempo e spazio su disco, in quanto i computer di una rete non si devono connettere ad un sito esterno, ma ad un server (o pi\u00f9) locale. Inoltre vengono potenziati i controlli degli amministratori e viene permesso l'aggiornamento di quei sistemi che non hanno l'accesso a Internet.\nAmministrazione.\nWindows Server Update Services 2.0 \u00e8 costituito, complessivamente, da un archivio di pacchetti della Microsoft, una istanza di MSDE (alternativamente \u00e8 possibile utilizzare un database SQL), un servizio che scarica le informazioni degli aggiornamenti dai server Microsoft, e un sito virtuale IIS. Come molti dei nuovi prodotti server della Microsoft, l'amministrazione di WSUS avviene tramite interfaccia Web. Gli amministratori hanno la possibilit\u00e0 di approvare o rifiutare gli aggiornamenti prima della distribuzione, la forzatura dell'installazione entro una data prestabilita e ottenere report della situazione degli aggiornamenti su ciascuna macchina. Gli amministratori del sistema possono anche configurare WSUS per approvare in modo automatico certi tipi di aggiornamenti (aggiornamenti critici, aggiornamenti di sicurezza, service pack, driver). Eventualmente si possono approvare gli aggiornamenti solo per il rilevamento, permettendo agli amministratori di individuare quali macchine hanno la necessit\u00e0 di effettuare un determinato aggiornamento, senza doverlo installare.\nGli amministratori possono usare WSUS con le Group Policy di Active Directory per la configurazione degli aggiornamenti automatici dei client, assicurando agli utenti la possibilit\u00e0 di non poter disabilitare le policy aziendali. WSUS non richiede l'utilizzo di Active Directory, la configurazione dei client pu\u00f2 essere implementata con i criteri di gruppo locali e modificando il Registro di sistema.\nLa versione 2.0 SP1 aggiunge il supporto per Windows Vista e altri prodotti. Nella versione 3.0, uno snap-in di Microsoft Management Console pu\u00f2 essere utilizzato per l'amministrazione del server.\nMicrosoft ha reso disponibile WSUS attraverso il suo sito Web come download gratuito. Microsoft ha in programma di includere WSUS in Windows Server 2008, come componente aggiuntivo.\nSoftware supportato.\nA partire dall'agosto 2006, Windows Software Update Services supporta l'aggiornamento dei seguenti sistemi operativi Microsoft e software:"}
{"id": "1518336", "revid": "767487", "url": "https://it.wikipedia.org/wiki?curid=1518336", "title": "Giule\u0219ti (Maramure\u0219)", "text": "Giule\u0219ti \u00e8 un comune della Romania di 3.245 abitanti, ubicato nel distretto di Maramure\u0219, nella regione storica della Transilvania.\nIl comune \u00e8 formato dall'unione di 4 villaggi: Berbe\u0219ti, Fere\u0219ti, Giule\u0219ti, M\u0103n\u0103stirea.\nGiule\u0219ti ha dato i natali a Atanasie Rednic (1722-1772), vescovo della Chiesa greco-cattolica rumena nell'arcieparchia di F\u0103g\u0103ra\u0219 e Alba Iulia dal 1765 fino alla morte."}
{"id": "1518337", "revid": "22475", "url": "https://it.wikipedia.org/wiki?curid=1518337", "title": "Un fantastico Natale", "text": "Un fantastico Natale: 31 Natali alieni \u00e8 un'antologia italiana curata da Marzio Tosello che propone racconti di fantascienza, fantastico e horror, tutti incentrati su temi natalizi."}
{"id": "1518338", "revid": "1543377", "url": "https://it.wikipedia.org/wiki?curid=1518338", "title": "Ghil'ad Zuckermann", "text": "\u00c8 esperto nel campo del contatto tra le lingue, linguistica storica, revivalistica, cambiamento linguistico, morfologia, semantica, etimologia e la genetica dell'ebraico moderno. \u00c8 di origini italiane e israeliane. Insegna presso l'Universit\u00e0 di Adelaide, Australia, dove detiene la cattedra di lingue in pericolo.\nPoliglotta parla 13 lingue. Si dedica alla rigenerazione linguistica e alla salvaguardia di lingue minoritarie e in via di estinzione.\nBiografia.\nOrigini e formazione.\n\u00c8 nato nel 1971 in Israele, dove il padre, un ebreo italiano, si era trasferito nel 1945. Ha studiato nel Collegio del Mondo Unito dell'Adriatico di Duino (TS) negli anni 1987-1989. Nell\u2019ottobre 2018 \u00e8 stato l\u2019ex allievo testimonial del collegio in occasione dell\u2019evento \u201cCinque storie di straordinario successo\u201d, per le celebrazioni del quarantennale della legge 102/78.\nNegli anni 1993-1997 ha partecipato agli studi nell'ambito del \u201cProgramma Interdisciplinare per Studenti Dotati Adi Lautman\u201d all'Universit\u00e0 di Tel Aviv. Ha ricevuto il dottorato di ricerca (D.Phil. Oxon.) dal St Hugh's College dell'Universit\u00e0 di Oxford nel 2000 e anche un Ph.D. (Cantab.) dall\u2019Universit\u00e0 di Cambridge nel 2003.\nLa carriera accademica.\nOggi \u00e8 professore ordinario cattedratico di linguistica e lingue in via di estinzione all'Universit\u00e0 di Adelaide (Australia Meridionale, Australia) e gestisce un fondo conferitogli dal consiglio di ricerca del governo australiano (NHMRC). \nIn passato ha lavorato come professore all'Universit\u00e0 del Queensland (Brisbane), Universit\u00e0 di Cambridge, Churchill College, Middlebury College (Vermont), Universit\u00e0 nazionale di Singapore, Universit\u00e0 Jiao Tong di Shanghai, Universit\u00e0 normale della Cina orientale, Universit\u00e0 degli Studi Internazionali di Shanghai e l'Istituto nazionale di ricerca della lingua, Tokyo (Giappone). Ha insegnato in diverse altre istituzioni in Slovacchia, Tailandia ed Israele, ed ha lavorato per eminenti incarichi di ricerca e studio alla Australian Research Council; Fondazione Rockefeller presso Villa Serbelloni in Bellagio (Italia); nonch\u00e9 Melbourne (Australia) ed Austin (Texas, USA).\nHa tenuto numerose conferenze e interviste in tutto il mondo, partecipando inoltre a molte trasmissioni radiofoniche o televisive e a podcast con nomi del calibro di Stephen Fry, Noam Chomsky e altri. \u00c8 stato anche intervistato dal BBC e dall'importante rete australiana ABC.\n\u00c8 il Presidente eletto della \"Australian Association for Jewish Studies\". Fa parte di svariate importanti associazioni, come la \"Foundation for Endangered Languages\" e l\"Australian Institute of Aboriginal and Torres Strait Islander Studies\" (AIATSIS).\nInoltre, \u00e8 il capo responsabile del corso online (MOOC) \"Language Revival: Securing the Future of Endangered Languages\", che ha riscosso un grande successo, con pi\u00f9 di 20.000 iscritti provenienti da oltre 190 paesi diversi.\nOpere principali.\nTra le sue pubblicazioni (in inglese, ebraico, italiano, yiddish, spagnolo, tedesco, russo e cinese) spiccano i volumi \"Israelit Safa Yafa\", Am Oved 2008 (\"Israeliano \u2013 bella lingua\"), e \"Language Contact and Lexical Enrichment in Israeli Hebrew\", Palgrave Macmillan 2003 (\u201cContatto linguistico ed arricchimento lessicale nell'ebraico israeliano\u201d). Oxford University Press ha pubblicato il suo magnum opus, dal titolo \"Revivalistics: From the Genesis of Israeli to Language Reclamation in Australia and Beyond\" (New York, Oxford University Press, 2020), che tratta la revivalistica (revivalistics), un settore di ricerca transdisciplinare creato proprio da lui, che si occupa della salvaguardia e della rivitalizzazione di lingue a rischio di estinzione o estinte."}
{"id": "1518340", "revid": "709565", "url": "https://it.wikipedia.org/wiki?curid=1518340", "title": "Difesa vecchia Benoni", "text": "La difesa vecchia Benoni \u00e8 un'apertura di gioco semichiuso degli scacchi caratterizzata dalle mosse:\nIl nome \"Benoni\" sembra derivi dal titolo di un manoscritto tedesco di Aaron Reinganum del 1825. Attualmente \u00e8 raro trovarla giocata nei tornei.\nAnalisi.\nDopo 2\u2026e5 3.dxe6 (e.p.) fxe6 e il nero sta bene. Il seguito classico \u00e8 2\u2026e5 3.e4 d6 4.Cc3 a6 5.a4."}
{"id": "1518342", "revid": "709565", "url": "https://it.wikipedia.org/wiki?curid=1518342", "title": "Bertrand e Beatrice Baudelaire", "text": ""}
{"id": "1518345", "revid": "1921140", "url": "https://it.wikipedia.org/wiki?curid=1518345", "title": "Compressione audio digitale", "text": "In informatica, elettronica e telecomunicazioni la compressione audio \u00e8 una tecnica di elaborazione dati, attuata a mezzo di un codec audio, che permette di ridurre le dimensioni (anche di molto) di un file audio o la banda passante richiesta per una trasmissione audio su un canale di comunicazione.\nDescrizione.\nUn file \u00e8 una sequenza di cifre binarie (bit) utilizzata come veicolo di informazione. Comprimere significa ridurre il numero delle cifre che costituiscono la sequenza mantenendo l'informazione inalterata o in un intorno dell'informazione originaria (ossia facendo in modo che la nuova informazione approssimi quella precedente).\nMotivazioni.\nI motivi della compressione sono:\nIl costo da pagare \u00e8 l'aumento dei tempi di lettura/scrittura legati rispettivamente a tempi di decompressione/compressione. Nel caso di file audio si ha un costo anche in termini di qualit\u00e0 dell'audio.\nTipologie.\nEsistono due tipi di compressione:\nLa prima permette compressioni maggiori, ma a scapito della qualit\u00e0 sonora.\nUsando un algoritmo di compressione senza perdita, dal risultato della compressione si pu\u00f2 riottenere tutta l'informazione originaria. In questo caso la riduzione massima generalmente ottenibile, utilizzando algoritmi studiati appositamente per l'audio \u00e8 all'incirca del 60%, ma solo con alcuni tipi di suono. Si possono utilizzare gli stessi algoritmi generali di compressione (come per esempio ZIP o Gzip) ma i risultati in termine di riduzione sono inferiori.\nEsempio: FLAC, APE, ALE\nCompressione con perdita.\nPremessa.\nDal risultato della compressione audio con perdita non si pu\u00f2 pi\u00f9 ottenere un suono identico all'originale ma la riduzione ottenibile \u00e8 molto spinta: con rapporti di compressione di 10 a 1, il risultato \u00e8 quasi indistinguibile dall'originale ma ci si pu\u00f2 spingere anche oltre a discapito della qualit\u00e0.\nGli studi di psicoacustica hanno permesso di accertare che l'uomo non \u00e8 sensibile nello stesso modo a tutte le frequenze e che un suono ad alta intensit\u00e0 ne maschera uno con frequenza vicina ma intensit\u00e0 pi\u00f9 bassa. Sfruttando queste ed altre considerazioni, si pu\u00f2 pensare di eliminare l'informazione che non verrebbe comunque percepita ed ottenere quindi un buon rapporto di compressione.\nL'approccio Time/Frequency.\nI principali algoritmi di compressione \"lossy\" dei segnali audio si basano su tecniche di tipo \"time/frequency\", per mezzo delle quali, il segnale audio viene preliminarmente scomposto in finestre temporali e processato da un banco di filtri digitali, al fine di rappresentarlo in molteplici sotto-bande nello spettro audio. Successivamente, ciascuna sotto-banda viene quantizzata considerando sia la potenza in essa convogliata (a maggior potenza corrisponde, come regola generale, una maggiore quantizzazione), sia la sensibilit\u00e0 dell'udito umano, nonch\u00e9 gli effetti psico-acustici. Uno dei principali limiti dell'approccio \"time/frequency\" risiede nella possibilit\u00e0 che le propriet\u00e0 intrinseche del segnale audio da comprimere non siano stazionarie nella finestra temporale di analisi. In questo caso, il rumore di quantizzazione introdotto in ciascuna sotto-banda, distribuendosi sull'intera finestra temporale di analisi, pu\u00f2 indurre dei gravi effetti distorsivi che deteriorano la qualit\u00e0 del segnale. Per ovviare a tale problema, in molti degli standard di uso comune, sono state adottate tecniche di adattamento dinamico della finestra temporale di analisi (in presenza di segnali non stazionari si riduce la dimensione della finestra di analisi) e di predizione nel dominio della frequenza.\nBitrate.\nI file multimediali sono per loro natura connessi al tempo che scorre. In altri termini ad ogni secondo \u00e8 associato un certo contenuto informativo e quindi una certa sottosequenza di cifre binarie. Il numero di cifre binarie che compongono queste sottosequenze \u00e8 detto bitrate. In altre parole il bitrate \u00e8 il numero di cifre binarie impiegate per immagazzinare un secondo di informazione. Questo pu\u00f2 essere costante per tutta la durata del file o variare all'interno di esso. Ad esempio i cd musicali vengono campionati (registrati) ad una frequenza pari a 44.100Hz. Da ci\u00f2 si evince che ogni secondo si hanno 44.100 valori registrati dall'ipotetico microfono che vanno poi moltiplicati per i 2 canali del suono stereo che vanno a loro volta moltiplicati per 2 poich\u00e9 la registrazione avviene a 16 bit (pari appunto a 2 byte). Quindi avremo:\n 44.100 x 2 x 2 x 60 (secondi) = ~10 MB ogni minuto\nLa compressione, diminuendo la lunghezza globale del file, diminuir\u00e0 di conseguenza la lunghezza media delle sottosequenze ossia diminuir\u00e0 il bitrate medio. Il bitrate medio diventa dunque in questi casi l'indice dell'entit\u00e0 della compressione. Ad esempio se il file di origine possedesse un bitrate di 1411 Kbit/s e il file compresso possedesse un bitrate medio di 320 Kbit/s, allora avremmo ridotto di un fattore pari a circa 4.5.\nUna compressione \"lossy\" effettua un compromesso fra la perdita d'informazione e la dimensione del file finale, mentre una \"lossless\" deve bilanciare la dimensione del file finale con i tempi di esecuzione dell'algoritmo.\nEsistono anche codec in grado di utilizzare un approccio ibrido, utilizzando una compressione lossy e generando un blocco di correzione, in modo da ricostruire l'onda sonora senza alterazioni qualitative; attualmente i codec in grado di adottare anche questa strategia sono WavPack, OptimFrog DualStream e MPEG-4 SLS."}
{"id": "1518357", "revid": "1652635", "url": "https://it.wikipedia.org/wiki?curid=1518357", "title": "Theodore Kaczynski", "text": "Giustific\u00f2 i suoi atti come tentativi di combattere contro quelli che lui considerava i pericoli del progresso tecnologico. Prima di identificarlo, l'FBI utilizzava il nome in codice \"UNABOM\" (da \"UNiversity and Airline BOMber\"). I mass media cominciarono a diffondere varianti del nome, tra cui Unabomber.\nPresso l'Universit\u00e0 del Michigan, la cosiddetta \"Labadie Collection\" raccoglie la corrispondenza intercorsa tra Kaczynski ed altre 400 persone dal momento del suo arresto, avvenuto nell'aprile del 1996, in poi. Sono disponibili anche alcune delle sue risposte, documenti legali, articoli e pubblicazioni, ma i nomi dei corrispondenti rimarranno segreti fino al 2049.\nBiografia.\nOrigini e formazione.\nKaczynski nasce il 22 maggio 1942 a Chicago, Illinois, da Theodore Richard Kaczynski e Wanda Dombek, entrambi figli di immigrati polacchi. Dai 6 ai 10 anni, Kaczynski frequenta la Sherman Elementary School a Chicago. Dai 10 ai 14 invece studia alla Evergreen Park Central. Un test che svolse all'et\u00e0 di 10-11 anni determin\u00f2 che il suo quoziente intellettivo era di 165-170, e grazie a questo risultato gli venne permesso di saltare all'anno successivo. Kaczynski descrisse tutto questo come un evento chiave della sua vita. Non si trovava bene con i bambini pi\u00f9 grandi ed era vittima di bullismo e veniva offeso. Da bambino, Kaczynski aveva paura delle persone e degli edifici, e non interagiva direttamente con gli altri bambini. Sua madre era cos\u00ec preoccupata dal suo comportamento che pens\u00f2 di iscriverlo ad uno studio per bambini autistici, presieduto da Bruno Bettelheim.\nFrequenta le scuole superiori all'Evergreen Park Community High School. Kaczynski si dimostra molto preparato, trovando il programma di matematica troppo semplice; fu successivamente spostato in una classe di matematica di livello pi\u00f9 avanzato. Kaczynski impara presto, e salta l'undicesima classe. Con l'aiuto di un corso estivo per la lingua inglese termina il liceo con due anni di anticipo. Fu incoraggiato ad iscriversi ad Harvard e nel 1958 fu immatricolato, a soli 16 anni. Ad Harvard Kaczynski frequenta le lezioni tenute da Willard Quine, risultando il migliore del suo corso con una valutazione pari al 98,9%. Partecipa anche ad uno studio sulla personalit\u00e0, durato diversi anni e tenuto dal Dr. Henry Murray.\nAgli studenti dello studio di Murray, sponsorizzato dalla CIA e denominato MKULTRA, fu comunicato che avrebbero parlato di filosofia con un altro studente. Invece, furono forzati ad un esperimento sullo stress, che consisteva in un prolungato e stressante attacco psicologico tenuto da uno sconosciuto funzionario. Durante questo test, gli studenti erano immobilizzati su di una sedia e collegati ad elettrodi che monitoravano le loro reazioni fisiologiche a contatto con luci accecanti e ad uno specchio semitrasparente. Tutto era registrato, e le espressioni di impotente rabbia degli studenti venivano riproposte agli stessi diverse volte con il procedere dello studio. Secondo Chase, le registrazioni che riguardavano Kaczynski suggerivano che era emotivamente stabile in quel periodo. Gli avvocati difensori di Kaczynski attribuirono alcuni dei suoi problemi con la stabilit\u00e0 delle emozioni e con il controllo della sua mente alla sua partecipazione a questo studio.\nLa carriera universitaria.\nKaczynski si laure\u00f2 ad Harvard nel 1962 e successivamente frequent\u00f2 la Universit\u00e0 del Michigan, dove ottenne un master e il Ph.D. in matematica. La specialit\u00e0 di Kaczynski era una branca dell'analisi complessa conosciuta come Teoria geometrica delle funzioni. Ottenne il suo PhD con una tesi dal titolo \"Funzioni al bordo\", risolvendo, in meno di un anno, un problema di matematica non risolto di uno dei suoi professori alla Michigan, George Piranian, che pi\u00f9 avanti disse \"Non \u00e8 abbastanza dire che fosse intelligente\". Maxwell Reade, un ex professore di matematica presente alla discussione della tesi di Kaczynski, comment\u00f2 la sua tesi dicendo \"Credo che forse 10 o 12 persone nel paese la capirebbero e la potrebbero apprezzare\". Nel 1967 Kaczynski vinse il premio Sumner B. Myers, di 100 dollari, che riconobbe la sua tesi come la migliore di quell'anno in matematica. Da laureato alla Michigan, tenne un corso alla National Science Foundation e insegn\u00f2 per tre anni. Pubblic\u00f2 anche due articoli relativi alla sua tesi su pubblicazioni di matematica e altri quattro una volta lasciata la Michigan.\nKaczynski divenne un \"assistant professor\" di matematica alla Berkeley nel 1967. Questo impiego dur\u00f2 molto poco; Kaczynski si dimise dall'incarico senza spiegazioni nel 1969, a 26 anni. Il presidente del dipartimento di matematica, J. W. Addison, defin\u00ec le dimissioni \"improvvise ed inaspettate\", mentre il suo vice Calvin Moore disse che, date le \"notevoli\" tesi e pubblicazioni Kaczynski \"avrebbe oggi potuto essere uno dei membri della facolt\u00e0\".\nNell'estate del 1969 Kaczynski si trasfer\u00ec nella piccola casa dei genitori a Lombard. Due anni dopo, si trasfer\u00ec in una baracca con una sola stanza di circa 11 mq e due piccole finestre a Lincoln, in Montana, dove viveva in modo essenziale con pochi soldi, senza elettricit\u00e0 ed acqua corrente, nutrendosi tramite la caccia. Kaczynski lavorava occasionalmente e riceveva supporto economico dalla sua famiglia che acquist\u00f2 il terreno e, inconsapevolmente, finanziava i suoi attentati. Nel 1978 lavor\u00f2 per un breve periodo con suo padre e suo fratello in una fabbrica.\nLe indagini e l'arresto.\nPrima della pubblicazione del manifesto, il fratello di Theodore Kaczynski, David Kaczynski, era stato spinto da sua moglie a sospettare che suo fratello fosse Unabomber. David era inizialmente riluttante, ma a poco a poco inizi\u00f2 a prendere pi\u00f9 sul serio questa possibilit\u00e0 dopo aver letto il manifesto una settimana dopo la sua pubblicazione, nel settembre 1995. David cerc\u00f2 tra i vecchi documenti di famiglia e trov\u00f2 lettere risalenti agli anni settanta, scritte dal fratello e inviate a vari quotidiani, che contenevano proteste contro gli abusi della tecnologia e che contenevano espressioni simili a quelle usate nel manifesto di Unabomber. Prima della pubblicazione de \"La Societ\u00e0 Industriale ed il Suo Futuro\", l'FBI tenne numerose conferenze stampa per richiedere l'aiuto del pubblico per l'identificazione di Unabomber. Erano convinti che l'attentatore risiedesse nell'area di Chicago (dove aveva iniziato i suoi attacchi), avesse lavorato od avesse una qualche connessione con Salt Lake City, e negli anni novanta fu anche messo in relazione con l'area della baia di San Francisco. Queste informazioni geografiche, cos\u00ec come le parole simili a quelle contenute del manifesto prima che esso fosse stato pubblicato, furono ci\u00f2 che persuase la moglie di David Kaczynski, Linda, a chiedere a suo marito di leggere il manifesto.\nDopo la pubblicazione del manifesto, l'FBI ricevette pi\u00f9 di mille telefonate al giorno per mesi per l'offerta di un milione di dollari riservata a chi avesse fornito informazioni relative all'identit\u00e0 di Unambomber. C'era anche un gran numero di lettere spedite alla UNABOM Task Force che dicevano di essere di Unabomber. Mentre l'FBI era occupata con altre piste, David Kaczynski inizialmente assunse l'investigatrice privata Susan Swanson di Chicago per investigare discretamente sulle attivit\u00e0 del fratello Ted. I fratelli Kaczynski si erano separati nel 1990, e David non aveva visto Ted per dieci anni. David successivamente assunse il funzionario Tony Bisceglie, di Washington, per organizzare le prove raccolte da Swanson e contattare l'FBI, data la difficolt\u00e0 nel catturare l'attenzione dell'FBI stessa durante l'indagine. Voleva proteggere il fratello da una possibilit\u00e0 di un'incursione da parte dell'FBI, come l'assedio di Waco o l'assedio di Ruby Ridge, dato che sapeva che l'essere contattato dall'FBI non sarebbe stato gradito da suo fratello, che avrebbe reagito irrazionalmente e con violenza.\nAll'inizio del 1996 l'ex negoziatore dell'FBI Clinton R. Van Zandt fu contattato da Tony Bisceglie. Bisceglie chiese a Van Zandt di confrontare il manifesto con le lettere che David aveva ricevuto da suo fratello. L'analisi effettuata da Van Zandt determin\u00f2 che c'era una possibilit\u00e0 del 50% che la persona che aveva scritto le lettere fosse la stessa che aveva redatto il manifesto, allora in circolo da circa sei mesi. Si raccomand\u00f2 inoltre che il cliente di Bisceglie, ossia David Kaczynski, si mettesse in contatto con l'FBI. Nel febbraio 1996 Bisceglie consegn\u00f2 all'FBI una copia del saggio scritto nel 1971 da Ted Kaczynski. Alla base della UNABOM Task Force a San Francisco, l'Agente Supervisore Joel Moss riconobbe immediatamente le somiglianze tra il manifesto ed il saggio. David tent\u00f2 di rimanere anonimo, ma fu identificato comunque, ed entro pochi giorni una squadra dell'FBI fu inviata ad intervistare David e sua moglie insieme a Bisceglie a Washington. In questo incontro e durante i seguenti, David procur\u00f2 le lettere scritte da suo fratello nei loro involucri originali, cos\u00ec il timbro della data sul francobollo permise una miglior ricostruzione della cronologia delle attivit\u00e0 di Ted Kaczynski da parte della Task Force. David svilupp\u00f2 una relazione di rispetto con l'analista comportamentale della Task Force Kathleen M. Puckett, che aveva incontrato diverse volte a Washington, in Texas, a Chicago e a Schenectady nei due mesi prima del mandato federale per la ricerca della baracca di Theodore Kaczynski.Theodore Kaczynski fu arrestato il 3 aprile 1996 nella sua baracca isolata fuori Lincoln, nel Montana. Fu trovato in uno stato molto trascurato. Tra le prove trovate nella baracca vi erano una bomba e gli originali del manifesto. Unabomber \u00e8 stato l'obiettivo di una delle indagini pi\u00f9 onerose nella storia dell'FBI.\nI paragrafi 204 e 205 dell'Affidavit dell'FBI su Kaczynski dicevano che gli \"esperti\" - molti di loro professori interpellati dall'FBI - credevano che il manifesto fosse stato scritto da \"un'altra persona, non Theodore Kaczynski\". Come scritto nell'Affidavit, solo poche persone credevano che Kaczynski fosse Unabomber prima del ritrovamento di svariate prove nella baracca di Kaczynski. Il rapporto dell'FBI redatto dall'ispettore Terry D. Turchie riflette questo conflitto, e ci sono prove evidenti dell'opposizione a Turchie e agli agenti che lo sostenevano, tra cui Moss e Puckett - convinti che Theodore Kaczynski fosse Unabomber - da parte dell'UNABOM Task Force e dell'FBI in generale:\nDavid aveva ammirato ed emulato suo fratello maggiore, ma successivamente aveva deciso di abbandonare lo stile di vita essenziale in cui vivevano. Aveva ricevuto garanzie di anonimit\u00e0 dall'FBI e che suo fratello non avrebbe saputo del suo voltafaccia, ma la sua identit\u00e0 trapel\u00f2 da CBS News nei primi giorni di aprile del 1996. Il presentatore della CBS Dan Rather chiam\u00f2 il capo della FBI Louis Freeh, che richiese che 24 ore prima la CBS trasmettesse la storia al notiziario della sera. L'FBI si affrett\u00f2 per ottenere il mandato e per farlo rendere valido da un giudice federale del Montana; successivamente, un'indagine interna fu svolta dall'FBI, ma la causa della fuga di notizie non fu mai scoperta. David don\u00f2 i soldi della ricompensa alle famiglie delle vittime di suo fratello.\nNel gennaio 1995 Milt Jones, uno studente d'inglese della Brigham Young University che lavorava con il professor Dallin D. Oaks, not\u00f2 che il romanzo del 1907 di Joseph Conrad \"L'agente segreto\" riportava una storia di attentati a professori. Dopo l'arresto di Kaczynski fu scoperto che, come il personaggio del libro chiamato \"Il Professore\", Kaczynski aveva abbandonato la vita da professore per vivere nella natura. Gli investigatori vennero poi a sapere che Kaczynski era cresciuto con una copia di questo libro in casa sua, e ammise durante gli interrogatori di averlo letto pi\u00f9 di una dozzina di volte. Aveva inoltre utilizzato gli pseudonimi \"Conrad\" o \"Konrad\" durante i suoi viaggi per spedire i pacchi bomba.\nIl processo.\nGli avvocati di Kaczynski, capeggiati dall'avvocato difensore del Montana Michael Donahoe, cercarono di sostenere l'incapacit\u00e0 di intendere e di volere per salvare la vita di Kaczynski, ma lo stesso Unabomber rifiut\u00f2 questa opzione. Uno psichiatra selezionato dalla corte diagnostic\u00f2 una schizofrenia paranoide, e lo dichiar\u00f2 idoneo ad essere processato. La famiglia di Kaczynski afferm\u00f2 che si sarebbe \"chiuso\" psicologicamente se messo sotto pressione.\nNell'aprile 1996 la corte federale imput\u00f2 a Kaczynski 10 reati tra cui trasporto illegale, spedizione e uso di esplosivi. Fu anche accusato dell'omicidio di due persone in California e di una terza persona in New Jersey. Il 7 gennaio 1998, Kaczynski tent\u00f2 il suicidio impiccandosi. Inizialmente, i pubblici ministeri governativi dissero che avrebbero chiesto la pena di morte per Kaczynski una volta autorizzati dal procuratore generale Janet Reno. Il collaboratore di David Kaczynski chiese all'ex agente FBI chi avesse ricondotto il manifesto di Unabomber a Kaczynski per richiedere una riduzione della pena. Successivamente, Kaczynski evit\u00f2 la pena di morte dichiarandosi colpevole di tutti i reati imputatigli il 22 gennaio 1998. Pi\u00f9 tardi, Kaczynski tent\u00f2 di ritrattare la sua dichiarazione di colpevolezza, sostenendo che fosse stata involontaria. Il giudice Garland Burrell respinse tale richiesta.\nDurante la ricerca di Unabomber si era delineato un profilo dell'attentatore molto diverso da quello del vero responsabile. Il manifesto di Unabomber usava frequentemente termini al plurale, e ad un certo punto, nel 1993, individuarono un sospetto dal nome \"Nathan\", a causa di un frammento di un appunto ritrovato in una delle bombe. Comunque, quando il caso venne reso pubblico, le autorit\u00e0 negarono che ci fossero altri sospetti o altre persone coinvolte nei crimini oltre a Kaczynski.\nIl 10 agosto 2006 il giudice Garland Burrell Jr. stabil\u00ec che gli effetti personali prelevati nel 1996 dalla baracca di Unabomber fossero venduti a \"un'asta ragionevolmente fissata su Internet.\" Oggetti che il governo considerava essere materiali utilizzati per la costruzione degli ordigni, come schemi scritti per assemblare le bombe e altri, furono esclusi dall'asta. Tra gli oggetti posseduti da Kaczynski da mettere all'asta vi erano i suoi scritti originali, giornali, corrispondenza e altri documenti ritrovati nella baracca. Il giudice inoltre stabil\u00ec che tutti i riferimenti alle vittime inclusi in quei documenti dovessero essere rimossi prima della vendita. Kaczynski si oppose a tali modifiche sulle basi del Primo emendamento, sostenendo che ogni modifica al suo testo minasse la sua libert\u00e0 di espressione.\nLa detenzione.\nKaczynski sta scontando l'ergastolo senza possibilit\u00e0 di appello; il suo numero di identificazione \u00e8 04475\u2013046 ed \u00e8 detenuto nel carcere ADX Florence, a Florence nel Colorado. \u00c8 un prolifico scrittore in prigione; scrisse una lettera in cui critic\u00f2 una recensione di un libro scritta da Istv\u00e1n De\u00e1k; la lettera fu poi pubblicata sul \"New York Review of Books\". Non ha mai risposto alle lettere che la sua famiglia gli ha scritto ogni mese.\nIn una lettera con data 7 ottobre 2005, Kaczynski offr\u00ec di donare due libri molto rari alla Biblioteca degli Studi Africani Melville J. Herskovits della Northwestern University a Evanston, Illinois, il luogo dei primi due attentati. Il destinatario, David Easterbrook, mise la lettera negli archivi dell'universit\u00e0. La Northwestern rifiut\u00f2 poi l'offerta, specificando che la biblioteca conteneva gi\u00e0 copie dei volumi e non desiderava averne altre. \nLa baracca di Kaczynski fu rimossa dal luogo in cui si trovava e riposta in un magazzino in una localit\u00e0 non precisata. Era in programma la sua distruzione, ma fu poi donata a Scharlette Holdman, un membro della difesa di Kaczynski al processo. \u00c8 adesso esposta al Newseum a Washington. In una lettera scritta a mano della lunghezza di tre pagine alla Corte d'Appello degli Stati Uniti, Kaczynski si oppose all'esposizione della baracca, sostenendo che violava la volont\u00e0 delle vittime di essere pubblicamente associate al caso UNABOM. Kaczynski ha inoltre fatto ricorso alla Corte Federale della California per la messa all'asta dei suoi manoscritti e della sua corrispondenza. Il 10 gennaio 2009, comunque, la corte ha respinto le richieste di Kaczynski secondo le quali la vendita dei suoi scritti da parte del governo violasse la sua libert\u00e0 di espressione. Le sue opere saranno quindi vendute online e i guadagni saranno poi inviati a diverse sue vittime.\nAttivit\u00e0.\nGli attentati.\nLa prima bomba fu spedita per posta verso la fine del maggio 1978 al professor Buckley Crist della Northwestern University. Il pacco fu trovato in un parcheggio della University of Illinois a Chicago, con l'indirizzo di Crist come mittente. Il pacco venne \"rimandato\" a Crist, ma quando egli lo ricevette not\u00f2 che quella non era la sua grafia. Insospettitosi, Crist contatt\u00f2 Terry Marker, un agente di polizia. Quando giunse al campus, Marker apr\u00ec il pacco, che esplose. Riport\u00f2 delle ferite lievi, perch\u00e9 la bomba era stata preparata in modo rudimentale. L'ordigno, un tubo bomba, era stato fabbricato con piccoli pezzi di metallo che sarebbero provenuti da un'officina domestica. Il componente principale era un pezzo di un tubo di metallo, di circa 25\u00a0mm di diametro lungo 23\u00a0cm. L'ordigno conteneva polvere da sparo, e il tubo era sigillato da pezzi di legno.\nLa maggior parte delle bombe costruite in quel modo \u00e8 solitamente chiusa da pezzi di metallo facilmente acquistabili in un qualsiasi ferramenta. I pezzi di legno non hanno abbastanza resistenza per contenere una forte pressione all'interno del tubo: questo fu causa della scarsa efficacia dell'ordigno. Il rudimentale detonatore consisteva in un chiodo messo in tensione con bande elastiche che avrebbero dovuto poi incendiare sei micce facendo quindi esplodere la polvere da sparo. Quando il detonatore colp\u00ec le micce solo tre di esse presero fuoco. Una tecnica pi\u00f9 efficace, in effetti utilizzata successivamente dallo stesso Kaczynski, sarebbe stata quella di usare batterie e cavi elettrici.\nL'attentato iniziale fu seguito da bombe inviate a comandanti aerei e nel 1979 una bomba fu piazzata nella stiva del volo 444 della American Airlines, un Boeing 727 Chicago-Washington D.C. L'ordigno inizi\u00f2 a emettere fumo costringendo il pilota ad un atterraggio di emergenza. Molti passeggeri inalarono il fumo. Solo un timer difettoso imped\u00ec alla bomba di esplodere. Le autorit\u00e0 successivamente dichiararono che possedeva abbastanza potenza da distruggere l'aereo.\nDato che il piazzare bombe sugli aerei \u00e8 un crimine federale negli Stati Uniti, l'FBI venne coinvolta nel caso e cre\u00f2 il nome in codice UNABOM (UNiversity and Airline BOMber). Soprannomin\u00f2 anche lo sconosciuto attentatore \"Junkyard Bomber\" (dinamitardo della discarica) a causa del materiale scadente con cui erano costruite le bombe. Nel 1980 l'agente John E. Douglas che lavorava nell'unit\u00e0 analisi comportamentale dell'FBI elabor\u00f2 un profilo psicologico del criminale, che descrisse come un uomo con intelligenza superiore alla media con connessioni all'ambiente accademico. Questo profilo fu poi rielaborato, definendo l'attentatore un appartenente al Neo-Luddismo con laurea in scienza dei materiali, ma questo profilo venne abbandonato nel 1993 in favore di un'altra teoria degli analisti dell'FBI concentrata sulle effettive prove ritrovate sugli ordigni. In questo profilo alternativo, il sospetto venne delineato come un meccanico. Un numero di telefono speciale (1-800-701-BOMB) fu organizzato dalla UNABOM Task Force per ricevere ogni chiamata relativa all'indagine, con una ricompensa da un milione di dollari per chiunque fornisse informazioni determinanti per la cattura di Unabomber.\nLe vittime.\nIl primo ferimento di seria entit\u00e0 avvenne il 15 maggio 1985, quando John Hauser, uno studente laureato e capitano dell'USAF, perse quattro dita e la vista ad un occhio. Le bombe erano tutte fatte a mano e presentavano diversi elementi in legno. All'interno degli ordigni alcune parti recavano la scritta \"FC\". In un certo momento si credeva che questa sigla significasse \"Fuck Computers\", ma pi\u00f9 tardi l'attentatore dichiar\u00f2 che significava \"Freedom Club\" (Club della Libert\u00e0). Il trentottenne Hugh Scrutton, proprietario di un negozio d'informatica in California, fu ucciso da una bomba che si trovava nel suo parcheggio nel 1985. Un attacco simile ad un negozio di computer avvenne a Salt Lake City, Utah, il 20 febbraio 1987, ferendo Gary Wright, che sarebbe in seguito diventato amico del fratello di Kaczynski.\nDopo una pausa durata sei anni, Kaczynski colp\u00ec di nuovo nel 1993 spedendo un pacco bomba a David Gelernter, un professore di informatica di Yale. Nonostante fosse stato ferito gravemente, si riprese in seguito. Negli stessi giorni un'altra bomba fu spedita allo scienziato Charles Epstein della Universit\u00e0 della California, San Francisco, che perse diverse dita una volta aperto il pacco. Kaczynski chiam\u00f2 in seguito il fratello di Gelernter, Joel Gelernter, minacciandolo con le parole \"[y]ou are next\" (tu sei il prossimo). Lo scienziato Phillip Sharp del Massachusetts Institute of Technology ricevette un'analoga lettera minatoria due anni pi\u00f9 tardi. Kaczynski scrisse una lettera al \"The New York Times\" dichiarando che il suo \"gruppo\", denominato FC, era responsabile degli attacchi.\nNel 1994 Thomas J. Mosser, che lavorava per la Burson-Marsteller, fu ucciso da un pacco bomba spedito alla sua casa di North Caldwell, New Jersey. In un'altra lettera indirizzata al \"The New York Times\" Kaczynski dichiar\u00f2 che l'FC \"ha fatto saltare in aria Thomas Mosser perch\u00e9 [...] la Burston-Marsteller\" (sic)\" ha aiutato la Exxon a ripulire la sua immagine dopo il disastro della Exxon Valdez\" e, soprattutto, perch\u00e9 \"il loro campo \u00e8 lo sviluppo di tecniche per manipolare i comportamenti delle persone\". Tutto questo fu seguito, nel 1995, dall'assassinio di Gilbert Murray, presidente della California Forestry Association, con un pacco indirizzato all'ex presidente William Dennison, che era andato in pensione.\nIn tutto, 16 ordigni - che ferirono 23 persone e ne uccisero tre - furono attribuiti a Kaczynski. Mentre i tipi di ordigno variarono molto nel corso degli anni, tutti tranne i primi contenevano la sigla \"FC\". Le impronte digitali ritrovate sulle bombe non corrispondevano a volte con quelle delle lettere attribuite a Kaczynski. Come scritto nell'Affidavit dell'FBI:\nUna delle tattiche utilizzate da Kaczynski era lasciare falsi indizi in ogni bomba. Li rendeva poi difficili da trovare, cos\u00ec da far credere agl'investigatori di avere un indizio. Il primo fu un pezzo di metallo con inciso \"FC\" nascosto in ogni ordigno. Un altro dei falsi indizi era un foglietto inserito in una bomba, che poi non esplose, che diceva \"Wu - Funziona! Ti avevo detto che avrebbe funzionato - RV\". Un indizio pi\u00f9 ovvio erano i francobolli da 1 dollaro con Eugene O'Neill che usava per spedire i suoi pacchi. Una delle sue bombe era nascosta in una copia del romanzo di Sloan Wilson, \"Ice Brothers\".\nIl pensiero.\nNel 1995 Kaczynski sped\u00ec diverse lettere, alcune di queste alle sue vittime, dichiarando i suoi obiettivi e chiedendo che il suo documento scritto in 35000 parole \"La Societ\u00e0 Industriale e il Suo Futuro\" (chiamato \"Manifesto di Unabomber\" dall'FBI) fosse stampato inalterato da uno dei principali giornali o riviste; dichiar\u00f2 che avrebbe quindi terminato i suoi attacchi terroristici. Ci furono grandi controversie sull'opportunit\u00e0 di cedere al ricatto. Un'altra lettera contenente minacce di altri attentati fu inviata e il Dipartimento della giustizia degli Stati Uniti ne raccomand\u00f2 la pubblicazione al fine di evitare ulteriori minacce alla sicurezza. Il manifesto fu quindi pubblicato dal \"The New York Times\" e dal \"The Washington Post\" il 19 settembre 1995, con la speranza che qualcuno potesse riconoscere il tipo di scrittura. Prima della decisione del \"The New York Times\" di pubblicare il manifesto, Bob Guccione, direttore di \"Penthouse\", si era offerto di pubblicarlo, ma Kaczynski replic\u00f2 che, dal momento che \"Penthouse\" era meno \"rispettabile\" di altre pubblicazioni, si sarebbe \"riservato il diritto di piazzare una (ed una soltanto) bomba con l'intenzione di uccidere, dopo la pubblicazione del nostro manoscritto\".\nLungo tutto il manoscritto - redatto con una macchina da scrivere - Kaczynski scrisse in maiuscolo diverse parole al fine di evidenziarne il significato. Si rifer\u00ec a se stesso come \"noi\" o \"FC\" (Freedom Club), nonostante sembrasse aver agito da solo. \u00c8 stato anche evidenziato che la scrittura di Kaczynski, nonostante alcune parole composte non esistenti, \u00e8 virtualmente priva di errori di grammatica o di ortografia, a dispetto dell'uso di una macchina da scrivere senza strumenti di correzione di nessun genere.\n\"La Societ\u00e0 Industriale ed il Suo Futuro\" si apre con l'affermazione di Kaczynski che \"la rivoluzione industriale e le sue conseguenze sono state disastrose per la razza umana.\" I primi paragrafi del testo sono dedicati all'analisi psicologica di diversi gruppi - principalmente persone di sinistra e scienziati - e alle conseguenze psicologiche per l'individuo nella vita vissuta all'interno del \"sistema industrial-tecnologico\". I paragrafi successivi sono dedicati alla futura evoluzione di tale sistema, sostenendo che avrebbe inevitabilmente portato alla fine della libert\u00e0 umana, con un incitamento alla \"rivoluzione contro la tecnologia\" e un tentativo d'indicare come ci\u00f2 dovesse essere compiuto.\nAnalisi psicologica.\nNei paragrafi di apertura e di chiusura Kaczynski definisce la sinistra un movimento e analizza la psicologia delle persone di tale schieramento, sostenendo che essi sono \"veri credenti - come lo intendeva Eric Hoffer - che partecipano ad un potente movimento sociale per compensare la propria mancanza di potere personale. Successivamente sostiene che la sinistra \u00e8 guidata da una particolare minoranza che chiama \"sovrasocializzati\":\nContinua poi a spiegare come la natura della sinistra sia determinata dalle conseguenze psicologiche di questa \"sovrasocializzazione\". Kaczynski \"attribuisce i problemi sociali e psicologici della societ\u00e0 moderna al fatto che la societ\u00e0 richiede alle persone di vivere in condizioni radicalmente differenti da quelle in cui la razza umana si \u00e8 evoluta e di comportarsi in modi che sono in contrasto con il tipo di comportamenti che la razza umana ha sviluppato vivendo in queste primordiali condizioni.\" Successivamente identifica la causa primaria di una lunga lista di problemi sociali e psicologici della societ\u00e0 moderna nella esasperazione del \"processo del potere\", a cui attribuisce quattro elementi:\nKaczynski continua ad affermare \"nella moderna societ\u00e0 industriale gli obiettivi umani tendono ad essere spinti verso il primo o il terzo tipo e il secondo tipo consiste sempre di pi\u00f9 di obiettivi artificialmente creati.\" Tra questi vi sono le \"attivit\u00e0 surrogate\", attivit\u00e0 \"dirette verso un obiettivo artificiale che le persone si prefiggono con il puro scopo di avere un obiettivo da raggiungere o, lasciateci dire, puramente per quella \"soddisfazione\" che ricavano dall'inseguire un obiettivo.\". Sostiene poi che la ricerca scientifica \u00e8 l'attivit\u00e0 surrogata degli scienziati e per questa ragione \"la scienza procede ciecamente, senza avvedersi della reale situazione della razza umana o di ogni altra cosa, obbediente soltanto ai bisogni psicologici degli scienziati e dei funzionari del governo e alle societ\u00e0 che procurano i fondi per la ricerca.\"\nAnalisi storica.\nNegli ultimi paragrafi del Manifesto, Kaczynski definisce con attenzione ci\u00f2 che lui definisce libert\u00e0 e spiega che \"sar\u00e0 difficile oltre ogni immaginazione [...] riformare il sistema industriale in modo tale da impedirgli di ridurre progressivamente la nostra sfera di libert\u00e0\". Afferma anche che \"nonostante tutti i suoi miglioramenti a livello tecnico riguardo al comportamento umano il sistema non ha attualmente raggiunto un successo significativo nel controllare gli esseri umani\" e prevede che \"se il sistema riesce ad acquisire controllo sufficiente sul comportamento umano abbastanza in fretta, probabilmente sopravviver\u00e0. In caso contrario, collasser\u00e0\" e che \"la questione sar\u00e0 probabilmente risolta entro i prossimi decenni, diciamo fra 40-100 anni.\" Fornisce varie possibilit\u00e0 distopiche per il tipo di societ\u00e0 che si evolverebbe nel caso precedente. Sostiene che la rivoluzione, diversamente dalla riforma, \u00e8 possibile e chiede ai lettori che condividono le sue idee d'iniziare tale rivoluzione utilizzando due strategie: \"aumentare gli stress sociali all'interno del sistema in modo tale da aumentare le possibilit\u00e0 che esso collassi\" e \"sviluppare e diffondere un'ideologia che si opponga alla tecnologia\". Fornisce inoltre varie raccomandazioni di natura strategica, compresi l'evitare di assumersi un qualsiasi potere politico, evitare ogni collaborazione con la sinistra e sostenere accordi di libero mercato con lo scopo di unificare l'economia mondiale in un tutt'uno pi\u00f9 fragile.\nConclude il documento mettendo in evidenza come il suo manifesto abbia \"rappresentato la sinistra nella sua forma moderna come un fenomeno particolare del nostro tempo e come un sintomo dell'erosione del processo del potere\", ma che egli non \u00e8 \"in posizione tale da asserire con sicurezza che movimenti simili non siano esistiti prima della sinistra moderna\" e afferma inoltre che \"questa \u00e8 una questione significativa alla quale gli storici dovrebbero rivolgere la loro attenzione.\"\nOpere correlate.\nCome critica della societ\u00e0 tecnologica, il manifesto riprese critiche contemporanee alla tecnologia e all'industrializzazione, come quelle avanzate da John Zerzan, Herbert Marcuse, Fredy Perlman, Jacques Ellul (il cui libro \"La Societ\u00e0 Tecnologica\", a cui il manifesto sembra aver abbondantemente attinto, \u00e8 stato citato nel scritto nel 1971, insieme a \"L'Anno 2000\" di Herman Kahn ed Anthony J. Wiener), Lewis Mumford, Neil Postman e Derrick Jensen. La sua idea di \"erosione del processo del potere\" riecheggiava critiche sociali che si concentravano sulla mancanza di lavoro significativo come una delle cause principali dei problemi sociali incluse quelle mosse da Mumford, Paul Goodman e Eric Hoffer (al quale Kaczynski si riferisce esplicitamente). Il tema conduttore fu anche citato da Aldous Huxley nel suo romanzo distopico \"Brave New World\", al quale Kaczynski fa riferimento. Le idee della \"sovrasocializzazione\" e di \"attivit\u00e0 surrogate\" richiamano \"Il disagio della civilt\u00e0\" di Freud e alle sue teorie di razionalizzazione e sublimazione (quest'ultimo termine appare tre volte nel manifesto, due volte contenuto in citazioni, per descrivere le attivit\u00e0 surrogate).\nIn un articolo di \"Wired\" sui pericoli della tecnologia, intitolato \"Perch\u00e9 il futuro non ha bisogno di noi,\" Bill Joy, cofondatore della Sun Microsystems, cit\u00f2 \"L'era delle macchine spirituali\" di Raymond Kurzweil, che a sua volta aveva citato un passaggio del manifesto di Kaczynski sui tipi di societ\u00e0 che si potrebbero sviluppare se il lavoro umano fosse interamente sostituito da intelligenza artificiale. Joy scrisse che, nonostante le azioni di Kaczynski fossero \"assassine, e, secondo il mio punto di vista, criminosamente folli\", che \"per quanto mi sia difficile riconoscerlo, ho visto della ragione in quel singolo passaggio. Mi sono sentito costretto a confrontarmi con esso.\"\nKevin Kelly, nel suo saggio sulla tecnologia \"Quello che vuole la tecnologia\" (2010), dedica un intero capitolo (intitolato \"Unabomber aveva ragione\") all'analisi del suo manifesto, e sostiene che l'analisi di Unabomber sulla natura della tecnologia (che nel suo insieme Kelly descrive col termine \"technium\") era molto vicina al suo punto di vista, in particolare quando considera la tecnologia come un sistema dinamico e olistico e quando afferma che \u00abla tecnologia moderna \u00e8 un sistema unificato in cui ogni elemento dipende da tutti gli altri. Non \u00e8 possibile eliminare le parti \u201ccattive\u201d e conservare solo quelle \u201cbuone\u201d\u00bb.\nNaturalmente le conclusioni di Kelly sono completamente diverse da quelle di Unabomber: infatti Kelly sostiene che \u00abuna chiara specificazione di ogni singolo aspetto negativo legato alla tecnologia ci permetter\u00e0 di capire che la nostra adesione al \"technium\" \u00e8 una scelta volontaria, e non una dipendenza n\u00e9 una stregoneria\u00bb."}
{"id": "1518362", "revid": "198277", "url": "https://it.wikipedia.org/wiki?curid=1518362", "title": "Raffaele Guariniello", "text": "Biografia.\nDi padre napoletano e madre piemontese, ha conseguito la Laurea in Giurisprudenza a 23 anni. Ha poi proseguito gli studi con Giovanni Conso, conseguendo la libera docenza in procedura penale all'Universit\u00e0 degli Studi di Torino. Magistrato di Cassazione, dal 1992 esercita le funzioni di Procuratore Aggiunto presso la Procura della Repubblica di Torino.\nDall'estate del 2008, dopo la nomina di Gian Carlo Caselli a Procuratore Capo, ha assunto l'incarico di Procuratore Capo Vicario, scaduta con il passaggio di incarichi tra Caselli e l'uscente Marcello Maddalena, oggi Procuratore Generale.\nLa sua attivit\u00e0 \u00e8 principalmente rivolta ai settori del lavoro, della salute e dell'ambiente. Collabora a riviste giuridiche e mediche e ha pubblicato numerosi libri.\nProprio con riferimento alle morti sul lavoro, lo stesso procuratore ha aperto un fascicolo per indagare sulle morti sospette nel mondo del calcio, onde stabilire se vi potesse essere una connessione tra esse ed i farmaci che in quel periodo (prevalentemente negli anni settanta) venivano somministrati agli atleti.\nAlla fine del dicembre 2015, in anticipo di qualche giorno, Guariniello va in pensione lasciando la magistratura dopo 48 anni di servizio.\nProcedimenti giudiziari.\nIl nome di Guariniello \u00e8 spesso comparso sui giornali per alcune sue eclatanti inchieste.\nScandalo dell'archivio segreto FIAT.\nNel settembre del 1970, in un'ispezione degli uffici viene rinvenuto un enorme archivio dove erano catalogati profili di 345.000 persone, in alcuni dei quali erano presenti anche note caratteristiche circa l'orientamento politico del candidato. Finisce tutto in prescrizione nonostante il clamore e le iniziali condanne.\nScandalo delle tangenti nella Sanit\u00e0.\nNel 1981 apre una scottante inchiesta riguardo alle tangenti sui farmaci nella Sanit\u00e0, per competenza la fa trasferire a Roma ma viene archiviata tre anni dopo.\nIndaga nel 2008 sull'Aulin con due arresti nell'AIFA, il farmaco rimane comunque in commercio.\nProcesso FIAT-Alfa.\nA met\u00e0 del 1990 il giudice sanc\u00ec la prescrizione il processo che vede imputato Cesare Romiti e altri dirigenti FIAT per violazione dell'articolo 5 dello statuto dei lavoratori.\nIndagine sul presunto abuso di farmaci nel calcio italiano.\nNel 1998 apre un'inchiesta onde verificare un presunto abuso di farmaci nel calcio italiano, che inizialmente coinvolge , , e . Per motivi di competenza territoriale, soltanto nel caso delle squadre torinesi \u00e8 aperto un provvedimento giudiziario: per i granata vengono incriminati l'amministratore delegato Davide Palazzetti e il presidente Massimo Vidulich, con l'accusa di detenzione abusiva di medicinali e \u00abfrode in commercio\u00bb; in relazione ai bianconeri, il procedimento vede imputati il medico sociale Riccardo Agricola e l'amministratore delegato Antonio Giraudo.\nIl processo penale finisce, nel caso della Juventus, il 30 marzo 2007: la sentenza della Cassazione conferma l'assoluzione, gi\u00e0 sancita nel processo d'appello, dall'accusa di pratica dopante attraverso la somministrazione di eritropoietina umana recombinante (EPO), mentre annulla \"in parte qua\" le sentenze di assoluzione in secondo grado circa la somministrazione di medicinali vietati diversi dall'EPO, ritenendo \u00abcarente\u00bb la decisione della Corte d'appello sul punto specifico, e la somministrazione \"off-label\" di quelli leciti, ritenendo che possano configurarsi violazioni della legge n. 401 del 13 dicembre 1989 (l'unica applicabile al periodo indagato), pur non essendo all'epoca ancora in vigore la legge sul particolare (introdotta il 14 dicembre 2000). La Cassazione, pertanto, pone la necessit\u00e0 di svolgere un nuovo giudizio e una nuova perizia riguardo a queste due ipotesi: tutto ci\u00f2 non ha luogo per l'estinzione delle accuse in oggetto a causa della prescrizione dal 12 febbraio 2007.\nSperimentazione del Metodo Di Bella.\nNel 2000 avvia un accertamento all'inizio della sperimentazione sul metodo di Bella elencando diverse presunte difformit\u00e0 che riportano l'attenzione dei media e commenti di esperti come Silvio Garattini, l'inchiesta viene poi in parte trasferita a Firenze dove non viene riscontrata alcuna difformit\u00e0 e il procedimento quindi archiviato.\nMucca pazza.\nNel 2001 da un caso sospetto che successivamente segna l'avvio delle indagini di altre procure, le ricerche erano partite dall'inizio della pandemia continuando negli anni successivi continuando negli anni successivi nell'accertare casi su animali, Dura nel tempo un livello di prudenza da creare accese polemiche nonostante conferme e successive irregolarit\u00e0; gi\u00e0 dal 2012 cadeva il divieto sulle farine proteiche.\nThyssenKrupp.\nHa condotto e chiuso in tempi record, due mesi e 19 giorni, l'inchiesta sul rogo divampato nella notte tra il 5 e il 6 dicembre 2007 all'acciaieria ThyssenKrupp di Torino, dove una fiamma generata da una fuoriuscita di olio in pressione ha provocato la morte di sette operai. Il processo, cominciato il 15 gennaio 2009 davanti alla Corte d'Assise di Torino, ha condotto alla condanna in primo grado dell'imputato Harald Espenhahn per omicidio commesso con dolo eventuale.\nCalcio e Sla.\nSu denuncia specifica della moglie di Bruno Beatrice, ex calciatore della Fiorentina, Guariniello ha aperto indagini su molti casi (sono ben 35 ad oggi i calciatori morti per SLA, Sclerosi laterale amiotrofica).\nA seguito dell'inchiesta del giornalista Angelo Saso di RaiNews24 che ha evidenziato la possibilit\u00e0 di collegamento tra i casi di sclerosi laterale amiotrofica di cinque ex giocatori comaschi con il manto erboso ed il sottosuolo dello Stadio Sinigaglia di Como ha iniziato un'indagine in merito.\nEternit.\nIl 6 aprile 2009 inizia presso il tribunale di Torino il processo istruito da Guariniello contro Stephan Schmidheiny (uno dei due fratelli Schmidheiny \u2014 l'altro \u00e8 Thomas \u2014 ex presidenti del consiglio di amministrazione dell'Eternit AG) ed il barone belga Louis De Cartier de Marchienne. Sono ritenuti responsabili delle numerose morti per mesotelioma avvenute tra gli ex-dipendenti delle fabbriche Eternit a contatto con l'asbesto.\nIl 13 febbraio 2012 il tribunale di Torino emette una sentenza storica, condannando in primo grado De Cartier e Schmidheiny a 16 anni di reclusione per \"disastro ambientale doloso permanente\" e per \"omissione volontaria di cautele antinfortunistiche\", e obbligandoli al risarcimento di circa 3000 parti civili oltre al pagamento delle spese giudiziarie. Il caso Eternit \u00e8 il primo al mondo in cui i vertici aziendali vengono condannati, costituendo un precedente importante che potrebbe dare il via a decine di processi in tutta Europa.\nCellule staminali.\nNel maggio del 2012 il pm Guariniello invia un'ispezione del gruppo Comando carabinieri per la tutela della salute agli Spedali Civili di Brescia a cui segue il blocco del Ministero della Salute della somministrazione di una terapia compassionevole per la SMA (Atrofia muscolare spinale), tipo 1, mediante cellule staminali intrapreso dal Prof. Davide Vannoni.. Il metodo privo di una qualsiasi validazione scientifica viene comunque chiesto da alcuni genitori che ricorrono al giudice del lavoro che per alcuni permette la prosecuzione della cura.\nIl 7 febbraio 2014 a Torino prende avvio il processo a carico di Vannoni con l'accusa di \"associazione a delinquere, truffa e somministrazione di farmaci pericolosi\"; secondo l'accusa avrebbe sottratto 500.000 euro alla regione Piemonte."}
{"id": "1518366", "revid": "122453134", "url": "https://it.wikipedia.org/wiki?curid=1518366", "title": "Palazzo del Lavoro", "text": "Il Palazzo del Lavoro, in origine Palazzo delle Nazioni e oggi anche noto come Palazzo Nervi, \u00e8 un edificio ubicato nel quartiere Nizza Millefonti (zona Italia '61), alle porte sud della citt\u00e0 di Torino. Fu progettato dall'ingegner Pier Luigi Nervi, con la collaborazione dell'architetto Gio Ponti e di Gino Covre, e completato nel 1961.\nAll'epoca della sua inaugurazione, \u00e8 stato un notevole esempio di struttura espositiva per dimensioni e innovazione tecnologica. Attualmente versa in stato di grave abbandono.\nStoria.\nA partire dal 1959, Torino vide la realizzazione di una serie di edifici realizzati nel quartiere Nizza Millefonti, in occasione dell'evento \"Italia '61\", ovvero le celebrazioni per il Centenario dell'Unit\u00e0 d'Italia. Tra di essi, questo edificio si distinse per le caratteristiche dimensionali e progettuali all'avanguardia. In seguito, seppur con lunghi intervalli, fu utilizzato per ospitare eventi fieristici, mostre, esposizioni internazionali e, fino alla met\u00e0 degli anni ottanta, alcuni uffici del \"Centro Internazionale B.I.T. - Agenzia delle Nazioni Unite\", successivamente spostati sempre l\u00ec vicino. Fino al 2008, ospit\u00f2 anche una sezione distaccata della Facolt\u00e0 di Economia e Commercio dell'Universit\u00e0 di Torino, pi\u00f9 una parte di sedi didattiche di un consorzio specializzazioni post-diploma. Dal 2009, fu occupato da sporadiche attivit\u00e0 commerciali, tra cui anche una discoteca o per serate e feste musicali a tema, ma progressivamente, \u00e8 stato nuovamente abbandonato per via degli ingenti costi di gestione.\nDa allora, le sue condizioni sono fortemente degradate a tal punto da interrogarsi su un possibile riutilizzo in futuro. Dopo alcune ipotesi di riqualificazione, a partire dal 2011 la struttura metallica esterna, ormai quasi totalmente arrugginita, fu coperta con enormi teli tricolori, in occasione del centocinquantenario dell'Unit\u00e0 d'Italia. Nello stesso periodo, vennero avviate trattative tra le amministrazioni locali e il gruppo olandese \"Foruminvest\", per la possibile riconversione del palazzo in un grande centro commerciale, sollevando le critiche dei cittadini e dei commercianti del quartiere. La trattativa tuttavia fall\u00ec e l'edificio continu\u00f2 a versare in stato di grave degrado, tra polemiche e tentativi di riconversione e riqualificazione. \nNel corso dell'anno 2015 \u00e8 stato teatro di alcuni incendi dolosi, il pi\u00f9 grave dei quali appiccato il 20 di agosto.\nDopo anni di indecisione sul futuro dell'edificio, il 17 agosto 2020 \u00e8 stato comunicata dagli organi di informazione l'acquisizione della propriet\u00e0 dell'edificio da parte dello Stato mediante la Cassa Depositi e Prestiti. Tale operazione lascia sperare in un'accelerazione dell'auspicato processo di recupero della struttura per una sua completa riconversione in area commerciale e ricreativa.\nDescrizione.\nLodato da numerose testate giornalistiche di architettura per le innovative tecnologie costruttive impiegate, il \"Palazzo del Lavoro\" \u00e8 caratterizzato da un ampio padiglione quadrangolare di 22.500 m2 e 156 metri per lato, costituito da 16 elementi modulari con copertura a base quadrata. Ciascuno dei sedici moduli, di 40 metri per lato, \u00e8 sorretto da un pilastro centrale di 25 metri rastremato in altezza, che termina con una caratteristica raggiera di travi in cemento armato dal diametro di 38 metri. L'illuminazione naturale \u00e8 garantita da lucernari ricavati dallo scostamento di ciascun modulo e dalle pareti perimetrali che presentano, anche se in stato di degrado, un complesso sistema di lamelle metalliche frangiluce la cui inclinazione originariamente variava a seconda dell'esposizione solare. &lt;br&gt;\nIn origine la configurazione del grande padiglione interno prevedeva caffetterie in ciascuno dei quattro angoli e soluzioni versatili per ospitare ulteriori eventi futuri. \nIl piano interrato ospita una grande sala conferenze, due sale cinematografiche, una piccola struttura ricettiva e locali di servizio."}
{"id": "1518367", "revid": "75433", "url": "https://it.wikipedia.org/wiki?curid=1518367", "title": "Centenario dell'Unit\u00e0 d'Italia", "text": ""}
{"id": "1518370", "revid": "1745361", "url": "https://it.wikipedia.org/wiki?curid=1518370", "title": "Scilla (figlia di Niso)", "text": "Scilla () \u00e8 un personaggio della mitologia greca. Fu una principessa di Megara.\nGenealogia.\nFiglia di Niso e Abrota.\nNon ci sono notizie su sposi o progenie.\nMitologia.\nScilla fu cresciuta da Carme, sua nutrice.\nSuo padre aveva sulla testa un capello di color rosso porpora; un oracolo aveva predetto la morte dell'uomo se gli fosse stato tagliato quel capello. Sua figlia, per amore di Minosse, avversario del padre, decise di tagliarglielo.\nLa fanciulla era solita salire su una torre delle mura della sua citt\u00e0 (Megara) per colpirle con dei sassi ed ascoltare le melodie che se ne liberavano. Apollo, infatti, in precedenza su quelle mura aveva poggiato la propria arpa, e i suoni divini da essa emessi vi erano rimasti imprigionati.\nDalla stessa torre Scilla assistette all'assedio mosso dal re di Creta Minosse che, giunto a Megara con le proprie navi, era deciso a vendicare la morte del figlio Androgeo. Scilla, quando lo vide se ne innamor\u00f2 e, decidendo di favorirlo, uccise il proprio padre recidendo il famoso capello rosso.\nMinosse, per\u00f2, una volta conquistata la citt\u00e0, non ricambi\u00f2 l'amore di Scilla; anzi, la leg\u00f2 per i piedi alla poppa della sua nave e la affog\u00f2.\nOvidio scrive, invece, che la ragazza si gett\u00f2 in mare, cercando di attaccarsi alla nave che si stava allontanando; quando suo padre (trasformato dagli dei in un'aquila) la vide, si gett\u00f2 su di lei che, per volere degli dei, era stata trasformata in Ciris, un airone.\nSecondo altra versione (Igino), Scilla aveva chiesto agli dei di venir trasformata in pesce (il pesce ciri); e il padre (ormai aquila) prese a colpirla ogni giorno.\nNella versione di Eschilo Minosse corruppe Scilla offrendole una collana d'oro in cambio del suo tradimento."}
{"id": "1518372", "revid": "709565", "url": "https://it.wikipedia.org/wiki?curid=1518372", "title": "Genitori Baudelaire", "text": ""}
{"id": "1518378", "revid": "123253939", "url": "https://it.wikipedia.org/wiki?curid=1518378", "title": "Grande Spirito", "text": "Il Grande Spirito \u00e8 una concezione di essere supremo, diffusa soprattutto tra le culture dei nativi americani. Chiamato anche \"Wakan Tanka\" dai Lakota (e quindi Sioux), \"Gitchi Manitou\" (da cui il semplice termine Manit\u00f9 o Manitou) dagli Algonchini, \"Watan\" dagli Arapaho e \"Oki\" dagli Irochesi, il Grande Spirito \u00e8 una concezione panenteistica di Dio.\nSecondo le credenze dei Nativi Americani, il Grande Spirito sarebbe vicino alla gente, oltre che il creatore di ogni cosa sul mondo materiale, e regnerebbe in un Paradiso chiamato \"Felice territorio di caccia\".\nIl capo Dan Evehema, guida spirituale degli Hopi, cos\u00ec descrisse il Grande Spirito:\nNel Manituismo sono presenti delle \"guide spirituali\", persone investite o quantomeno riconosciute dalla comunit\u00e0 come intermediari tra la Terra e la divinit\u00e0. Tuttavia, rispetto al cristianesimo, nel Manituismo \u00e8 particolarmente accentuato l'aspetto panenteistico."}
{"id": "1518381", "revid": "43530", "url": "https://it.wikipedia.org/wiki?curid=1518381", "title": "Wakan Tanka", "text": ""}
{"id": "1518383", "revid": "110157", "url": "https://it.wikipedia.org/wiki?curid=1518383", "title": "Mylenium Tour", "text": "Mylenium Tour \u00e8 il terzo cd live della cantante francese Myl\u00e8ne Farmer, pubblicato nel 2000 dalla Polydor Records.\nIl disco.\nTerminata in Russia nel marzo 2000 la sua tourn\u00e9e, si attende ora l'uscita del cofanetto cd nonch\u00e9 dvd. L'uscita viene slittata da settembre a dicembre e l'arrangiamento viene affidato per la prima volta non a Laurent Boutonnat ma a Yvan Cassar. Si organizzano in vari negozi degli Champs Elys\u00e9es (FNAC e Virgin) una serata speciale per l'uscita dei due cofanetti, del DVD e del primo e unico singolo estratto \"Dessine-moi un mouton\". Il live arriva direttamente al numero 1 in Francia e nonostante rester\u00e0 meno settimane in classifica a rispetto al precedente Live a Bercy del 97, il cofanetto vender\u00e0 700\u00a0000 copie. Non far\u00e0 da meno il dvd (200\u00a0000 copie) e VHS (150\u00a0000 copie). L'uscita del secondo singolo previsto \"Regrets\" sar\u00e0 all'ultimo momento annullata per i troppi impegni della Farmer e di Boutonnat con la loro creatura Aliz\u00e9e.\nTracce.\nCD1\nCD2"}
{"id": "1518408", "revid": "999533", "url": "https://it.wikipedia.org/wiki?curid=1518408", "title": "Filtro ADSL", "text": "Il filtro ADSL \u00e8 un dispositivo costituito di un filtro passa basso che, se collegato alla rete telefonica, permette agli apparecchi telefonici analogici (telefoni, fax, modem 56K, POS, ...) di continuare a funzionare senza interferenze pur in presenza di un servizio ADSL sulla stessa linea. \u00c8 un circuito analogico passivo, ovvero che non richiede alimentazione (infatti il funzionamento della linea telefonica non viene compromesso in caso di black out). Senza l'installazione di filtri ADSL, i segnali ad alta frequenza provenienti dal servizio ADSL provocano disturbi, come rumore, saltellamenti nell'audio e fruscii, sulle conversazioni telefoniche e, viceversa, l'Eco dai telefoni analogici provoca notevoli rallentamenti e/o disconnessioni al servizio ADSL.\nI filtri possono essere di due tipi:\nI filtri puri hanno un ingresso per il lato presa a muro e un'uscita per il lato apparecchio telefonico; essi separano semplicemente il telefono dalla rete telefonica. Gli accoppiatori, invece, hanno un ingresso per il lato linea telefonica e due uscite: una per connettere il telefono e una per connettere un modem ADSL; a livello circuitale, il connettore dell'ADSL \u00e8 direttamente collegato al connettore della linea telefonica (il segnale non viene modificato), mentre il connettore per il telefono passa attraverso il filtro. Lo \"splitter\" fa sostanzialmente anche da \"multipla\" per collegare modem e telefono in una singola presa telefonica.\nSulla base del tipo di impianto esistente, \u00e8 possibile installare un solo \"splitter\" ADSL all'ingresso linea derivando i vari apparecchi telefonici su un ramo e collegando l'altro ramo direttamente al modem, oppure si possono filtrare le singole prese utilizzando un numero di filtri ADSL pari agli apparecchi telefonici che si devono collegare.\nTipi di filtro ADSL per connettore.\nIn Italia esistono due tipi di filtri ADSL:\nIl primo, l'RJ-11, \u00e8 il filtro dedicato a chi ha un impianto telefonico con presa plug RJ-11 di nuova generazione (\u00e8 comunque possibile adattarlo alle vecchie prese tripolari utilizzando una spina tripolare con uscita RJ-11). Si presenta come un dispositivo con due connettori RJ-11 femmina per il collegamento al telefono e al modem e con uno spezzone di filo di alcuni centimetri con un RJ-11 maschio per il collegamento con la presa a muro.\nIl filtro tripolare, invece, \u00e8 solitamente integrato in un'unica spina tripolare che presenta un connettore tripolare maschio per il collegamento alla presa a muro, un connettore tripolare femmina sulla faccia opposta per il collegamento con il telefono, un connettore RJ-11 posto su una faccia laterale per il collegamento con il modem.\nAttualmente, il costo dei filtri pu\u00f2 variare dai 2 \u20ac ai 10 \u20ac circa.\nIn linea di massima, i gestori forniscono gi\u00e0 un paio di filtri abbinati al modem per il suo collegamento. Essi risulteranno chiaramente insufficienti nel caso si debbano collegare apparecchiature analogiche su pi\u00f9 prese telefoniche."}
{"id": "1518411", "revid": "108169579", "url": "https://it.wikipedia.org/wiki?curid=1518411", "title": "M6 Music Black", "text": "M6 Music Black \u00e8 stato un canale televisivo musicale francese, legato alla tv francese generalista M6, dedicato interamente alla musica black, Hip Hop ed R&amp;B, composto per la maggior parte da videoclip musicali, intramezzati da interviste ed approfondimenti vari dedicati a quest'ambito musicale.\nIl canale era trasmesso sul satellite Hot Bird a 13\u00b0 est, ed era disponibile all'interno della piattaforma a pagamento TPS (prima) e poi su CanalSat. Ha chiuso nel gennaio 2015."}
{"id": "1518413", "revid": "212348", "url": "https://it.wikipedia.org/wiki?curid=1518413", "title": "Luogo pubblico", "text": ""}
{"id": "1518414", "revid": "120849990", "url": "https://it.wikipedia.org/wiki?curid=1518414", "title": "Trance Evolution", "text": "Trance Evolution \u00e8 un programma radiofonico italiano trasmesso sull'emittente radio m2o dal 2002 al 2019 ed attualmente disponibile esclusivamente online sul canale YouTube del programma. \u00c8 interamente dedicato alla musica trance, l'unico fra le trasmissioni italiane a proporre questo genere. \nProduzione.\n\"Trance Evolution\" nasce nel settembre 2004, trasmesso per quattro ore la notte tra domenica e luned\u00ec dalle 0:00 alle 4:00. In seguito \u00e8 stato anticipato alle ore 20:00 e ridotto a tre ore, ma dal 5 marzo 2007 \u00e8 stato spostato dal luned\u00ec al venerd\u00ec dalle 21:00 alle 22:00. Per poi essere spostato all'orario attuale.\nDal 2014 Trance Evolution rafforza la collaborazione con il duo italiano Colonial One, dopo alcune apparizioni con guestmixes sul sito dell'emittente radiofonica, con trenta minuti settimanali esclusivi in onda sulle frequenze FM. \nDal 2018 la trasmissione va in onda con una sola puntata settimanale. Nella nuova stagione il format cambia con l'introduzione della speaker LaMario. Trance Evolution Chart e la puntata settimana con Colonial One si trasferiscono sul canale YouTube di Trance Evolution.\nDal 18 Marzo 2019 tutta la programmazione di Trance Evolution si sposta sul canale YouTube di Trance Evolution e si arricchisce di nuovi spazi e approfondimenti sulla musica trance e progressive:\nZero DB, il programma \"fratello\".\nTrance Evolution, sin dalle origini ha vissuto quasi in simbiosi con un altro programma: Zero Db, dato che i dj-conduttori sono stati e gli stessi, ovvero Andrea Mazza e Luca Martinelli.\nZero DB, originariamente era un programma di un'ora divisa in tre tronconi divisi tra loro dai blocchi pubblicitari di circa cinque minuti: la \"zona verde\" (15 minuti di trance), la \"zona gialla\" (15 minuti di hardtrance) e la \"zona rossa\" (15 minuti di hardstyle). In pi\u00f9 nel programma \"Zero Db Chart\", buona parte delle canzoni presenti in classifica erano trance, con scarna presenza di canzoni hardtrance.\nDa questo si capisce che Trance Evolution nasce come appendice della \"zona verde\" di Zero DB anche se col passare del tempo il programma abbandona l'hardstyle e diventa un programma con sola trance e hardtrance, tant'\u00e8 che per una stagione i due programmi sono stati uno consecutivi all'altro per via delle similitudini musicali molto forti. Nonostante il ritorno all'hardstyle a partire dalla stagione 2008-2009, Zero Db e Trance Evolution rimangono comunque programmi fratelli: infatti il conduttore di entrambi rimane comunque Andrea Mazza, inoltre spesso e volentieri in Zero DB sono presenti come ospiti dj trance.\nLo stile hardtrance \u00e8 stato un po' abbandonato con i cambi di palinsesto dell'ultima stagione tanto che solo i primi due dischi del nuovo Zero DB erano hardtrance e sono stati col tempo eliminati, partendo subito a inizio trasmissione con i suoni hardstyle anche se ogni tanto sono ospiti dj hardtrance, ma accade abbastanza raramente.\nDall'inizio i dj-conduttori della trasmissione sono stati Andrea Mazza e Luca Martinelli, oltre a Simone Girasole fino al 5 marzo 2007; Il duo Mazza-Martinelli ha continuato a condurre il programma fino all'inizio della stagione radiofonica 2008-2009 quando con grande sorpresa degli ascoltatori, i jingle del programma cambiano annunciando la presenza del solo Andrea Mazza alla guida del programma e della chart, infatti Luca Martinelli viene spostato a condurre un programma nella fascia mattiniera di m2o. Anche l'edizione rinnovata del programma-gemello Zero DB vede l'assenza di Luca Martinelli, infatti anche qui la scelta della conduzione \u00e8 caduta sul solo Andrea Mazza, supportato dal cantante Andrea Mnemonic.\nClub e produzioni.\nMazza &amp; Martinelli non si sono limitati ad essere conduttori del programma e della chart ma insieme sono stati ospiti di serate in discoteca (per\u00f2 per rappresentare il programma Zero DB, in pi\u00f9 si sono distinti come dj e produttori, insieme hanno prodotto canzoni che sono state apprezzate dal pubblico di m2o, ecco un elenco delle loro produzioni pi\u00f9 importanti in ordine cronologico:\nIl duo ha anche mixato la compilation \"Trance Evolution Official Compilation\" uscita nel 2008.\nIl secondo volume della compilation, uscito nella primavera 2009 \u00e8 stato mixato dal solo Mazza.\nAttualmente Andrea Mazza da dj singolo rappresenta sia Zero DB che Trance Evolution, anche nelle serate in discoteca, che ottengono un buon riscontro di pubblico. Tra le collaborazioni si registrano quelle con Wolf e Gabriel Cage, oltre a Giuseppe Ottaviani e Colonial One. "}
{"id": "1518415", "revid": "767487", "url": "https://it.wikipedia.org/wiki?curid=1518415", "title": "Giovanni Consiglio", "text": "Biografia.\nCombattente da giovane come militare in Libia, fu fatto prigioniero degli inglesi presso Alessandria d'Egitto, dove rimase fino alla fine della Seconda guerra mondiale.\nTornato in Italia, dopo gli eventi bellici, ebbe modo di rivelare il suo talento artistico, inizialmente in opere a livello locale, poi a Buenos Aires, dove venne scritturato da una compagnia italiana.\nIl giovane ottimo tenore venne ascoltato pi\u00f9 volte da maestri e agenti teatrali, che gli proposero subito molto lavoro, tra cui una decisiva scrittura a Radio Belgrano, una radio di Buenos Aires.\nFu scritturato per vari anni consecutivi al Teatro Col\u00f3n di Buenos Aires, interpretando ruoli di primo tenore (Cavalleria rusticana, Tosca, ecc.).\nTorn\u00f2 in Italia, e poi nuovamente in America, ma negli Stati Uniti, dove si \u00e8 esibito a San Francisco, Chicago, Dallas, Washington, e poi in Colombia, Venezuela e nuovamente Argentina, dove il tenore ha sempre conservato un ottimo ricordo.\nIn seguito ha cantato al Carnegie Hall di New York e al New York City Opera, a Cincinnati per diversi anni e in altre localit\u00e0 degli USA.\nNel 1985 ha preso parte ad un importante Concerto all'Alice Tully Hall di New York, cantando insieme con Giuseppe Di Stefano e Ferruccio Tagliavini, in uno dei suoi ultimi impegni pubblici.\nSi \u00e8 poi dedicato all'insegnamento negli Stati Uniti ed ha condiviso la sua notevole esperienza con molti allievi e colleghi. Ha fatto parte di accademie e sodalizi musicali americani.\nVanta alcune registrazioni discografiche.\n\u00c8 scomparso nel 2012 all'et\u00e0 di 89 anni"}
{"id": "1518416", "revid": "767487", "url": "https://it.wikipedia.org/wiki?curid=1518416", "title": "Bruce &amp; Bongo", "text": "Bruce &amp; Bongo \u00e8 un duo musicale britannico attivo negli anni ottanta, composto da Bruce Hammond Earlam (13 gennaio 1955) e Douglas Wilgrove (19 marzo 1955).\nCarriera.\nIl duo \u00e8 conosciuto per la hit internazionale del 1986 \"Geil\", che riprendeva la melodia del brano \"Rock Me Amadeus\" del cantante austriaco Falco. Il singolo si piazza in prima posizione nelle classifiche tedesche e austriache e vi rimane per oltre 3 mesi. Nei paesi di lingua tedesca il singolo provoca una serie di reazioni da parte di diversi settori della societ\u00e0 a causa del suo linguaggio ritenuto osceno. Il brano infatti gioca sui significati che in tedesco ha il termine \"geil\", che pu\u00f2 voler dire pi\u00f9 cose: \"divertente\", \"cool\" e \"arrapante\". Per un certo periodo il brano venne messo all'indice dal governo tedesco. Il singolo viene scritto dai due autori mentre sono militari della British Army stazionati in Germania.\nIn seguito, nonostante i buoni risultati di vendita del successivo singolo \"Heigh-Ho (Whistle While You Work)\", conosciuto anche come \"Hi Ho\" (in vetta alla hit parade in Austria), Bruce and Bongo non hanno mai ripetuto quel successo e vengono dunque ricordati come un gruppo one-hit wonder. Il singolo \u00e8 uno dei tre estratti dell'album \"The Geil Album\" (gli altri sono appunto \"Geil\" e \"French Foreign Legion\") che vendette comunque 500.000 copie. Anche \"Hi Ho\" era ricco di campioni, in particolare presi dalla canzone cantata dai sette nani nel classico Disney \"Biancaneve e i sette nani\"."}
{"id": "1518418", "revid": "339392", "url": "https://it.wikipedia.org/wiki?curid=1518418", "title": "Bruce and bongo", "text": ""}
{"id": "1518424", "revid": "1566286", "url": "https://it.wikipedia.org/wiki?curid=1518424", "title": "Adrenalina (film)", "text": "Adrenalina (\"Adrenalin: Fear the Rush\") \u00e8 un film di fantascienza del 1996 scritto e diretto da Albert Pyun.\nTrama.\nLa storia inizia con una presentazione della Terra. L'Unione Sovietica si \u00e8 disciolta ed il suo ex-territorio \u00e8 oggi posseduto dalla Russia. Dalle terre dell'est giunge un virus altamente contagioso e letale. A suo modo il contagio si diffonde anche nella sponda occidentale degli USA, l'unica citt\u00e0 immune rimane Boston, dove viene subito avviata una quarantena. Lungo il perimetro di confine di Boston viene costruito un muro, affinch\u00e9 nessun possibile portatore del virus possa avere accesso all'ultima metropoli sana. Tuttavia ci sono tre modi per uscire dalla citt\u00e0, possedere un passaporto, essere un funzionario di un ente governativo oppure entrare nel mercato nero. L'agente Delon \u00e8 una ragazza che cerca disperatamente una via di fuga dalla citt\u00e0, ma proprio quando sta per ottenere un passaporto dal mercato nero da dare al proprio figlio viene chiamata in servizio. In un quartiere periferico di Boston avviene un misterioso massacro a opera di una misteriosa creatura, le cui vittime sono un gruppo di hooligans. Gli agenti di polizia Delon e Lemieux sono chiamati a investigare sull'accaduto e possibilmente catturare il colpevole, quando i due sono sul punto di catturarla, queste fugge nella metropolitana dove trova rifugio nelle fognature. Dopo l'accaduto, i due agenti incontrano un gruppo di scienziati, i quali spiegano di essere stati inviati appositamente per uccidere la creatura, dato che \u00e8 il vettore del virus e se non uccisa la bestia porter\u00e0 la pandemia anche a Boston. Durante la conversazione la bestia si fa viva e rapisce Delon, Lemieux e uno scienziato. I due assistono inorriditi all'uccisione dello scienziato da parte del mostro, durante il \"pranzo\" i due riescono a fuggire, quando si accorgono di essere inseguiti dalla bestia, Delon afferra una pistola e gli finisce il caricatore addosso.\nIl film termina con Delon e suo figlio ai quali vengono dati due passaporti.\nDistribuzione.\nLa pellicola \u00e8 uscita negli Stati Uniti il 29 novembre 1996, debuttando in Italia il 26 giugno 1998."}
{"id": "1518425", "revid": "228587", "url": "https://it.wikipedia.org/wiki?curid=1518425", "title": "Cura", "text": ""}
{"id": "1518426", "revid": "146644", "url": "https://it.wikipedia.org/wiki?curid=1518426", "title": "Navigare", "text": ""}
{"id": "1518427", "revid": "1345932", "url": "https://it.wikipedia.org/wiki?curid=1518427", "title": "Capo Adare", "text": "Capo Adare (in inglese \"Cape Adare\"), \u00e8 un promontorio nella parte pi\u00f9 settentrionale della terra della regina Victoria in Antartide. Localizzato ad una latitudine di 71\u00b0 17\u2032 S ed una longitudine di 170\u00b0 14\u2032 E, il capo separa il mare di Ross (ad est) dai mari antartici (ad ovest). Nell'entroterra invece si trovano le Admiralty Mountains. Il luogo \u00e8 stato un importante sito di sbarco durante l'esplorazione dell'Antartide.\nA capo Adare si trova una numerosa colonia di pinguini di Adelia.\nSito storico.\nCapo Adare venne scoperto dal capitano James Ross nel gennaio 1841 ed intitolato all'amico Edwin Wyndham-Quin, visconte di Adare in Irlanda.\nNel gennaio 1895 gli esploratori norvegesi Henryk Bull e Carstens Borchgrevink sbarcarono a capo Adare e raccolsero diversi campioni geologici. Borchgrevink torna a capo Adare nel 1899 e vi costruisce due rifugi: i primi edifici dell'Antartide. Alcuni membri della spedizione trascorsero l'inverno in Antartide per venire recuperati nel gennaio 1900. Lo zoologo Nicolai Hanson mor\u00ec durante l'inverno e venne sepolto a capo Adare.\nI membri del \"Northern Party\" della spedizione Terra Nova trascorsero a capo Adare gli anni 1911-12 e vi costruirono un rifugio, oggi in rovina.\nStoria recente.\nNel febbraio 2007 la nave baleniera giapponese \"Nisshin Maru\" ebbe un guasto nella stiva mentre era in navigazione nel mare di Ross e rest\u00f2 alla deriva sino alla riparazione dei motori facendo temere un naufragio a causa della vicinanza di capo Adare."}
{"id": "1518430", "revid": "146644", "url": "https://it.wikipedia.org/wiki?curid=1518430", "title": "Cape Adare", "text": ""}
{"id": "1518443", "revid": "110157", "url": "https://it.wikipedia.org/wiki?curid=1518443", "title": "Lingua glaciale Drygalski", "text": "La lingua glaciale Drygalski (in inglese \"Drygalski Ice Tongue\", conosciuta anche come barriera Drygalski, \"Drygalski Barrier\") \u00e8 una lingua glaciale nella terra della regina Victoria in Antartide. Localizzata ad una latitudine di 75\u00b0 24\u2032 S ed una longitudine di 163\u00b0 30\u2032 E, la lingua si protrae dal ghiacciaio David (una vallata delle montagne del principe Albert), estendendosi nel mare con una larghezza variabile dai 14 ai 24 chilometri. La localit\u00e0 si trova nella parte settentrionale del canale McMurdo a 240 chilometri a nord dell'isola di Ross.\nSi stima che la lingua glaciale Drygalski sia vecchia di almeno 4\u00a0000 anni.\nStoria.\nLa lingua glaciale venne scoperta dal capitano Robert Falcon Scott durante la spedizione Discovery del 1901-04 ed intitolata a Erich von Drygalski, un tedesco anch'egli all'epoca impegnato in Antartide.\nNel marzo-aprile 2005 un iceberg chiamato B-15A della superficie di 3\u00a0000\u00a0 km\u00b2 si scontr\u00f2 con la lingua Drygalski spezzandosi in due. L'iceberg era quello che restava del B-15, che si era staccato dalla barriera di Ross nel 2000.\nAlla fine di marzo 2006 un altro iceberg preveniente dalla barriera di Ross e chiamato C-16 si scontra con la lingua glaciale Drygalski."}
{"id": "1518444", "revid": "146644", "url": "https://it.wikipedia.org/wiki?curid=1518444", "title": "Drygalski Ice Tongue", "text": ""}
{"id": "1518445", "revid": "146644", "url": "https://it.wikipedia.org/wiki?curid=1518445", "title": "Drygalski ice tongue", "text": ""}
{"id": "1518446", "revid": "146644", "url": "https://it.wikipedia.org/wiki?curid=1518446", "title": "Barriera Drygalski", "text": ""}
{"id": "1518447", "revid": "146644", "url": "https://it.wikipedia.org/wiki?curid=1518447", "title": "Drygalski Barrier", "text": ""}
{"id": "1518448", "revid": "146644", "url": "https://it.wikipedia.org/wiki?curid=1518448", "title": "Drygalski barrier", "text": ""}
{"id": "1518451", "revid": "1345932", "url": "https://it.wikipedia.org/wiki?curid=1518451", "title": "Ghiacciaio Drygalski", "text": "Il ghiacciaio Drygalski (in inglese \"Drygalski Glacier\") \u00e8 un ghiacciaio lungo 35\u00a0km e largo 23, situato sulla costa di Nordenskj\u00f6ld, nella parte orientale della Terra di Graham, in Antartide. Il ghiacciaio, il cui punto pi\u00f9 alto si trova a oltre , fluisce dal versante orientale dell'altopiano di Herbert, scorrendo fra la dorsale di Ruth e la dorsale Kyustendil per poi entrare nella baia Solari, poco a nord del nunatak Sentinella.\nStoria.\nIl ghiacciaio Drygalski \u00e8 stato scoperto nel 1902, durante la spedizione antartica svedese conosciuta come Spedizione Nordenskj\u00f6ld-Larsen, comandata da Otto Nordenskj\u00f6ld, e dapprima chiamato \"baia di Drygalski\", in onore del professor Erich von Drygalski. Solo nel 1947 il British Antarctic Survey, che all'epoca si chiamava ancora \"Falkland Islands and Dependencies Survey\", determin\u00f2, grazie a fotografie aeree scattate durante una spedizione della stessa agenzia, che si trattava in realt\u00e0 di un ghiacciaio."}
{"id": "1518452", "revid": "146644", "url": "https://it.wikipedia.org/wiki?curid=1518452", "title": "Drygalski Glacier", "text": ""}
{"id": "1518453", "revid": "146644", "url": "https://it.wikipedia.org/wiki?curid=1518453", "title": "Drygalski glacier", "text": ""}
{"id": "1518454", "revid": "146644", "url": "https://it.wikipedia.org/wiki?curid=1518454", "title": "Glaciar Drygalski", "text": ""}
{"id": "1518455", "revid": "146644", "url": "https://it.wikipedia.org/wiki?curid=1518455", "title": "Baia Drygalski", "text": ""}
{"id": "1518456", "revid": "146644", "url": "https://it.wikipedia.org/wiki?curid=1518456", "title": "Drygalski Bay", "text": ""}
{"id": "1518457", "revid": "146644", "url": "https://it.wikipedia.org/wiki?curid=1518457", "title": "Drygalski bay", "text": ""}
{"id": "1518465", "revid": "729019", "url": "https://it.wikipedia.org/wiki?curid=1518465", "title": "Isola Thurston", "text": "L'isola Thurston (in inglese \"Thurston Island\") \u00e8 un'isola antartica.\nLocalizzata ad una latitudine di 72\u00b0 06\u2032 S ed una longitudine di 99\u00b0 00\u2032 W, si trova poco al largo della Terra di Ellsworth. Coperta interamente dai ghiacci, l'isola \u00e8 lunga 215\u00a0km e larga 90, per una superficie complessiva di oltre ed \u00e8 quindi la terza isola pi\u00f9 vasta dell'Antartide, dopo l'Isola Alessandro I e l'Isola Berkner.\nL'isola separa il mare di Bellingshausen, a est, dal mare di Amundsen, a ovest, ed \u00e8 separata dalla terraferma per mezzo dello stretto Peacock, che risulta essere completamente occupato dalla parte occidentale della piattaforma di ghiaccio Abbot, la quale quindi costeggia l'intero fronte meridionale dell'isola.\nStoria.\nL'isola Thurston venne scoperta durante una ricognizione aerea del contrammiraglio Byrd il 27 febbraio 1940 ed intitolata a W. Harris Thurston, un produttore tessile di New York sponsor della spedizione.\nOriginariamente creduta una penisola, il luogo venne definitivamente riconosciuto come un'isola soltanto nel 1960."}
{"id": "1518470", "revid": "146644", "url": "https://it.wikipedia.org/wiki?curid=1518470", "title": "Thurston Island", "text": ""}
{"id": "1518471", "revid": "146644", "url": "https://it.wikipedia.org/wiki?curid=1518471", "title": "Thurston island", "text": ""}
{"id": "1518476", "revid": "118834", "url": "https://it.wikipedia.org/wiki?curid=1518476", "title": "Roccu U Stortu", "text": ""}
{"id": "1518483", "revid": "1543377", "url": "https://it.wikipedia.org/wiki?curid=1518483", "title": "\u00c9tienne Pivert de Senancour", "text": "Biografia.\nNato a Parigi da una famiglia agiata, ebbe un rapporto difficile con i genitori, severi e rigidi. Nel 1785 entra nel collegio di La Marche: l\u00ec conosce Marcotte d'Argenteuil, che sar\u00e0 a lungo suo amico, e la cui sorella Jos\u00e9phine comparir\u00e0, con altro nome, come personaggio dell'\"Oberman\". Senancour passa le vacanze estive vicino alla foresta di Fontainebleau, avvicinandosi alla natura. Nel luglio 1789 termina gli studi e, per sottrarsi alla volont\u00e0 paterna che lo voleva seminarista a Saint-Sulpice, aiutato dalla madre si trasferisce in Svizzera, a Saint-Maurice. Da qui tenta la scalata del San Bernardo, ma non riesce nell'impresa e, sopraggiunta una tormenta di neve nella notte, \u00e8 costretto a tuffarsi in un torrente; per quanto l'esperienza, in forte contatto con la natura, sia apprezzata da Senancour, essa gli recher\u00e0 gravi problemi di salute che causeranno una paralisi progressiva, che lo accompagner\u00e0 per il resto della vita. Questo episodio fu anche incluso in \"Oberman\", nella 91\u00aa lettera, presente nell'edizione del 1840. In \"Oberman\" \u00e8 anche citato un fatto successivo: la scalata dei Dents du Midi.\nTrasferitosi da Saint-Maurice a Fribourg, vi conosce la sua futura moglie, Fran\u00e7oise-Marie Daguet: di lei lo attira la voce pi\u00f9 che l'avvenenza. Una volta che Senancour ebbe iniziato a corteggiarla, i genitori di lei premono per il matrimonio: Senancour decide di sposare Fran\u00e7oise, chiedendo il permesso a sua madre ma lasciando suo padre all'oscuro di tutto. Nel 1790 i due si sposano. Senancour si sposta con la moglie verso il Valais ma, raggiunta Etroubles, la sposa non vuole proseguire oltre, poich\u00e9 si ritiene inadatta alla solitaria vita di montagna. Senancour ne rimane deluso, e questa esperienza segner\u00e0 anche i suoi scritti futuri, critici nei confronti del matrimonio e favorevoli al divorzio. Tornato in Francia per cercare di riconciliarsi con il padre, ne viene per\u00f2 diseredato: inizia un periodo (1791-1795) in cui Senancour passa pi\u00f9 volte il confine franco-svizzero, trasferendosi da un paese all'altro. Questi frequenti spostamenti, non autorizzati, lo porteranno a essere arrestato in diverse occasioni e rischier\u00e0 d'essere incluso nelle liste degli emigrati.\nNel 1795 rientra infine a Parigi, ma si trova in difficolt\u00e0 finanziarie, dato che la mancata eredit\u00e0 lo priva di un importante sostentamento: a ci\u00f2 si aggiunge lo scarso senso degli affari, che gli causa ingenti perdite di denaro. Bisognoso di denaro, manda diverse lettere al Direttorio chiedendo un impiego qualunque, ma non ottiene risposta. Decide pertanto di chiedere il permesso di rientrare in Svizzera. Conosciuta la baronessa Jos\u00e9phine Walkenaer, sorella di Marcotte, cerca di legarsi sentimentalmente a lei, ma la donna \u00e8 sposata. A lei si ispira il personaggio di Madame Del** nell'opera \"Oberman\". In seguito Senancour dovr\u00e0 modificare gli aspetti del personaggio per non renderlo riconoscibile con la signora Walkenaer, visto anche che una lettera indirizzata alla baronessa far\u00e0 correre all'autore il rischio di un duello con il marito.\nAlla fine del 1798 Senancour diviene precettore dei due figli maggiori della famiglia Houdetot, e si stabilisce da loro. Questa famiglia gli permetter\u00e0 d'incontrare Madame de Sta\u00ebl, conoscente della signora Houdetot. Tra il 1799 e il 1801 inizia a scrivere \"Oberman\". Nel 1802 rientra per un breve periodo in Svizzera, ricongiungendosi con i figli Eulalie-Virginie (1791) e Florian-Julien (1793); quest'ultimo non aveva mai conosciuto suo padre. A Losanna Senancour scopre che la moglie ha avuto un figlio da un altro uomo: il bambino verr\u00e0 poi battezzato come legittimo alla presenza di Senancour. Questa vicenda porta comunque a un ulteriore allontanamento di Senancour dalla moglie. Nel 1803 rientra in Francia, e non far\u00e0 pi\u00f9 ritorno in Svizzera: nel 1804 lo raggiungono anche i figli, inizialmente impossibilitati per mancanza di denaro. Dal 1804 inizia anche il peggioramento della sua malattia, una distrofia facio-scapolo-omerale che progredir\u00e0 fino a causargli la paralisi; \u00e8 proprio nel 1804 che viene pubblicata per la prima volta la sua opera principale, l'\"Oberman\", che inizialmente non avr\u00e0 successo, anche a causa della popolarit\u00e0 di Chateaubriand, che offusc\u00f2 parzialmente Senancour.\nNel 1806 la moglie muore di una malattia di fegato. Nei primi anni del XIX secolo Senancour conosce Charles Nodier e, pi\u00f9 avanti, Sainte-Beuve, importanti personaggi del mondo letterario francese. Il 1806 \u00e8 anche l'anno della pubblicazione di \"De l'Amour\", che gode di un breve periodo di notoriet\u00e0. Nel 1816 Senancour scrive le \"Observations critiques sur l'ouvrage intitul\u00e9 \"G\u00e9nie du Christianisme\"\", che contengono forti critiche all'opera di Chateaubriand; nello stesso anno si trasferisce nel sud della Francia, dapprima a Marsiglia, poi a N\u00eemes e infine ad Anduze, ove vive per due anni. Nel 1818 fa ritorno a Parigi. Nel 1824 e nel 1827 scrive due volumi sulla storia cinese e romana, di minore importanza rispetto al resto dell'opera di Senancour. Nel 1825 la sua opera \"R\u00e9sum\u00e9 de l'histoire des traditions morales et religieuses chez les divers peuples\" gli causa un processo, che si tiene nel 1827, in piena Restaurazione: tra le accuse vi \u00e8 quella d'aver chiamato Ges\u00f9 Cristo \"jeune sage\" (giovane saggio). Condannato a una multa e a un periodo di detenzione, la sentenza venne modificata in appello: le sue precarie condizioni di salute persuasero i giudici a condannarlo alla sola multa.\nNel 1833 Nodier e George Sand convinsero Senancour a ripubblicare \"Oberman\" in nuova edizione. Sainte-Beuve scrisse la prefazione, cercando di sottolineare quanto \"Oberman\" fosse diverso dal \"Ren\u00e9\", di Chateabriand, al quale l'opera era stata pi\u00f9 volte paragonata. Negli stessi anni la malattia progredisce fino a impedirgli di deambulare in maniera autonoma, e le mani sono tanto paralizzate da impedire allo scrittore di portarsi il cibo alla bocca. Nel 1833 gli viene concessa una pensione d'invalidit\u00e0 di 1.200 franchi. Nel 1840 la cifra fu alzata a 2.000 franchi. Nel 1846 lo scrittore muore."}
{"id": "1518486", "revid": "111979170", "url": "https://it.wikipedia.org/wiki?curid=1518486", "title": "Geografia della Sierra Leone", "text": "La Sierra Leone \u00e8 uno Stato situato nell'Africa occidentale.\nDati generali.\nConfini.\nLa Sierra Leone confina a nord e ad est con la Guinea; a sud-est confina con la Liberia; ad ovest si affaccia sull'Oceano Atlantico.\nIl perimetro di confine \u00e8 lungo 958\u00a0km. Di questi 652\u00a0km sono di confine con la Guinea; 306\u00a0km di confine con la Liberia e 402\u00a0km di costa sull'oceano.\nSuperficie.\nIl paese si trova al 120\u00ba posto per superficie. La sua superficie \u00e8 di 71.740 km\u00b2, di cui 71.597 km\u00b2 di terra e 143 km\u00b2 di acqua.\nMorfologia.\nIl territorio comprende un'estesa pianura costiera, formata dai detriti trasportati dai numerosi corsi d'acqua che l'attraversano. Procedendo verso l'interno, un ripido gradino segna l'inizio di una serie di tavolati che si susseguono con altitudini crescenti. \nI rilievi pi\u00f9 elevati, a est, appartengono ai Monti Loma, che raggiungono i 1.945 metri del monte Bintumani. \nLa costa \u00e8 orlata di lagune e profondamente incisa dagli estuari.\nIdrografia.\nI principali fiumi della Sierra Leone sono il Great Scarcies, Little Scarcies, Selim, Pong e Moa. \nClima.\nIl clima \u00e8 tropicale, caldo ed umido. Vi \u00e8 una stagione delle piogge da maggio a dicembre ed una stagione secca da dicembre ad aprile."}
{"id": "1518495", "revid": "1776051", "url": "https://it.wikipedia.org/wiki?curid=1518495", "title": "Giovanni Perlingieri", "text": "Note biografiche.\nFu membro dell'Assemblea Costituente eletto nella lista Dc, collegio Benevento - Campobasso.\nVenne rieletto nelle elezioni del 1948, sempre nella lista Democristiana, circoscrizione Benevento, Avellino, Salerno.\nRicandidatosi nel 1953 e proclamato Deputato nel 1954 in sostituzione di Gian Battista Bosco Lucarelli.\nSi candid\u00f2 nel 1963 con la Dc al Senato della Repubblica, collegio Benevento - Ariano Irpino (voti 31.807 - 26,8&amp;)\n\u00c8 il padre del noto giurista e docente universitario Pietro Perlingieri."}
{"id": "1518497", "revid": "1573940", "url": "https://it.wikipedia.org/wiki?curid=1518497", "title": "Heurodes", "text": "Heurodes \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco tardo ', \"heur\u00f2des\", a sua volta riveniente dal greco attico ', cio\u00e8 \"largo, ampio, vasto\", a causa dell'ampia apertura delle due paia di zampe anteriori.\nDistribuzione.\nLe tre specie oggi note di questo genere sono state rinvenute in Cina, Singapore, Filippine e Tasmania.\nTassonomia.\nRimosso dalla sinonimia con Araneus a seguito di un lavoro dell'aracnologo Archer del 1958; non risulta essere un sinonimo anteriore di Eriovixia o di Simonarachne , su proposta di Yaginuma &amp; Archer del 1959.\nA maggio 2011, si compone di tre specie:"}
{"id": "1518499", "revid": "767487", "url": "https://it.wikipedia.org/wiki?curid=1518499", "title": "Gro\u0219i", "text": "Gro\u0219i (in ungherese \"T\u0151k\u00e9sb\u00e1nya\") \u00e8 un comune della Romania di 2.474 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: Gro\u0219i, Ocoli\u0219, Satu Nou de Jos.\nSimbolo del comune \u00e8 una quercia di circa 300 anni, protetta come un monumento; il simbolo trae origine da una leggenda che vuole che gli abitanti del comune secoli addietro si rifugiassero in un'ampia foresta di querce, situata all'epoca nei pressi dell'abitato, per nascondersi dalle frequenti invasioni di barbari.\nNel comune di Gro\u0219i si trova il Monastero di Habra, interamente ricostruito nel 1996 sulle rovine di un edificio religioso preesistente."}
{"id": "1518500", "revid": "287204", "url": "https://it.wikipedia.org/wiki?curid=1518500", "title": "Grosi", "text": ""}
{"id": "1518504", "revid": "1776051", "url": "https://it.wikipedia.org/wiki?curid=1518504", "title": "Gro\u0219ii \u021aible\u0219ului", "text": "Gro\u0219ii \u021aible\u0219ului \u00e8 un comune della Romania di 2.146 abitanti, ubicato nel distretto di Maramure\u0219, nella regione storica della Transilvania."}
{"id": "1518505", "revid": "287204", "url": "https://it.wikipedia.org/wiki?curid=1518505", "title": "Grosii Tiblesului", "text": ""}
{"id": "1518509", "revid": "1573940", "url": "https://it.wikipedia.org/wiki?curid=1518509", "title": "Hingstepeira", "text": "Hingstepeira \u00e8 un genere di ragni appartenente alla famiglia Araneidae.\nEtimologia.\nIl nome deriva dal naturalista inglese Richard William George Hingston (1887-1966), che trov\u00f2 i primi esemplari in Guyana francese, e dall'ex-genere \"Epeira\", a sua volta proveniente dal greco ', \"ep\u00ec\", cio\u00e8 \"sopra\" e ', \"\u00e8irein\", cio\u00e8 \"intrecciare\", per il modo di intessere la ragnatela.\nDistribuzione.\nLe quattro specie oggi note di questo genere sono state rinvenute in America meridionale: due sono endemiche del Brasile e una della Guyana; la specie dall'areale pi\u00f9 vasto \u00e8 la \"H. folisecens\", reperita in Colombia, Brasile, Guyana, Suriname e Guiana francese.\nTassonomia.\nPer la determinazione delle caratteristiche della specie tipo sono stati considerati gli esemplari di \"Araneus folisecens\" ().\nDal 2002 non sono stati esaminati esemplari di questo genere.\nA marzo 2014, si compone di 4 specie:"}
{"id": "1518513", "revid": "1776051", "url": "https://it.wikipedia.org/wiki?curid=1518513", "title": "Ieud", "text": "Ieud (in ungherese \"J\u00f3d\") \u00e8 un comune della Romania di 4.217 abitanti, ubicato nel distretto di Maramure\u0219, nella regione storica della Transilvania. \nL'esistenza di Ieud \u00e8 attestata dal cosiddetto \"Codice di Ieud\", il pi\u00f9 antico libro religioso romeno, scoperto nel luogo e datato 1543; il volume \u00e8 oggi conservato nella biblioteca dell'Accademia Romena.\nMonumenti.\nNel comune di Ieud si trovano due importanti edifici religiosi:"}
{"id": "1518514", "revid": "1272592", "url": "https://it.wikipedia.org/wiki?curid=1518514", "title": "Liberty a Napoli", "text": "Il liberty a Napoli \u00e8 la declinazione architettonica dell\"Art Nouveau\" sviluppatasi nella citt\u00e0 partenopea nei primi due decenni del XX secolo, principalmente sul Vomero, a Posillipo e nel quartiere di Chiaia. \nEsso nacque come una decadenza dell'eclettismo, molti degli edifici di questo periodo riflettono dunque tendenze legate all'architettura eclettica e monumentalista della seconda met\u00e0 del XIX secolo, ad esempio alcuni palazzi del Rione Amedeo. Architetture che assumono la caratteristica di una sorta di castelli urbani sono progettate da Francesco De Simone, mentre il \"liberty\" eclettico pi\u00f9 modesto di Emmanuele Rocco si esprime in alcuni edifici residenziali della periferia. Al Vomero invece, il principale progettista \u00e8 Adolfo Avena, che adotta un linguaggio \"liberty\" molto rurale. Mentre forme pi\u00f9 mature dello stile vennero raggiunte tra il 1910 e lo scoppio della prima guerra mondiale con l'opera partenopea di Giulio Ulisse Arata e degli ingegneri Gregorio Botta e Stanislao Sorrentino.\nIntroduzione.\nI prodromi europei.\nIl passaggio dal XIX al XX secolo in Europa fu caratterizzato da un fervente rinnovamento delle espressioni artistiche sicuramente influenzate dal progresso tecnico e dall'entusiastica esaltazione positivista degli importanti traguardi raggiunti dalla scienza. Gi\u00e0 in Inghilterra, nel pieno della rivoluzione industriale, si pose il problema di come industrializzare il processo artistico. Durante la Grande esposizione del 1850 vennero esposti prodotti artistici in metallo ottenuti dalle recenti innovazioni sulla fusione, colatura e stampaggio a freddo dei metalli che da quella data a breve divennero i primi oggetti di fucina di massa. Pochi anni dopo, Joseph Monier, brevett\u00f2 il primo sistema per ottenere un nuovo conglomerato litificato in grado di sostituire la pietra. Nacque cos\u00ec la stagione del cemento armato che si affianc\u00f2 a quella siderurgica britannica. Il nuovo materiale si presenta in una prima istanza molto malleabile per le sue propriet\u00e0 chimiche di viscosit\u00e0 e a contatto con l'aria reagisce disidratandosi e pietrifica. Furono realizzati cos\u00ec, nella seconda met\u00e0 del XIX secolo, diversi oggetti di uso comune con il cemento armato: dalle fioriere agli scafi di piccole imbarcazioni, dai tubi alle prime solette strutturali per edifici. \nContemporaneamente diversi intellettuali si ponevano il dubbio se con tale progresso industriale si arrivi ad un processo di alienazione del processo artistico costruito su canoni di una ideale bellezza universale derivata dalla costante reinterpretazione del classicismo propinato dalle Accademie e basato sulle speculazioni di filosofi razionalisti e dall'arte rinascimentale. Nacquero progressivamente movimenti che idealizzavano lo stile di vita medioevale, dai modi pi\u00f9 rurali e pi\u00f9 semplici rispetto a quelli delle grandi citt\u00e0 investite dall'imperante industrializzazione, e il ritorno ad una attivit\u00e0 di carattere pi\u00f9 manuale dove sia l'artista che l'esecutore materiale potevano godere i frutti del proprio lavoro. Il primo movimento che vide la luce fu il preraffaellitismo, un movimento di carattere pittorico che mosse i suoi passi nell'Inghilterra tardo-vittoriana ed insieme alla letteratura francese di quel periodo pu\u00f2 inquadrarsi come primo movimento simbolista e decadentista con sfumature neoromantiche. In seguito alle prime esperienze dei preraffaelliti si accostarono quelle dei teorici dell'arte come John Ruskin. Ruskin, principale sostenitore della cultura neogotica inglese della met\u00e0 dell'Ottocento, arriv\u00f2 ad accusare la disumanizzazione del processo lavorativo industriale nella quale l'operaio \u00e8 ridotto a strumento accessorio della macchina e contrapposto a questa visione realistica della vita c'\u00e8 quella idealizzata dell'operaio medioevale dove egli ha un vasto margine creativo dall'alto valore artistico. L'allievo di Ruskin, William Morris, rimase affascinato dalle teorie preraffaelite e da quelle dello stesso maestro. Morris fond\u00f2 cos\u00ec il movimento Arts and Crafts, traducibile in \"Arti e Mestieri\", dove per la prima volta vennero messe in atto le teorie di Ruskin proponendo un modello di formazione simile a quello delle antiche corporazioni medioevali ma con risvolti economici disastrosi a causa dell'elevato prezzo d'immissione sul mercato dei vari pezzi di arredo e di arte applicata realizzato dallo stesso Morris e dai suoi allievi in laboratorio. Parallelamente in Francia s'inizi\u00f2 a capire l'importanza della tutela dei beni architettonici ed artistici iniziando una serie di restauri e di ricerche sulle tecnologie architettoniche medioevali che identificavano in una certa misura lo stile patrio per i francesi. Pioniere del restauro degli antichi edifici medioevali di Francia fu Eug\u00e8ne Viollet-le-Duc. Viollet-le-Duc, in qualit\u00e0 di teorico del suo tempo e con speculazioni basate sull'esperienza maturata con il restauro delle fabbriche medioevali, fu il primo ad aprire il dibattito sull'utilizzo \"onesto\" dei materiali impiegati e la forma doveva riflettere la struttura dell'edificio. La ricerca tra la forma e la struttura fu continuata da Auguste Choisy attraverso lo studio diretto degli edifici e successivamente vennero ridisegnati attraverso particolari assonometrie che chiarificavano il ruolo della struttura all'interno del sistema edificio.\nQuesti primi intellettuali antiaccademici furono il trampolino di lancio, verso la fine del secolo, per lo sviluppo delle nuove avanguardie artistiche che si manifestarono dapprima con la pittura e la scultura invest\u00ec ben presto anche il mondo delle arti applicate e della progettazione architettonica. Le teorie neomedioevaliste di Ruskin, Morris e di Viollet-le-Duc si unirono a quelle del mondo esotico ereditato dal contesto socio-economico e politico di quel tempo legato al colonialismo dove gli artisti esprimevano il loro estro artistico arredando le propriet\u00e0 di ricchi uomini di affari e le nuove tecnologie costruttive che entravano a pieno obbligo nella vita giornaliera. L\"'Art Nouveau\" nasce, secondo la storiografia attuale, in Belgio intorno al 1894, grazie all'opera di Victor Horta, di Henry van de Velde, Paul Hankar e Gustave Serrurier-Bovy e diffusa attraverso i canali delle pubblicazioni e riviste specializzate come \"L'Art moderne\" che descrisse, attraverso un articolo di Picard, l'opera dei quattro belga come qualcosa di nuovo nel panorama architettonico. Il vero trampolino di lancio del nuovo stile architettonico fu quello della Esposizione di Parigi del 1900 che lo diffuse ad orizzonti ben pi\u00f9 lontani della Francia e del Belgio. Si diffuse in Germania come \"Jugendstil\" che aveva tra i suoi esponenti Peter Behrens; in Austria come \"Sezessionstil\", guidato da Otto Wagner e dal suo pupillo Josef Hoffmann e aveva un carattere pi\u00f9 monumentale e geometrico, anticipatore delle successive dottrine protorazionaliste; in Gran Bretagna come \"Modern Style\", ebbero ruolo chiave i magazzini di Arthur Lasenby Liberty; in Spagna con il nome di \"Modernismo\" capitanato da Antoni Gaud\u00ed, da Llu\u00eds Dom\u00e8nech i Montaner e dal suo discepolo Josep Puig i Cadafalch.\nIn Italia la nuova corrente si afferm\u00f2 nelle maggiori citt\u00e0 italiane, con assoluta prevalenza a Palermo e Torino, inizialmente come \u00abarte nuova\u00bb, declinando il termine direttamente dal francese e ci\u00f2 invita a riflettere quanto in Italia e Francia pi\u00f9 che nel resto d'Europa il nome di questo nuovo stile non provenne da quel forte desiderio di rottura con il passato e con la tradizione accademica. Nel contesto nazionale questa nuova corrente, che in seguito assunse il nome di \u00abstile floreale\u00bb, non si consolid\u00f2 mai in una vera e propria scuola italiana di riferimento ma si afferm\u00f2, seppur con un lieve ritardo rispetto ai maggiori paesi europei, vivendo il suo massimo splendore nei primissimi anni del Novecento. \nIl termine si afferm\u00f2 pi\u00f9 diffusamente nel complessivo e variegato panorama architettonico nazionale e derivante dai celebri magazzini londinesi di Arthur Lasenby Liberty, tra i primi a esporre e diffondere oggetti e stampe di gusto esotico che ostentavano le forme sinuose tipiche di questo nuovo stile.\nNell'Italia centrale e meridionale il \"liberty\" non raggiunse le evoluzioni pi\u00f9 francesizzanti di Torino o talvolta esasperate di Milano ma fu fortemente influenzata dall'imperante eclettismo, dando vita a un \"liberty\" decisamente pi\u00f9 contaminato ma tuttavia di apprezzabile interesse architettonico. L'eccezione al panorama architettonico medio di quel periodo in Italia meridionale fu Ernesto Basile che ader\u00ec a pieno titolo al movimento floreale di stampo internazionale.\nAspetti socio-economici della societ\u00e0 napoletana tra Ottocento e Novecento.\nPrima di addentrarsi nelle vicende architettoniche ed urbanistiche della citt\u00e0 \u00e8 utile chiarire alcuni aspetti socio-economici che hanno caratterizzato la diffusione dello stile. A partire dal 1860, Napoli fu declassata da capitale di un fiorente Regno a citt\u00e0 capoluogo della omonima provincia. Nonostante i gravi problemi che iniziarono ad affliggere il meridione italiano la citt\u00e0 riusc\u00ec a mantenere un elevato profilo culturale, basta pensare che l'Universit\u00e0 degli Studi di Napoli godeva del numero di immatricolati pi\u00f9 grande del Paese. La stessa Napoli era luogo d'investimento di numerose societ\u00e0 straniere come Soci\u00e9t\u00e9 Anonyme des Tramways Provinciaux che gestiva i trasporti su ferro urbani e periurbani ed era a capitale belga con sede centrale a Bruxelles. Stesso discorso fu per la \"Compagnie Napolitaine d'Eclaraige e de Chauffage par le Gaz\" che si costitu\u00ec nell'ottobre 1862 con il fine di completare l'illuminazione a gas iniziata dai Borbone e successivamente la stessa compagnia fu artefice dell'acquisto dei pacchetti azionari della compagnia elettrica passando anche all'illuminazione elettrica. Sul versante metallurgico e prima della Legge Speciale del 1904 promulgata dal secondo governo Giolitti erano attive le fonderie Pattison, Howthorn-Guppy e Armstrong, mentre sul settore tessile vi erano gli Schlapfer, i Wenner e gli Aselmeyer. Altri investitori stranieri furono i Genev\u00f2is, i Peirce, gli Hurat e la famiglia francopartenopea dei Cottrau. Tali societ\u00e0 si avvalsero di propri tecnici altamente qualificati e non \u00e8 da escludere l'interesse di scambi culturali tra gli intellettuali napoletani e le facoltose famiglie straniere presenti in citt\u00e0 favorendo cos\u00ec l'ingresso dello stile floreale in citt\u00e0 secondo le mode pi\u00f9 aggiornate europee. Ad incrementare la qualit\u00e0 degli investimenti stranieri e non contribu\u00ec non poco la Legge per il Risorgimento Economico della Citt\u00e0 di Napoli, promulgata nel 1904 sotto il secondo governo Giolitti e su indicazioni dell'allora deputato Francesco Saverio Nitti. Con la legge speciale si favorirono sgravi fiscali per le imprese private e si incentivarono la formazione di nuovi enti economici locali come l'Ente Autonomo Volturno con funzione di distribuzione della corrente elettrica per tutto il territorio urbano, l'Istituto autonomo per le case popolari della provincia di Napoli nel 1908 e il polo siderugico dell'ILVA di Bagnoli nel 1910.\nLa classe intellettuale partenopea, tra le pi\u00f9 reattive e stimolate dell'intera penisola, ebbe continui scambi culturali con personaggi omologhi in altri Paesi del continente. Basta ricordare come, nel 1872, il tedesco Anton Dohrn si stabil\u00ec a Napoli per la presenza della sua Universit\u00e0, riconosciuta tra le istituzioni internazionali pi\u00f9 importanti della penisola. Nel 1888 venne riordinato il Regio Istituto Orientale diventando il primo ateneo europeo monotematico sullo studio delle lingue e delle culture orientali. Nel 1892 venne fondato da Edoardo Scarfoglio e da Matilde Serao il quotidiano pi\u00f9 importante della citt\u00e0, \"Il Mattino\". Nel medesimo anno un manipolo di intellettuali capitanato da Benedetto Croce, e che vedeva nel suo gruppo personalit\u00e0 del calibro di Vittorio Spinazzola, Salvatore Di Giacomo, Luigi Conforti, Michelangelo Schipa e Giuseppe Ceci, fondarono il periodico di storia e cultura artistica \"Napoli Nobilissima\" con il fine di sensibilizzare i lettori alla conoscenza delle opere antiche dell'antico Regno di Napoli e svegliare le coscienze collettive alla salvaguardia dei monumenti per sottrarli alle politiche di demolizione ed espansione fondiaria avviata dal Risanamento di Napoli. \nNon indifferente fu anche la ricerca condotta dal Politecnico napoletano che sfornava continuamente valenti ingegneri chimici, civili, meccanici ed altri specialisti. I primi agenti generali voluti da Hennebique per la diffusione del suo brevetto furono due ingegneri partenopei, Giovanni Narici ed Isidoro Martorelli, che s'impegnarono personalmente a cercare tecnici concessionari del brevetto tra questi il noto Giovanni Antonio Porcheddu con la sua impresa. Grazie alla lungimiranza dei due partenopei il cemento armato vide l'applicazione per la prima volta in Italia nell'eclettico edificio della Borsa di Napoli con la realizzazione di un solaio di 7,5 metri di luce. Nel 1896, il Consiglio Superiore dei Lavori Pubblici sugger\u00ec l'impiego di strutture secondo il sistema Hennebique per i lavori di ampliamento dell'Universit\u00e0.\nDa non escludere in questa fase di ampio respiro culturale il mondo del teatro napoletano che in quel periodo si rinnovava nella raffigurazione della scena eliminando completamente ogni residuo della commedia dell'arte. Il principali autori del rinnovamento furono Eduardo Scarpetta, Raffaele Viviani e il gi\u00e0 citato Di Giacomo. Anche la canzone napoletana visse il suo massimo splendore grazie alle numerose edizioni di Piedigrotta e di autorevoli poeti in lingua napoletana che prestarono servizio alla causa, tra questi si possono ricordare oltre a Di Giacomo, Ferdinando Russo, Vincenzo Valente, Gabriele D'Annunzio, Edoardo Nicolardi e Libero Bovio.\nInquadramento storico degli eventi urbani ed architettonici a Napoli.\nUrbanistica napoletana tra l'Ottocento e il Novecento.\nGli anni immediatamente successivi all'annessione al Regno d'Italia videro una fervente ascesa del ceto imprenditoriale inserito nell'edilizia. La citt\u00e0 era la pi\u00f9 popolosa del Paese e necessitava di essere sfollata dall'eccessiva densit\u00e0 abitativa che si concentrava nelle aree storiche. Nel 1860, su progetto degli ingegneri Luigi Cangiano e Antonio Francesconi venne ideato l'asse di via Duomo. I lavori gi\u00e0 programmati negli ultimi mesi di regno di Francesco II delle Due Sicilie furono realizzati dopo il settembre del medesimo anno, quando Giuseppe Garibaldi assunse il titolo di dittatore provvisorio ed eman\u00f2 il decreto esecutivo. L'episodio di via Duomo fu il primo di una serie di eventi legati al rinnovo della citt\u00e0 post-unitaria.\nUno dei temi caldi di quel periodo fu l'ampliamento del lungomare di Napoli. Nel corso dell'Ottocento furono presentatati numerosi progetti al riguardo ma nessuno di essi ebbe seguito. Nel 1868 fu organizzata una Commissione composta da Rodolfo d'Afflitto, Ettore Capecelatro e dall'architetto Federico Travaglini con lo scopo di esaminare le varie richieste di concessione in molte aree della citt\u00e0 ripropose nuovamente il tema di riorganizzare il lungomare e negli anni Settanta del secolo il bando venne assegnato all'impresa Giletta-Du Mesnil con l'impegno di realizzare la colmata a mare tra la Torretta a Mergellina e il Castel dell'Ovo. Dopo diverse trattative tra i Du Mesnil e il Comune di Napoli si arriv\u00f2 a concordare i tempi e i lavori affidando la progettazione all'ingegnere partenopeo Gaetano Bruno. Essi si conclusero molto lentamente a causa della scarsa liquidit\u00e0 che aveva l'impresa appaltante e si conclusero intorno al 1885. Negli stessi anni in Consiglio comunale si tornava a discutere sull'eventualit\u00e0 della bonifica del rione Santa Lucia fino a quando non venne approvato il progetto per il nuovo rione nel 1886, a seguito dell'emanazione della Legge speciale del Risanamento dell'anno precedente.\nSpostandoci pi\u00f9 dentro, lungo l'attuale rione Amedeo, ci fu un vasto programma urbanistico atto a ridefinire le aree ad occidente della citt\u00e0 storica. Come per il lungomare, anche all'interno di Chiaia ci furono diversi progetti promossi dal regno borbonico e riconfermati da Garibaldi nei primissimi giorni dell'annessione. Il disegno per il quartiere occidentale fu redatto nel 1859 dalla stessa \u00e9quipe che progett\u00f2 il Corso Maria Teresa esso prevedeva un lungo asse rettilineo che agganciava via Chiaia con le ultime anse del corso. Il progetto diede inizio ad una serie di lunghi dibattiti tra professionisti, che avanzarono ulteriori proposte progettuali ed economiche al problema sollevato. Il dibattito ebbe termine nel 1871 quando l'amministrazione comunale affid\u00f2 direttamente il progetto all'architetto Luigi Scoppa e Federico Rendina sulla base di un progetto redatto nel 1868. A questa fase dei lavori venne realizzato il lotto compreso tra l'attuale piazza Amedeo e via Andrea d'Isernia. Nel 1877 fu eseguito il secondo lotto corrispondente all'attuale via Vittoria Colonna. Per la sua realizzazione furono sacrificate le ali basse di Palazzo Carafa di Roccella e i giardini di Palazzo d'Avalos del Vasto, di contraltare fu risparmiata la scalinata a tenaglia della Chiesa di Santa Teresa a Chiaia. Un terzo lotto fu realizzato a partire dal 1885 con le sovvenzioni speciali della Legge pel Risanamento e riguarda il completamento dell'asse stradale dalle Rampe Brancaccio fino a via Chiaia con la distruzione di parte del giardino di Palazzo Cellamare. I lavori di completamento trovano la conclusione dopo la fine della Grande Guerra. \nIn occasione dei lavori di ampliamento della citt\u00e0 a seguito dell'epidemia di colera del 1884 fu pianificata la nascita di un quartiere satellite che occupava le aree a valle di Castel Sant'Elmo e alle spalle della villa Floridiana. Il nuovo quartiere collinare, il Vomero, venne realizzato con la concessione d'appalto alla Banca Tiberina che faceva riferimento al Banco di Sconto e Sete. Per favorire l'urbanizzazione dell'area sia il Comune che il soggetto appaltatore s'impegnarono a realizzare l'ampliamento delle vecchie strade di collegamento e la creazione di nuove, nonch\u00e9 la realizzazione di due impianti di risalita meccanizzati: la funicolare di Chiaia nel 1889 e la funicolare di Montesanto nel 1891. Il progetto del nuovo quartiere prese avvio nel 1886 ma ben presto fu oggetto di revisione dalla stessa Banca su pressioni del Comune affinch\u00e9 realizzasse con primaria importanza la rete infrastrutturale dell'intero quartiere Vomero facendo slittare in secondo piano l'ampliamento dell'Arenella che verr\u00e0 edificata dopo la Grande Guerra. Il 20 febbraio 1889, a seguito delle cause generate dall'enorme bolla speculativa assorbita dalle banche del Regno, la Banca Tiberina venne liquidata ed incorporata nel Banco di Sconto che ben presto, insieme ad altri enti, venne riunito nella neonata Banca d'Italia. I pochi immobili realizzati dalla Tiberina si concentrano tra gli assi di Via Scarlatti e via Gian Lorenzo Bernini. Diversi edifici vennero messi in liquidazione come anche i terreni non edificati, i restanti vennero acquisiti dalla Banca d'Italia, dal Banco di Napoli e dal Municipio di Napoli. Progressivamente i suoli ceduti alle Banche vennero acquisiti da piccoli imprenditori che realizzarono lottizzazioni pi\u00f9 piccole all'interno delle grandi insule previste dal piano tanto da arrivare nel 1910 al Piano di Lottizzazione della Banca d'Italia che contava la presenza di duecentoventidue lotti da cedere a privati.\nLa citt\u00e0 bassa fu invece investita dai lavori del Risanamento con la creazione dell'asse rettilineo del Corso Umberto I, del rione Orientale da destinare al ceto operaio in contrapposizione a quello Occidentale di natura alto borghese e del rione Santa Brigida. Le dinamiche urbane di queste aree non sono del tutto dissimili da quelle descritte nei punti superiori. Lo stile di queste aree \u00e8 ascrivibile all'eclettismo neorinascimentale. La scelta di questo stile \u00e8 legata al fatto che esso \u00e8 facile da eseguire con materiali poveri come gli intonaci ma allo stesso tempo \u00e8 in grado di assicurare un alto valore urbano agli edifici.\nIl tardo eclettismo di Lamont Young.\nLamont Young fu una personalit\u00e0 isolata nel panorama architettonico cittadino. Di origini scozzesi da parte paterna e indiane sul versante materno, si form\u00f2 presso le scuole svizzere. Questi fattori di natura personale contribuirono allo stile di Young. Agli inizi del Novecento fu autore di diverse architetture significative che si allontanavano dallo stile accademico realizzate da professionisti locali. Le sue matrici culturali lo condussero ad una sperimentazione continua di pi\u00f9 stili in grado di armonizzarsi tra loro, questo modo di vedere l'architettura apr\u00ec la strada alle soluzioni stilistiche del movimento floreale che in quel periodo nasceva e si diffondeva in citt\u00e0. \nLe sue opere pi\u00f9 rilevanti a partire dal nuovo secolo sono il Castello Aselmeyer e Villa Ebe. Il primo realizzato in occasione dei lavori del nuovo Parco Grifeo come propria residenza, costituiva insieme ad una serie di edifici costruiti lungo le anse della stretta via principale del parco un interessante percorso tra le diverse forme dell'architettura eclettica di quegli anni come la neogotica villa Curcio, gi\u00e0 edificata nel 1875 ed abitata da Scarfoglio e da sua moglie Serao. In questa villa vennero esplicitati quei temi cari al mondo romantico anglosassone dei preraffaelliti, di Ruskin e Morris sul linguaggio medioevale. La villa venne concepita come un piccolo castello caratterizzato da un maschio centrale fintamente lesionato. \nIl Castello Aselmeyer presenta canoni linguistici leggermente diversi, esso attinge dal repertorio pi\u00f9 caro a Young, quello tudoriano creando una sublime commistione tra il gusto inglese dei caratteristici archi ribassati, delle cornici geometriche delle finestre fortemente accentuate e delle bay windows con quelli della tradizione italiana dal sapore neoromanico come la presenza di finestre a tutto sesto e di polifore sostenute da esili colonnine. L'ingresso \u00e8 enfatizzato da un atrio che richiama le forme dei rivellini presenti nei castelli inglesi. Ad accentuare questa riuscita fusione di elementi contribuisce anche il sapiente utilizzo della pietra locale e il sapiente gioco dei volumi completamente asimmetrici nel loro complesso e in grado di rendere la costruzione fortemente moderna nel contesto locale.\nL'altra opera di rilievo, Villa Ebe, si costituisce come un ulteriore castello urbano ubicato presso le rampe di Pizzofalcone. L'edificio costituiva parte di una lottizzazione da realizzare intorno al 1914 che prevedeva la realizzazione di un albergo che congiungeva via Chiatamone a valle con il belvedere di Pizzofalcone a monte. Il progetto venne bocciato dal Comune e da questo furono ricavate due costruzioni pi\u00f9 piccole ad uso residenziale: la suddetta villa che divenne l'ultima dimora dell'architetto e villa Astarita, demolita durante l'ultima guerra mondiale. L'edificio si presenta come un piccolo castello di delizie in stile tudor proteso sul golfo. Gli elementi caratterizzanti sono sempre quelli desunti dall'architettura inglese e da quella locale come l'uso dei tufi a vista. \nLe architetture di Young influenzarono fortemente l'opera dei successivi architetti locali che operarono nell'influenza stilistica del Liberty. Ad esempio molte fabbriche minori realizzate lungo via del Parco Margherita vennero interpretate con uno stile floreale contaminato da elementi moreschi, tudor e neogotici vagamente reinterpretati.\nL'Art Nouveau in citt\u00e0.\nLeonardo Paterna Baldizzi, Giovan Battista Comencini, Antonio Curri e Angelo Trevisan: Il primo approccio allo stile floreale.\nLa prima fase del \"Liberty\" vide protagonisti architetti ed ingegneri legati ad investitori non locali e per motivi accademici trasferirtisi a Napoli. Antonio Curri, originario della Terra di Bari, si form\u00f2 sotto la guida di Enrico Alvino presso l'Accademia di Belle Arti. Gi\u00e0 nel 1880 si mise in mostra al primo concorso per il monumento a Vittorio Emanuele, vincendo la medaglia d'argento. Nel medesimo anno partecip\u00f2 all'Esposizione di Belle Arti a Torino. Le esperienze dei concorsi fecero maturare, al Curri, nuovi approcci stilistici allora sconosciuti per gran parte dei progettisti. Tra il 1887 e il 1890 fu tra i progettisti dell'eclettica Galleria Umberto I insieme ad Emmanuele Rocco e Ernesto Di Mauro. L'opera \u00e8 ancorata al linguaggio umbertino, in voga nell'ultimo quarto del XIX secolo in particolar modo per le costruzioni ad uso pubblico. Il primo approccio al cambiamento arriv\u00f2 con i lavori al Caff\u00e8 Gambrinus nel 1890 mescolando timidamente motivi tardo-umbertini con quelli d'oltralpe della prima \"Art Nouveau\". Molto probabilmente il Curri era al corrente dei cambiamenti artistici che accadevano nel resto dell'Europa ed in particolare in Francia. Sempre sullo scorcio del secolo, su commissione dell'importante commediografo napoletano Eduardo Scarpetta progett\u00f2 La Santarella secondo degli stilemi ancora permeati da linguaggio dei castelli medioevali inaugurata da Young.\nGiovan Battista Comencini e Angelo Trevisan giunsero in citt\u00e0 come tecnici di societ\u00e0 private del settentrione che investirono capitali nelle opere di urbanizzazione a seguito degli eventi del Risanamento. Comencini inizi\u00f2 la sua attivit\u00e0 partenopea nel 1885 nei lavori di trasformazione che interessarono la zona di Piazza Municipio. In occasione delle sistemazioni progett\u00f2, tra gli anni 1895 e il 1899, il Grand Hotel de Londres, adiacente al Teatro Mercadante, considerato come uno dei primi esempi italiani del nuovo stile per gli allestimenti interni. Oggi persi nel cambio di destinazione della struttura che ospita il TAR della Campania. Nel 1902, su iniziativa di Alfredo Campione, si rese autore degli interni del \"Grand Hotel Santa Lucia\" in via Partenope e oggi completamente stravolti dai lavori di ammodernamento della struttura alberghiera. Sia il De Londres che il Santa Lucia avevano la caratteristica di avere una falsa corrispondenza linguistica tra interni ed esterni, fuori si presentavano come simmetriche fabbriche tardo-ottocentesche dominate dal gusto neorinascimentale. Altro caposaldo dello stile floreale di Comencini \u00e8 il salone del Circolo Artistico Politecnico realizzato nel 1911. Angelo Trevisan giunse a Napoli nei primi anni del XX secolo e fu prontamente contattato da Giulio Huraut per la progettazione di un albergo nella neonata piazza Amedeo nell'omonimo rione. Esso si configura come un imponente edificio simmetrico situato alle spalle dei sopravvissuti giardini di Palazzo Balsorano e separato dalla piazza da un proprio giardino coltivato a palmeto. L'architettura dell'immobile richiama quella delle architetture neoromaniche con influenze vagamente moresche ma la maggior qualit\u00e0 resta nella personale interpretazione di tali elementi in modo del tutto originale con la presenza di interessanti deroghe sull'uso degli ordini, il tutto congiunto dalle decorazioni in ferro battuto, vetro, maiolica, arredi e plastica minore aderenti al gusto floreale. Negli stessi anni fu autore del villino Maria agli inizi di via del Parco Margherita voluto dallo stesso Huraut come propria residenza a monte del Grand Hotel. Fra i due edifici non si riscontra una notevole differenza stilistica tanto da apparire come un unico complesso.\nLeonardo Paterna Baldizzi \u00e8 il rappresentante pi\u00f9 significativo di questa fase del movimento floreale. Arriv\u00f2 a Napoli nel 1905 come professore al Politecnico, Paterna Baldizzi era originario di Palermo, si form\u00f2 sotto la guida di Giuseppe Damiani Almeyda e inizi\u00f2 a farsi notare al panorama artistico e culturale attraverso le partecipazioni alle Esposizioni di Palermo del 1891 che quella di Genova del 1892. Dopo aver prestato servizio militare nel 1894 e vinto il Pensionato nel 1896 si trasfer\u00ec a Roma definitivamente dove entr\u00f2 in contatto con Ettore Ximenes e con i circoli artistici d'avanguardia. A Napoli la prima commissione che ebbe fu la realizzazione degli allestimenti della Gioielleria Knight in piazza dei Martiri nel 1906 e adesso trasformata dopo i danni della Guerra. Essa va citata perch\u00e9 rappresenta un caso emblematico delle realizzazioni floreali a Napoli, tanto che giov\u00f2 molto alla diffusione cittadina della nuova tendenza del gusto. Paterna Baldizzi si distinse anche per i progetti di abitazioni plurifamiliari al Vomero. Nacquero nel 1911 le prime due case Marotta, volute dall'impresario edile il cavalier Marotta, e della palazzina Cifariello in via Solimene. Nel 1913 fu edificata la terza casa Marotta e nel 1914 fu il turno di Villa Paladino alla Gaiola. Lo stile di Paterna Baldizzi era caratterizzato dall'estrema semplicit\u00e0 compositiva dei prospetti delineati da elementi in stucco molto geometrici come nella terza casa Marotta e casa Cifariello ma al contempo arricchiti da elementi in ferro battuto a quadrello che donano una grande eleganza alle architetture come in Villa Paladino.\nGiulio Ulisse Arata e la committenza dell'impresa Borrelli, Ricciardi e Mannajuolo.\nArata, di origini piacentine e di formazione milanese, si diplom\u00f2 alla scuola di Ornato e part\u00ec per Napoli con il compito di espletare il servizio militare e successivamente si dedic\u00f2 all'attivit\u00e0 di decoratore. Durante questa prima fase napoletana, durata circa un biennio, l'Arata inizi\u00f2 a stringere i primi contatti con l'imprenditoria e gli artisti locali. In questa fase risalivano i primi contatti con l'impresa Borrelli, Ricciardi e Mannajuolo che in quegli anni andava realizzando il villino Mannajuolo al Vomero e l'Hotel Bertolini al Parco Grifeo, opere entrambe orientate verso una decorazione modernista. Arata continu\u00f2 il suo iter formativo ritornando a Milano e successivamente a Roma dove ritrov\u00f2 nel 1906 l'impresa Borrelli, Ricciardi e Mannajuolo occupata nella realizzazione del Palazzaccio. Fabio Mangone avanza l'ipotesi che il piacentino possa aver prestato, durante questi anni romani, la sua collaborazione al difficoltoso e lungo cantiere del Palazzaccio. In questa delicata fase risalirebbe il consolidamento dei rapporti tra Arata e l'impresa e in questo momento si form\u00f2 quello che pu\u00f2 essere definito lo \"stile Arata\". Sempre Mangone si accorge nello \"stile Arata\" di come nelle opere, sia milanesi che napoletane, sono palesi i rapporti con la scuola liberty milanese, e con l'opera di Giuseppe Sommaruga in particolare, soprattutto per quanto concerne la volont\u00e0 di creare una versione autenticamente italiana del modernismo, vigorosamente plastica. Messi da parte i grafismi bidimensionali dell'art nouveau franco-belga e austriaco, si guarda ad altre esperienze europee, come il Secessionismo praghese o il modernismo catalano, accentuando soprattutto la componente floreale, leggibile nelle tumide decorazioni naturalistiche. Senza remore vengono accolti anche moduli appartenenti alla tradizione accademica, sottoposti tuttavia a distorsioni o a libere interpretazioni, e assemblati accanto ai neologismi europei, con straordinaria abilit\u00e0 combinatoria, in un tessuto in qualche maniera classicistico.\nAl secondo periodo napoletano gli venne attribuita la paternit\u00e0 degli apparati decorativi di Palazzina Paradisiello, realizzate per l'Impresa Borrelli, Ricciardi e Mannajuolo. Gi\u00e0 nel 1959, De Fusco attribu\u00ec, nel suo saggio \"Il Floreale a Napoli\", alla mano del piacentino. In seguito, nella catalogazione essa venne attribuita a Gaetano Licata, ipotesi raccolta anche dallo stesso De Fusco nella seconda riedizione del suo saggio nel 1989. Mangone, nel suo saggio su Arata, sostiene che l'edificio, con un'impostazione neobarocca risulta gi\u00e0 progettato ed edificato e in un secondo momento Arata avrebbe realizzato, con mansioni di decoratore, i disegni degli stucchi, dei ferri battuti e della scala interna. L'anno successivo divenne l'autore del palazzo Leonetti. Articolato secondo una pianta ad U, aperto con un giardino verso la via dei Mille, risolve efficacemente i problemi posti dal contesto creando significativi rapporti con i due contigui isolati: l'uno in origine a verde e l'altro caratterizzato dalla presenza del palazzo d'Avalos del Vasto, preceduto da un giardino. In questo modo, l'autore s'opponeva alle direttive del piano urbano che prevedeva tutti i fronti allineati. La plastica minore \u00e8 affidata ai decori in stucco che riprendono i motivi classici distorti dalle incursioni di elementi floreali e dalle elaborate griglie in ferro battuto delle balaustre dei balconi e delle cancellate esterne. \nContemporaneamente Arata si occup\u00f2 della progettazione di un ulteriore edificio da destinarsi a casa d'affitto sul versante opposto della medesima strada e al Complesso termale di Agnano e realizzato sempre dagli stessi committenti che affiancarono l'architetto con i tecnici Carlo Borgstrom e Luigi Centola. Il complesso, progettato nelle migliori intenzioni culturali dell'epoca, era costituito da due ali periferiche, che ospitavano i bagni di fango e le stufe, raccordate da un corpo centrale che aveva la funzione di salone per eventi e di galleria. Il progetto aratiano si mostr\u00f2 abbastanza magniloquente nelle forme che si potrebbe definirlo come un edificio di matrice classicista con forti influenze moderniste con costante riferimento al linguaggio di Sommaruga. Sempre ad Agnano progett\u00f2 per Germano Ricciardi, uno dei tre dell'impresa edile, il villino al Monte Spina. Nell'opera si risentono gli echi nordeuropei del tetto a falde tipico degli chalet mescolati ad una vaga espressione di mediterraneit\u00e0 espressa dal torrino belvedere colonnato. Per Giuseppe Mannajuolo progett\u00f2, tra via Filangieri e le rampe Brancaccio, l'edificio di case di affitto noto come Palazzo Mannajuolo. Esso \u00e8 considerato come l'opera paradigmatica dell'intera produzione floreale a Napoli e del quartiere Chiaia in particolare. La particolare configurazione nasce dal tentativo di ricucire l'ambito urbano. L'edificio pu\u00f2 considerarsi composto da due corpi di fabbrica che si uniscono ad angolo acuto. La parte pi\u00f9 felice dell'opera \u00e8 nella soluzione d'angolo dove, sia l'impianto planimetrico, sia l'articolazione di facciata, sia le possibilit\u00e0 concesse del cemento armato, rendono questo lato della costruzione, pur in armonia con il resto, un edificio a s\u00e9 stante. Questa parte del palazzo presenta per i primi tre ordini, un andamento convesso con grandi aperture orizzontali e, per quelli superiori, un andamento concavo dato da una spezzata i cui lati corrispondono alle testate dei corpi di fabbrica allineati sulla via e sulla gradinata. A concludere il climax del fonte c'\u00e8 una pseudocupola che nasconde il vano che ospita la fluida scala ellittica in listelli d marmo a sbalzo. La plastica dei prospetti sulle rampe e sulla via presentano caratteri modesti volti ad enfatizzare la soluzione angolare, notevole risalto \u00e8 dato alle balaustre in ferro battuto che si rifanno a Mazzucotelli.\nLungo via Filangieri, negli stessi anni, progett\u00f2 per conto di Mannajuolo il contiguo edificio destinato ad ospitare il Teatro Kursaal e appartamenti di lusso. Qui l'edificio risente della presenza di riferimenti eclettici, nella linea di quella ambigua versione del liberty pi\u00f9 prossima ad un ridondante neorinascimento. Il successivo edificio, progettato per Leopoldo Gatti, come palazzetto commerciale con ultimo piano destinato a residenza del titolare. Qui Arata trova una felice soluzione giocata dai vuoti sui pieni grazie all'impiego della tecnologia del cemento armato. L'ultimo edificio realizzato, prima dello scoppio della guerra, fu il piccolo negozio realizzato in un suolo di bassissimo pregio originatosi dalla lottizzazione ottocentesca della strada e dalla presenza dello sperone del giardino sopraelevato di Palazzo Cellamare. Qui Arata gioca magistralmente con la geometria del lotto, un piccolo triangolo isoscele, realizzando un negozio su tre piani servito da una scala a chiocciola posizionata nello spigolo pi\u00f9 lontano del triangolo. Il prospetto \u00e8 caratterizzato da una serie di richiami alla Secessione e al linguaggio medioevale sapientemente distorto in un'ottica modernista.\nAdolfo Avena, Francesco De Simone e la deriva neoeclettica del floerale.\nAdolfo Avena e Francesco De Simone rappresentano due personalit\u00e0 di spicco all'interno del movimento floreale a Napoli. Entrambe si fecero portavoce degli echi linguistici introdotti da Lamont Young. In particolare Avena riusc\u00ec a conciliare un innato interesse per l'ingegneria strutturale e l'impiego di tecnologie avanguardistiche con un attento lavoro di ricerca storiografica, svolgendo un ruolo fondamentale prima in qualit\u00e0 di funzionario del ministero della Pubblica Istruzione tra il 1886 e il 1899, poi di direttore tra il 1899 e il 1908 e infine soprintendente ai Monumenti dell'Italia meridionale dal 1908. A partire dagli anni Dieci del XX secolo, profondamente amareggiato dagli attacchi denigratori della stampa nei confronti del suo operato, si allontan\u00f2 progressivamente dal campo della tutela monumentale e si dedic\u00f2 con rinnovato entusiasmo alla progettazione di residenze e ville urbane. Tutte le opere realizzate prima dello scoppio della guerra risentono di queste ibridazioni tra una rinnovata esperienza eclettica di gusto neomedievalista con il modernismo, quest'ultimo visibile soprattutto negli schemi planimetrici fortemente liberi. Villa Loreley, fu tra la prima delle abitazioni edificate da Avena al Vomero, suo quartiere prediletto per la sperimentazione e la costruzione delle proprie architetture. Essa venne edificata nel 1912 nella prima curva di via Gioacchino Toma, tanto da influenzarne gli aspetti compositivi come la pianta ad L. Anche Villa Ascarelli risente delle stesse peculiarit\u00e0 compositive, ubicata anch'essa in un tornante di via Palizzi, gioca in maniera sottile con i giochi di pieni e vuoti volumetrici arricchiti da loggiati, motivi in stucco e ferri battuti. Nelle altre opere di Avena, ad una spazialit\u00e0 pi\u00f9 dinamica e complessa fanno seguito motivi di origine medioevale come villa Scaldaferri, la stessa villa dell'architetto, entrambe demolite durante la ricostruzione post bellica degli anni Cinquanta e Sessanta, e i pi\u00f9 tardivi esempi di villa Catello-Piccoli nel 1918 e di villa Spera nel 1922, nonch\u00e9 dei fabbricati plurifamiliari edificati in via Toma nel 1928 a completamento di villa Palazzolo e dell'edificio al Parco Grifeo edificato negli stessi anni. Molti edifici del tardo liberty vomerese sono influenzati dalle sue opere e riportano diversi elementi i balconi a loggia di Palazzo Avena che sono molto simili a quelli del Palazzo delle palme, edificato pochi anni dopo.\nFrancesco De Simone fu ingegnere salentino che si laure\u00f2 alla Scuola d'Applicazione degli Ingegneri di Napoli dove in seguito si stabil\u00ec professionalmente. Egli divenne noto con il piano urbanistico del 1914, ma prima di affrontare i problemi urbani dell'ex-capitale lavor\u00f2 come progettista aderente al nuovo linguaggio floreale. Nel 1906 progett\u00f2 palazzina Velardi. L'edificio fu tra i primi ad adottare solette in cemento armato che consentirono di realizzare l'audace sbalzo, per l'epoca, del torrino belvedere angolare. Proprio la presenza di quest'ultimo caratterizza l'immobile come una sorta di castello. Lo sviluppo \u00e8 impostato su un volume trapezoidale dall'andamento costante per i primi tre piani fuori terra, i successivi due scalano leggermente pi\u00f9 dentro con la creazione di un terrazzo continuo e infine il piano attico che presenta un solo appartamento completamente arretrato su tutti i fronti. Pochi anni dopo realizz\u00f2 un palazzetto in via De Cesare dove il suo genio creativo si limit\u00f2 al disegno degli elementi di facciata che richiamavano i contigui edifici barocchi. Nei primi anni Dieci fu autore del sanatorio di Pozzuoli dove per la prima volta si mise in evidenza espressiva il telaio in cemento armato lasciando la decorazione ai soli ferri battuti. L'interesse verso il floreale inizi\u00f2 a scemare quando De Simone si occup\u00f2 in maniera sempre pi\u00f9 consistente ai problemi urbanistici della Citt\u00e0 disegnando forse uno degli ultimi esempi del floreale e uno dei pochi piani urbanistici influenzati da tale corrente: il piano De Simone del 1914. Esso non fu mai approvato ufficialmente ma i suoi echi si sentirono nei successivi provvedimenti legati all'apertura delle nuove strade di collegamento dei quartieri di nuova espansione ad ovest. Ispirato al piano fu il progetto di massima del parco Carelli a Posillipo, realizzato da De Simone, e caratterizzato da villini che ricordano i castelli urbani di Young.\nGregorio Botta e villa Pappone.\nUn caposaldo della nuova corrente architettonica d'inizio secolo fu villa Pappone, edificata nel 1912 su volont\u00e0 del venditore di fiori artificiali all'ingrosso Francesco Pappone. Il progetto dell'edificio fu affidato all'ingegnere Gregorio Botta, un professionista che ebbe all'attivo diversi progetti in Egitto allora controllato dal protettorato inglese, mentre il committente acquis\u00ec i gusti e le tendenze culturali del periodo grazie ai continui scambi culturali con l'Europa. Le confluenze culturali di entrambe favorirono la nascita di un progetto di ampio respiro architettonico che si allineava culturalmente alle costruzioni d'oltralpe. Nonostante l'apparenza di un immobile d'affitto a tre piani, \u00e8 uno dei pochi a Napoli destinato unicamente a residenza del committente. La villa presenta, a differenza di molte altre costruzioni coeve in citt\u00e0, tutti gli stilemi tipici del floreale come l'assenza di simmetria in pianta e lungo i prospetti per la presenza di corpi aggiunti alla figura di matrice della pianta; le differenti altezze dei singoli corpi che compongono il volume; elaborate rifiniture in stucco accompagnate da balaustre in ferro battuto di diverso disegno e culminanti nella pensilina d'ingresso in ferro e vetro;le fasce marcapiano ornate da maioliche. I continui richiami stilistici fanno riferimento al linguaggio della Secessione viennese, filtrata attraverso le opere italiane pubblicate dalla casa Crudo &amp; Co. di Torino.\nI progettisti minori del floreale.\nLa corrente del floreale riusc\u00ec comunque a creare un discreto seguito di progettisti che, seguendo la moda in auge, riusc\u00ec ad adeguarsi allo stile con maggiori o minori spunti creativi. Tra quelli pi\u00f9 noti vanno ricordati Emmanuele Rocco, Stanislao Sorrentino, Michele Capo, Gioacchino Luigi Mellucci, Michele Platania, Gaetano Costa e Augusto Acquaviva Coppola.\nEmmanuele Rocco, un ingegnere laureatosi alla Scuola d'Applicazione per gli Ingegneri di Napoli nel 1875. Divenne uno dei tecnici delle operazioni del Risanamento per la ricostruzione del rione umbertino di Santa Brigida dove insieme ad Antonio Curri si occup\u00f2 della Galleria Umberto I. Nei primi anni del XX secolo ader\u00ec alla corrente floreale con il progetto della Palazzina Rocco. La singolarit\u00e0 della palazzina \u00e8 la sua variet\u00e0 volumetrica. Per l'esigenza di avere una superficie di prospetto capace di contenere il massimo numero di finestre, la facciata sul parco Margherita, presenta una serie di piegature. Nonostante questa apertura verso il nuovo stile, essa viene filtrata molto timidamente attraverso aspetti compositivi ancora legati al mondo ottocentesco come la formalit\u00e0 simmetrica e la presenza di stucchi classicheggianti, il contrappunto a tali aspetti \u00e8 gestito dal disegno della pensilina e dagli infissi delle aperture. Negli stessi fu il turno di una palazzina condominiale in via Crispi e di Palazzo Fusco in via Filangieri, due edifici caratterizzati da un tiepido approccio liberty con tendenze all'eclettismo pi\u00f9 consolidato. \nStanislao Sorrentino, ingegnere impiegato presso la Soci\u00e9t\u00e9 Anonyme des Tramways Provinciaux ed autore con Adolfo Avena di un progetto di funicolare aerea tra via Toledo e il Corso Vittorio Emanuele, progett\u00f2 la Palazzina Russo Ermolli nel tornante di via Palizzi. Essa \u00e8 caratterizzata da un accesso ubicato all'altezza del penultimo piano del palazzo ed \u00e8 collegato alla strada attraverso una breve passerella, sotto il piano stradale si elevano ulteriori quattro piani ben visibili da piazza Amedeo. Compositivamente risponde ai criteri dello stile adottando soluzioni volumetriche asimmetriche, mentre la plastica minore riprende i motivi dell'intonaco listellato sul quale sono sovrapposti motivi che riprendono elementi vegetali che culminano nel possente coronamento in cemento martellinato che derivano dalla Secessione viennese.\nMichele Capo, ingegnere laureatosi a Napoli in ingegneria civile, e nel 1894 in quella navale a Genova, inizi\u00f2 con la produzione edilizia cittadina ancora legato al formalismo eclettico di fine Ottocento. In linea con la corrente liberty progett\u00f2 il palazzo Guida a Porta Capuana e casa Arienzo a Sant'Eframo vecchio, di scarso interesse spaziale perch\u00e9 caratterizzata solo da motivi parietali. Nel 1904, insieme ad Ettore Bernich, progett\u00f2 il villino Elena e Maria in forme ancora condizionate da un linguaggio marcatamente eclettico con qualche concessione decorativa tendente al floreale per i corpi secondari. Di maggior interesse architettonico \u00e8 villa Cuomo del 1919. In pianta i suoi ambienti proseguono nel fabbricato senza soluzione di continuit\u00e0. La parte pi\u00f9 interessante \u00e8 dato dal corpo scala dove l'elemento di collegamento \u00e8 separato formalmente dalla scatola muraria e sostenute da travi in ferro a guisa di cigno.\nGioacchino Mellucci fu un illustre ingegnere partenopeo, uno dei primi a concepire le nuove costruzioni utilizzando la potenza espressiva del cemento armato. \u00c8 considerato un personaggio secondario della stagione floreale in quanto il suo lavoro venne limitato alla definizione delle strutture portanti degli edifici realizzati dalla societ\u00e0 Borrelli, Ricciardi e Mannajuolo, allora progettate dall'architetto Arata. Nelle opere pi\u00f9 individualiste al parco Margherita si leggono spunti compositivi verso una rilettura meno pragmatica dell'eclettismo.\nMichele Platania, anch'egli ingegnere, fu il tecnico della Compagnia Italiana Grandi Alberghi e realizz\u00f2 a villa De Cristoforo in via Palizzi. La costruzione, molto essenziale nelle sue linee, affida al geometrismo la decorazione dei prospetti attraverso fasce intonacate di rosso. La piccola costruzione anticipa attraverso la sua scarna immagine la tendenza del protorazionalismo della fine degli anni Venti di cui Platania divenne uno dei protagonisti.\nGaetano Costa, resosi noto nel 1927 con la costruzione tardo floreale della Stazione di Mergellina, fu un progettista attivo nell'ambiente floreale degli anni Dieci con modeste costruzioni caratterizzate da una plastica floreale su impianti spaziali legati alla tradizione ottocentesca. Progett\u00f2 due esempi caratteristici di floreale al Vomero, le due case De Marinis, attualmente demolite per lasciar posto a moderni condomini di speculazione edilizia.\nAugusto Acquaviva Coppola progett\u00f2 come unico edificio aderente al nuovo linguaggio l'immobile per abitazioni di affitto al parco Margherita nel 1912. Il palazzo \u00e8 caratterizzato da aspetti compositivi desunti dall'edilizia tardo ottocentesca come l'adozione della tipologia a blocco senza cortile. La peculiarit\u00e0 \u00e8 quella di trovarsi in una collocazione particolare dove a valle si aggiungono ulteriori tre piani e il pian terreno \u00e8 sede del piccolo Teatro San Carluccio. Nonostante il tradizionale impianto, esso presenta lungo i suoi prospetti apparati decorativi desunti dalla reinterpretazione di elementi provenienti dalla Secessione viennese.\nLa decadenza del Liberty.\nIl liberty inizi\u00f2 ad entrare in crisi dopo la fine della prima guerra mondiale, nel momento in cui raggiunse il suo apice in citt\u00e0. Uno dei fattori che contribu\u00ec alla decadenza fu quello del Paese di chiudersi, progressivamente, tra i propri confini territoriali per gli insorgenti fenomeni di nazionalismo nel vecchio continente. Questo problema fu causa dell'allontanamento culturale tra i vari movimenti modernisti. Numerosi progettisti italiani dopo la parentesi dell'Art Nouveau si rifugiarono nei manierismi del neoeclettismo accademico facendo regredire nel giro di pochi anni le innovazioni linguistiche pi\u00f9 moderne. Giulio Ulisse Arata che ritorn\u00f2 a Napoli per due progetti di condomini realizzati per l'impresa Cottrau-Ricciardi a piazza Amedeo e piazza Sannazaro risentono gi\u00e0 del distacco del progettista dalle forme pi\u00f9 libere del floreale recuperando dal lessico formale accademico il ritorno all'ordine con applicazione di impianti simmetrici tipici del palazzo borghese del secolo precedente e adornati con un'epidermide di matrice neoclassica.\nL'inefficienza della produzione floreale napoletana \u00e8 legata essenzialmente da un gusto decorativo che non invest\u00ec una tematica spaziale. Inoltre va considerato che gli anni del floreale rappresentano a Napoli quelli del maggior squilibrio tra la classe dirigente e i tecnici. Va ricordato anche che tra la fine dell'Ottocento e gli inizi del Novecento inizi\u00f2 a verificarsi un nuovo fenomeno professionale. Per la prima volta in Italia i progettisti si trovarono ad operare in ambito sia locale, che in quello extra-regionale per lo spostarsi con i relativi tecnici da un capo all'altro del Paese. Le movimentazioni avvenivano quasi sempre dal Nord al Sud, il che conduceva agli architetti meridionale a compiere poche esperienze, ponendoli in una condizione di intellettuali subalterni. Di pari passo va considerata anche la formazione dei progettisti italiani, ed in particolare quelli napoletani, provenienti da realt\u00e0 accademiche fortemente consolidate delle Scuole d'Applicazione di Ingegneria e dalle Accademie di Belle Arti. Molti di essi furono impegnati civicamente nelle battaglie cittadine con la pubblicazione di articoli su quotidiani e riviste come Gaetano Costa o nella tutela dei monumenti come Adolfo Avena. Tale impegno condusse anche i migliori progettisti a sacrificare l'atteggiamento velleitario del floreale per ricondursi con il ritorno ad un neoeclettismo che riprendeva, seppur influenzati dalla stagione del floreale, gli stilemi compositivi ottocenteschi.\nUn fronte minoritario dei progettisti della stagione floreale inizi\u00f2 a mettere in discussione l'atteggiamento accademico delle Scuole d'Ingegneria e delle Belle Arti orientandosi verso una scarnificazione dei motivi compositivi floreali lasciando semplicemente al gioco dei pieni e dei vuoti uniti al sapiente gioco dei materiali adottati. Costoro, tra questi Michele Platania, iniziarono a rivolgersi con lo sguardo a ci\u00f2 che avveniva oltre l'arco alpino come il movimento del dec\u00f2, del protorazionalismo di matrice loosiana e behresiana e del classicismo nordico di Gunnar Asplund. Al contempo iniziarono a diffondersi gli ideali nazionalistici del regime fascista che imposero alle architetture di Stato il rigore compositivo desunto dalla classicit\u00e0 italiana. Negli anni Trenta si costitu\u00ec il nucleo della Facolt\u00e0 di Architettura dell'Universit\u00e0 degli Studi di Napoli \"Federico II\", la direzione di una facolt\u00e0, votata al rinnovo dei professionisti impegnati nei processi edilizi verso i nascenti dettami del movimento moderno, venne affidata a Raimondo D'Aronco, un baluardo della stagione modernista italiana prima della retrocessione linguistica verso il neoeclettismo e il riproposto classicismo.\nOpere.\nLa corrente liberty ha lasciato una grande testimonianza nell'architettura e nelle arti, infatti il liberty napoletano non si \u00e8 occupato solo di un'architettura semplice e destinata alla progettazione di edifici ma anche piccoli pezzi come i negozi Gay Odin che conservano dopo molti anni le vetrine originali di legno intarsiato nell'omonimo stile."}
{"id": "1518518", "revid": "767487", "url": "https://it.wikipedia.org/wiki?curid=1518518", "title": "Diego Dur\u00e1n", "text": "Frate domenicano, \u00e8 conosciuto principalmente per essere l'autore di uno dei primi libri occidentali sulla storia e la cultura degli Aztechi, \"Historia de las Indias de Nueva Espa\u00f1a e islas de la tierra firme\" (conosciuto anche come \"Codice Dur\u00e1n\"), libro che fu fortemente criticato nella sua epoca per l'aiuto che dava al mantenimento di una cultura pagana. Dur\u00e1n parlava correntemente la lingua azteca e riusc\u00ec ad utilizzare per il suo lavoro i racconti e i codici pittorici della popolazione locale oltre ai lavori dei religiosi suoi predecessori.\nLa sua natura empatica gli permise di guadagnare la fiducia di molti nativi che normalmente non avrebbero condiviso le loro storie con gli europei, e fu cos\u00ec in grado di documentare numerosi racconti e leggende precedentemente sconosciuti, rendendo unico il suo lavoro.\nBiografia.\nI primi anni.\nDur\u00e1n nacque a Siviglia intorno al 1537, ma la sua famiglia si trasfer\u00ec in Messico quando egli era ancora un bambino. Come disse pi\u00f9 tardi \"sebbene non abbia avuto il mio primo dente da latte a Texcoco, ebb\u00ec l\u00e0 il secondo\u201d (\"Historia\" cap. I), e fu proprio a Texcoco che egli apprese il Nahuatl. La sua famiglia non era eccessivamente florida e non possedeva una \"encomienda\", i suoi parenti anzi non erano neppure proprietari di schiavi.\nLa sua famiglia si trasfer\u00ec a Citt\u00e0 del Messico quando Diego era ancora molto giovane, qui frequent\u00f2 la scuola e si trov\u00f2 esposto sia alla cultura azteca, seppure sotto il dominio coloniale, sia a quella dei molti schiavi che gli spagnoli avevano portato dall'Africa. Secondo Heyden, Dur\u00e1n fu spesso turbato dalla mescolanza di razze e culture e dal significato che queste avevano nelle classi sociali (Heyden xxv-xxvi).\nLa vita nella Chiesa.\nNel 1556 Dur\u00e1n entr\u00f2 nell'Ordine Domenicano e dopo il periodo di formazione a Citt\u00e0 del Messico fu mandato a Oaxaca nel 1561. Si stabil\u00ec nel convento di Oaxtepec, dove trov\u00f2 informazioni importanti per le sue ricerche. Si ritiene che sia stato allievo di Francisco de Aguilar, che come soldato aveva partecipato all'assedio di Tenochtitl\u00e1n. Successivamente De Aguilar entr\u00f2 nell'ordine Domenicano, e contribu\u00ec molto alle conoscenze di Dur\u00e1n riguardo agli Aztechi nel periodo del primo contatto con i \"conquistadores\". Il suo nome \u00e8 citato spesso nella \"Historia\".\nSuccessivamente Dur\u00e1n divenne vicario nel convento di Hueyapan e ebbe occasione di approfondire le sue conoscenze sulla cultura azteca. Il convento era stato fondato per decreto dell'imperatore Carlo V per diffondere il Cristianesimo tra la popolazione locale, nonch\u00e9 per l'osservazione degli usi e costumi locali e la ricerca di antichi documenti, proprio per questo Dur\u00e1n ebbe modo di recarsi spesso nei villaggi circostanti.\nEgli svilupp\u00f2 una stretta relazione con il popolo che stava tentando di convertire e questo lo condusse a criticare i religiosi e i conquistadores che non avevano mai imparato il linguaggio azteco e a dispiacersi per l'uso grezzo e spesso ridicolo che molti spagnoli facevano di questa lingua. \" (essi dovrebbero conoscere bene il linguaggio e comprendere [il popolo] per avere la pretesa di ottenere dei frutti. E i sacerdoti non dovrebbero accontentarsi dicendo che conoscere quel poco di linguaggio per ascoltare le confessioni \u00e8 sufficiente\" - dal Libro de los dioses y ritos).\nDur\u00e1n era diviso tra due mondi, quello da cui proveniva e quello in cui era venuto a vivere. Egli rispettava profondamente la gente azteca e la sua organizzazione sociale e politica prima della conquista spagnola, ed era cresciuta il lui l'ammirazione per il popolo messicano. D'altro lato restava il disgusto che Dur\u00e1n sentiva per certi aspetti della cultura con cui si confrontava, in special modo i sacrifici umani, aspetti che entravano in forte conflitto con il suo dovere di missionario ed evangelizzatore.\nUn altro dei suoi compiti fu quello di documentare gli usi e i costumi dei nativi, per servire da manuale agli altri monaci nel loro sforzo di evangelizzare i pagani. Nonostante il suo scopo fosse quello di descrivere le \"pratiche pagane\" ad uso e consumo degli altri missionari, egli volle anche rendere il suo manuale piacevole alla lettura.\nNel 1585 Dur\u00e1n ritorn\u00f2 a Citt\u00e0 del Messico in cattive condizioni di salute, e lavor\u00f2 nel locale monastero di Santo Domingo come traduttore dal Nahuatl allo Spagnolo per conto dell'Inquisizione.\nMor\u00ec nel 1588 per una malattia sconosciuta. (Heyden, xxix)\nOpere letterarie e influenza.\nLa \"Historia de las Indias de Nueva Espa\u00f1a e Islas de Tierra Firme\", conosciuta anche come \" Codice Dur\u00e1n\", \u00e8 costituita da 78 capitoli che spaziano dal racconto azteco della creazione fino all'epoca successiva alla conquista spagnola, e include una cronologia dei re aztechi.\nI monaci del XVI secolo usavano spesso materiale l'uno dell'altro senza citazioni. Secondo alcuni studiosi il \"Codice Dur\u00e1n\" form\u00f2 le basi per il manoscritto conosciuto come Codice Ram\u00edrez, secondo altri invece entrambi si basano su un lavoro precedente e sconosciuto, a cui si fa riferimento con il nome di \"Cronaca X\". Una citazione esplicita di Dur\u00e1n come fonte si trova in \"Historia de la fundaci\u00f3n y discurso de la Provincia de Santiago de Mexico\" (1596), del frate Agust\u00edn D\u00e1vila Pandilla. (Heyden xxx)\nIl Codice Dur\u00e1n non fu stampato fino al XIX secolo, quando fu ritrovato nella Biblioteca di Madrid da Jos\u00e9 Fernando Ram\u00edrez. Nel suo \"Calendario antiguo\" Dur\u00e1n stesso da una spiegazione del perch\u00e9 il suo lavoro avrebbe atteso a lungo la pubblicazione dicendo \"alcune persone (e non sono poche) dice che il mio lavoro fa rivivere fra gli \"indiani\" riti e costumi antichi\". La sua replica \u00e8 che gli aztechi erano abbastanza bravi per preservare segretamente le loro tradizioni anche senza aiuto dall'esterno.\nL'opera di Dur\u00e1n ha assunto un valore fondamentale per gli archeologi e gli altri studiosi delle culture mesoamericane. Nonostante sopravvivano alcuni pochi codici aztechi scritti prima della conquista spagnola, i pi\u00f9 numerosi codici post conquista e i lavori contemporanei come quello di Dur\u00e1n sono inestimabili fonti secondarie per l'interpretazione delle teorie e dei ritrovamenti degli archeologi."}
{"id": "1518523", "revid": "1776051", "url": "https://it.wikipedia.org/wiki?curid=1518523", "title": "L\u0103pu\u0219", "text": "L\u0103pu\u0219 (in ungherese \"Ol\u00e1hl\u00e1pos\") \u00e8 un comune della Romania di 3.899 abitanti, ubicato nel distretto di Maramure\u0219, nella regione storica della Transilvania. \nL'esistenza dell'abitato di L\u0103pu\u0219 \u00e8 attestata per la prima volta con il nome di \"Dragosf\u00e1lva\" in un documento del 1293 con il quale il Re d'Ungheria ne dona il dominio ad un certo Tomaj D\u00e9nes, appartenente alla popolazione dei Peceneghi; sono state tuttavia trovate tracce di insediamenti pi\u00f9 antichi, risalenti all'Et\u00e0 del bronzo.\nTra i monumenti del comune sono da segnalare la chiesa ortodossa e soprattutto la chiesa lignea dedicata all'Assunzione di Maria (\"Na\u0219terea Maicii Domnului\"), costruita nel 1697 ed interamente restaurata tra il 2002 ed il 2004."}
{"id": "1518524", "revid": "287204", "url": "https://it.wikipedia.org/wiki?curid=1518524", "title": "Lapus", "text": ""}
{"id": "1518531", "revid": "1776051", "url": "https://it.wikipedia.org/wiki?curid=1518531", "title": "Leordina", "text": "Leordina \u00e8 un comune della Romania di 2.532 abitanti, ubicato nel distretto di Maramure\u0219, nella regione storica della Transilvania."}
{"id": "1518537", "revid": "72396", "url": "https://it.wikipedia.org/wiki?curid=1518537", "title": "Homalopoltys", "text": "Homalopoltys \u00e8 la denominazione di un ex-genere della famiglia Araneidae, trasferito, a seguito di uno studio, dall'aracnologo Smith nel 2008 alla famiglia Tetragnathidae e inglobato nel genere \"Dolichognatha\".\nIl nome deriva dal greco ', omal\u00f2s, cio\u00e8 \"piano, uguale, uniforme, liscio\" e, forse, dal greco ', Poltys, Polti, re della Tracia.\nComportamento.\nQuesti ragni sono noti per la capacit\u00e0 di mimetizzarsi.\nTassonomia.\nLe due specie che componevano questo genere sono state inglobate nel genere \"Dolichognatha\" e hanno assunto la nuova denominazione:"}
{"id": "1518541", "revid": "767487", "url": "https://it.wikipedia.org/wiki?curid=1518541", "title": "Mire\u0219u Mare", "text": "Mire\u0219u Mare (in ungherese \"Nagyny\u00edres\") \u00e8 un comune della Romania di 5.110 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 7 villaggi: D\u0103ne\u0219tii Chioarului, Iad\u0103ra, Luc\u0103ce\u0219ti, Mire\u0219u Mare, Reme\u021bi pe Some\u0219, Stejera, Tulghie\u0219.\nL'esistenza di Mire\u0219u Mare \u00e8 attestata per la prima volta in un documento del 1405, tuttavia nella zona del villaggio di Tulghie\u0219 sono state ritrovate monete Dace e Romane risalenti al I-III secolo."}
{"id": "1518542", "revid": "287204", "url": "https://it.wikipedia.org/wiki?curid=1518542", "title": "Miresu Mare", "text": ""}
{"id": "1518543", "revid": "110157", "url": "https://it.wikipedia.org/wiki?curid=1518543", "title": "Prva Liga 1977-1978", "text": "La Prva savezna liga SFRJ 1977-1978, conosciuta semplicemente come Prva liga 1977-1978, fu la 49\u00aa edizione del campionato jugoslavo di calcio, la 32\u00aa dopo la fine della seconda guerra mondiale. La vittoria finale fu appannaggio del , al suo ottavo titolo.\nPer la prima volta vi fu un rappresentante del Kosovo: il Trep\u010da. Nonostante la retrocessione immediata, i nero-verdi riuscirono a raggiungere la finale della coppa nazionale contro il (entrambe alla loro prima volta). L'altra retrocessione fu decisa all'ultima giornata, proprio dallo scontro diretto \u010celik-OFK coi secondi che avevano il vantaggio dei due risultati utili su tre: ed infatti il pareggio condann\u00f2 i padroni di casa per il minor numero di reti segnate (la differenza-reti era -16 per entrambe).\nNel ranking UEFA 1977-78 la Prva liga si piazz\u00f2 al 13\u00ba posto (10\u00ba nel quinquennale 1973-1978).\nSquadra campione.\ngiocatori (presenze / reti):&lt;br&gt; Mom\u010dilo Vukoti\u0107 (34/11)&lt;br&gt;Nenad Stojkovi\u0107 (34/3)&lt;br&gt;Nikica Klin\u010darski (34/2)&lt;br&gt;Petar Borota (34/0) -portiere-&lt;br&gt;Aleksandar Trifunovi\u0107 (32/5)&lt;br&gt;Borislav \u0110urovi\u0107 (28/1)&lt;br&gt;Bo\u0161ko \u0110or\u0111evi\u0107 (27/5)&lt;br&gt;Jusuf Hatuni\u0107 (27/0)&lt;br&gt;Milovan Jovi\u0107 (24/6)&lt;br&gt;Ilija Zavi\u0161i\u0107 (24/4)&lt;br&gt;Xhevad Prekazi (22/2)&lt;br&gt;Ivan Golac (19/1)&lt;br&gt;Pavle Grubje\u0161i\u0107 (17/3)&lt;br&gt;Slobodan Santra\u010d (16/11)&lt;br&gt;Vladimir Pejovi\u0107 (15/0)&lt;br&gt;Tomislav Kova\u010devi\u0107 (14/0)&lt;br&gt;Dragan Arsenovi\u0107 (11/0)&lt;br&gt;Re\u0161ad Kunovac (8/0)&lt;br&gt;Refik Kozi\u0107 (5/1)&lt;br&gt;Novica Vuli\u0107 (4/0)&lt;br&gt;Aran\u0111el Todorovi\u0107 (2/0)&lt;br&gt;Miroslav Polak (1/0)\n\"Fonti: sportsport.ba e worldfootball.net\""}
{"id": "1518545", "revid": "767487", "url": "https://it.wikipedia.org/wiki?curid=1518545", "title": "Moisei", "text": "Moisei (in ungherese \"Majszin\") \u00e8 un comune della Romania di 9.258 abitanti, ubicato nel distretto di Maramure\u0219, nella regione storica della Transilvania."}
{"id": "1518547", "revid": "1305772", "url": "https://it.wikipedia.org/wiki?curid=1518547", "title": "Mugillae", "text": "Mugilla o Mugillae (\"\u039c\u03bf\u03b3\u03b9\u03bb\u03bb\u03b1\" o \"\u039c\u03bf\u03b5\u03b3\u03b9\u03bb\u03bb\u03b1\" in greco antico) era un'antichissima citt\u00e0 latina del Lazio.\nStoria.\nA \"Mugillae\" risiedeva un ramo della nobile \"gens Papiria\", che prese appunto nome di \"Mugillana\".\nNel 443 a.C. Tito Livio narra che vennero creati consoli \"Lucio Papirio Mugillano\" e \"Lucio Sempronio Atratino\". Anche Dionigi d'Alicarnasso ne parla, chiamando il Mugillano \"\u039b\u03b5\u03c5\u03ba\u03b9\u03bf\u03c2 \u03a0\u03b1\u03c0\u03b9\u03c1\u03b9\u03bf\u03c2 \u039c\u03bf\u03b3\u03b9\u03bb\u03bb\u03b1\u03bd\u03bf\u03c2\". Sempre Lucio Papirio Mugillano torn\u00f2 ad essere console nel 450 a.C. e \"magister militum\" nel 455 a.C.. Suo figlio, \"Marco Papirio Mugillano\", fu \"magister militum\" nel 459 a.C. e nel 461 a.C. e console nel 466 a.C.. Infine, l'ultimo Mugillano menzionato dalla Storia \u00e8 un altro \"Lucio Papirio Mugillano\", console nel 330 a.C..\nNel 489 a.C. Coriolano, alla guida dell'armata dei Volsci, giunto nell'Agro Romano distrusse la citt\u00e0 di \"Mugillae\"; da questo episodio, come dice il Nibby, \"Mugilla\" (...) \"svanisce affatto dalle pagine della storia\".\nLocalizzazione.\nProbabilmente era collocata nell'Agro Romano alle pendici dei Colli Albani, tra le antiche \"Tellenae\" e \"Apiolae\". Gli archeologi propendono ad identificare il sito della citt\u00e0 ai margini del territorio di Marino verso Roma, tra la localit\u00e0 di Santa Maria delle Mole e la \"Falcognana\". Recentemente il sito di Mugillae \u00e8 stato localizzato in Via di Fioranello, sul colle della Giostra, dove delle campagne di scavo eseguite negli anni '70 riportarono alla luce un insediamento fortificato romano di et\u00e0 repubblicana (IV-III secolo a.C.). Il sito era difeso da mura in opera quadrata di tufo (oggi non pi\u00f9 conservate) e presentava una viabilit\u00e0 ad assi ortogonali, con isolati (insulae) per abitazioni. Si trattava in particolare di un avamposto militare fortificato, collocato dai Romani presso il confine con il territorio dei Latini e posto in posizione strategica tra la Via Ardeatina e la Via Appia. A seguito della conquista romana del Latium Vetus, la cittadella di Mugillae, avendo perso la propria funzione militare venne abbandonata. Durante gli scavi infatti non venne rinvenuto alcun materiale successivo al III secolo a.C., periodo nel quale viene datato l'abbandono del colle.\nNell'ultima espansione del perimetro del \"Parco regionale dell'Appia antica\" (17 ottobre 2006) la Regione Lazio ha escluso la zona di \"Mugillae\" e del Divino Amore dall'espansione dell'area, suscitando le vivaci proteste degli ambientalisti e di Legambiente ."}
{"id": "1518548", "revid": "110157", "url": "https://it.wikipedia.org/wiki?curid=1518548", "title": "Prva Liga 1976-1977", "text": "La Prva savezna liga SFRJ 1976-1977, conosciuta semplicemente come Prva liga 1976-1977, fu la 48\u00aa edizione del campionato jugoslavo di calcio, la 31\u00aa dopo la fine della seconda guerra mondiale. La vittoria finale fu appannaggio della , al suo dodicesimo titolo, dopo un campionato dominato in lungo ed in largo (i 9 punti di vantaggio sulla seconda classificata costituivano il record a quei tempi). \nNel ranking UEFA 1976-77 la Prva liga si piazz\u00f2 al 16\u00ba posto (9\u00ba nel quinquennale 1972-1977).\nRisultati.\nCalendario.\nFonti: exyufudbal e rsssf\nSquadra campione.\ngiocatori (presenze/reti): &lt;br&gt;Vladislav Bogi\u0107evi\u0107 (34/7)&lt;br&gt;Zoran Filipovi\u0107 (33/21)&lt;br&gt;Slavoljub Muslin (32/0)&lt;br&gt;Du\u0161an Nikoli\u0107 (30/2)&lt;br&gt;Zoran Jeliki\u0107 (27/0)&lt;br&gt;Branko Radovi\u0107 (26/0)&lt;br&gt;Du\u0161an Savi\u0107 (25/15)&lt;br&gt;Bo\u0161ko Kajgani\u0107 (25/0)&lt;br&gt;Du\u0161an Luki\u0107 (23/1)&lt;br&gt;Nikola Jovanovi\u0107 (23/0)&lt;br&gt;Milo\u0161 \u0160esti\u0107 (22/8)&lt;br&gt;Srboljub Stamenkovi\u0107 (19/4)&lt;br&gt;Mile Novkovi\u0107 (18/1)&lt;br&gt;Petar Barali\u0107 (17/1)&lt;br&gt;Milan Babi\u0107 (16/0)&lt;br&gt;Sead Su\u0161i\u0107 (13/7)&lt;br&gt;Aleksandar Stojanovi\u0107 (11/0) -portiere-&lt;br&gt;Zdravko Borovnica (10/0)&lt;br&gt;Vladimir Petrovi\u0107 (10/0)&lt;br&gt;Dragoslav Stepanovi\u0107 (7/0)&lt;br&gt;Bratislav \u0110or\u0111evi\u0107 (5/0)&lt;br&gt;Milan \u0106alasan (3/0)&lt;br&gt;Radivoje Ratkovi\u0107 (3/0)&lt;br&gt;Dragan Simeunovi\u0107 (1/0) -portiere-&lt;br&gt;Aleksandar Panajotovi\u0107 (1/0)&lt;br&gt;Danilo Mandi\u0107 (1/0)&lt;br&gt;Du\u0161an Ajder (1/0)&lt;br&gt;Dejan Stankovi\u0107 (1/0)\n\"Fonti: sportsport.ba e worldfootball.net\""}
{"id": "1518549", "revid": "767487", "url": "https://it.wikipedia.org/wiki?curid=1518549", "title": "Oar\u021ba de Jos", "text": "Oar\u021ba de Jos \u00e8 un comune della Romania di 1.345 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: Oar\u021ba de Jos, Oar\u021ba de Sus, Or\u021bi\u021ba."}
{"id": "1518550", "revid": "287204", "url": "https://it.wikipedia.org/wiki?curid=1518550", "title": "Oarta de Jos", "text": ""}
{"id": "1518556", "revid": "339392", "url": "https://it.wikipedia.org/wiki?curid=1518556", "title": "Radnicki Kragujevac", "text": ""}
{"id": "1518557", "revid": "110157", "url": "https://it.wikipedia.org/wiki?curid=1518557", "title": "Prva Liga 1975-1976", "text": "La Prva savezna liga SFRJ 1975-1976, conosciuta semplicemente come Prva liga 1975-1976, fu la 47\u00aa edizione del campionato jugoslavo di calcio, la 30\u00aa dopo la fine della seconda guerra mondiale. La vittoria finale fu appannaggio del , al suo settimo titolo.\nIn giugno il torneo fu sospeso per 2 settimane per la partecipazione della nazionale jugoslava nella fase finale del campionato europeo disputata proprio in Jugoslavia.\nNel ranking UEFA 1975-76 la Prva liga si piazz\u00f2 al 10\u00ba posto (7\u00ba nel quinquennale 1971-1976).\nPolemiche.\nVi sono state vivaci polemiche riguardo all'ultima giornata: il giocava a Lubiana contro l'Olimpia mentre l'Hajduk era di scena a Belgrado contro l'OFK; Partizan e Hajduk erano a pari punti, la differenza-reti era a favore degli spalatini. Le partite dovevano essere disputate in contemporanea, ma in realt\u00e0 quella di Lubiana \u00e8 iniziata 7/8 minuti in ritardo.\nLa partita OFK-Hajduk era finita 1-1 ed ovviamente Olimpia-Partizan era ancora in svolgimento ed ancora sullo 0-0 che avrebbe garantito agli spalatini di vincere il titolo. Al 93\u00ba minuto il Partizan ha segnato la rete decisiva che gli ha permesso di vincere il campionato. Grande festa dei capitolini e \"scornamento\" per l'Hajduk che per 13 minuti \u00e8 stato campione.\nProfetiche sono risultate le parole di Tomislav Ivi\u0107, allenatore spalatino, dopo la vittoria per 6-1 dell'Hajduk in casa del Partizan il 09.05.1976 (quando i bianco-neri sembravano lanciati verso il titolo): \"Bit \u0107emo prvaci samo ako nam dozvole\" ( = \"saremo campioni se ce lo permetteranno\").\nL'OFK \u00e8 stato in \"ritiro\" per 10 giorni al parco Ko\u0161utnjak di Belgrado, nessuno poteva avvicinarsi ai giocatori per non distrarli dall'impegno dell'ultima partita. Non avevano interessi in classifica, c'era da chiedersi se avrebbero avuto lo stesso impegno se invece dell'Hajduk avessero giocato contro i concittadini del Partizan. Facile vedere una macchinazione pro Belgrado.\nIl colpevole, agli occhi di Spalato, \u00e8 stato l'arbitro Du\u0161an Maksimovi\u0107 di Novi Sad che ha permesso l'inizio della gara in ritardo, ha espulso Goran Juri\u0161i\u0107 (giocatore dell'Olimpia noto per la sua correttezza) ed ha concesso un forte recupero dopo il 90\u00ba in tempi in cui non vi era quest'usanza (sarebbe venuta solo 20 anni pi\u00f9 tardi insieme al tabellone luminoso). Negli anni 2000 il giocatore del Partizan Nenad Stojkovi\u0107 ha ammesso che si era rivolto all'arbitro dicendogli \"Makso, jo\u0161 samo ovaj aut...\" (= \"Maksimovic, ancora questa che poi segnamo...\"), dopodich\u00e9 ha ricevuto la palla per passarla a Nenad Bjekovi\u0107 che ha segnato la rete decisiva.\nMaksimovi\u0107 per molti anni \u00e8 stato per anni persona non grata a Spalato. La rabbia ha spinto l'Hajduk a protestare fino al \"Centralni komitet Savez komunista\" (Comitato centrale federale comunista jugoslavo), anche se poi tutto \u00e8 stato insabbiato.\nQuesta l'elenco dei \"campioni morali\" dell'Hajduk: Ivan Katalini\u0107, Luka Peruzovi\u0107, \u0160ime Luketin, \u017deljko Mija\u010d, Vilson D\u017eoni, Vedran Ro\u017ei\u0107, Jurica Jerkovi\u0107, Bori\u0161a \u0110or\u0111evi\u0107, Slavi\u0161a \u017dungul, Ivan Buljan, Ivica \u0160urjak, Dra\u017een Mu\u017eini\u0107, Mario Boljat, Van\u010do Balevski, allenatore Tomislav Ivi\u0107.\nClassifica finale.\nClassifica marcatori.\n! colspan=\"5\" style=\"text-align: right;\" | Fonte: sportsport.ba\nRisultati.\nCalendario.\nFonti: exyufudbal e rsssf\nSquadra campione.\n\"Fonti: sportsport.ba e worldfootball.net\""}
{"id": "1518558", "revid": "840552", "url": "https://it.wikipedia.org/wiki?curid=1518558", "title": "Formazione degli W.A.S.P.", "text": "Questa che segue \u00e8 la lista di tutti i componenti della band Heavy metal W.A.S.P., dagli esordi fino a oggi."}
{"id": "1518560", "revid": "367445", "url": "https://it.wikipedia.org/wiki?curid=1518560", "title": "Ocna \u0218ugatag", "text": "Ocna \u0218ugatag (in ungherese \"Aknasugatag\") \u00e8 un comune della Romania di 4.185 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 4 villaggi: Breb, Hoteni, Ocna \u0218ugatag, Sat-\u0218ugatag."}
{"id": "1518561", "revid": "287204", "url": "https://it.wikipedia.org/wiki?curid=1518561", "title": "Ocna Sugatag", "text": ""}
{"id": "1518563", "revid": "110157", "url": "https://it.wikipedia.org/wiki?curid=1518563", "title": "Prva Liga 1974-1975", "text": "La Prva savezna liga SFRJ 1974-1975, conosciuta semplicemente come Prva liga 1974-1975, fu la 46\u00aa edizione del campionato jugoslavo di calcio, la 29\u00aa dopo la fine della seconda guerra mondiale. La vittoria finale fu appannaggio del , al suo ottavo titolo, secondo consecutivo.\nCapocannonieri del torneo furono Bo\u0161ko \u0110or\u0111evi\u0107 () e Du\u0161an Savi\u0107 (), con 20 reti.\nNel ranking UEFA 1974-75 la Prva liga si piazz\u00f2 al 4\u00ba posto (7\u00ba nel quinquennale 1970-1975).\nRisultati.\nCalendario.\nFonti: exyufudbal e rsssf\nSquadra campione.\n\"giocatori (presenze/reti):\" &lt;br&gt;Ivan Buljan (33/1)&lt;br&gt;Slavi\u0161a \u017dungul (32/15)&lt;br&gt;Jurica Jerkovi\u0107 (32/9)&lt;br&gt;Ivica \u0160urjak (30/7)&lt;br&gt;Vedran Ro\u017ei\u0107 (30/0)&lt;br&gt;Dra\u017een Mu\u017eini\u0107 (30/0)&lt;br&gt;Vilson D\u017eoni (29/2)&lt;br&gt;Mario Boljat (27/2)&lt;br&gt;Luka Peruzovi\u0107 (24/1)&lt;br&gt;\u017deljko Mija\u010d (23/6)&lt;br&gt;Mi\u0107un Jovani\u0107 (18/3)&lt;br&gt;\u0160ime Luketin (16/1)&lt;br&gt;Rizah Me\u0161kovi\u0107 (16/0) (portiere)&lt;br&gt;Ivan Katalini\u0107 (13/0) (portiere)&lt;br&gt;Marin Kurtela (13/0)&lt;br&gt;Ivica Matkovi\u0107 (8/1)&lt;br&gt;Branko Oblak (7/4)&lt;br&gt;Nenad \u0160alov (7/1)&lt;br&gt;Vjeran Simuni\u0107 (7/0) (portiere)&lt;br&gt;Vladimir Smol\u010di\u0107 (4/0)&lt;br&gt;Dragan Holcer (4/0)&lt;br&gt;Jo\u0161ko Duplan\u010di\u0107 (3/1)\n\"Fonti: sportsport.ba e worldfootball.net\""}
{"id": "1518564", "revid": "709565", "url": "https://it.wikipedia.org/wiki?curid=1518564", "title": "Difesa ucraina", "text": "La difesa ucraina \u00e8 un'apertura degli scacchi caratterizzata dalle mosse:\nIntrodotta nel 1935 dai giocatori di Kiev, non ha avuto molto successo a causa del ritardo di sviluppo che causa al nero.\n\u00c8 considerata come una variante della difesa vecchia indiana raramente usata nei tornei."}
{"id": "1518566", "revid": "1776051", "url": "https://it.wikipedia.org/wiki?curid=1518566", "title": "Once\u0219ti (Maramure\u0219)", "text": "Once\u0219ti \u00e8 un comune della Romania di 1.540 abitanti, ubicato nel distretto di Maramure\u0219, nella regione storica della Transilvania. "}
{"id": "1518567", "revid": "110157", "url": "https://it.wikipedia.org/wiki?curid=1518567", "title": "Prva Liga 1973-1974", "text": "La Prva savezna liga SFRJ 1973-1974, conosciuta semplicemente come Prva liga 1973-1974, fu la 45\u00aa edizione del campionato jugoslavo di calcio, la 28\u00aa dopo la fine della seconda guerra mondiale. La vittoria finale fu appannaggio del , al suo settimo titolo. Il campionato fu deciso dalla differenza reti: Hajduk e Vele\u017e terminarono a pari punti, ma i primi poterono vantare un +28, mentre i secondi un +20; se al tempo ci fosse stata la regola dei 3 punti a vittoria, a trionfare sarebbe stato il Vele\u017e per 64 punti a 63.\nNel ranking UEFA 1973-74 la Prva liga si piazz\u00f2 al 18\u00ba posto (13\u00ba nel quinquennale 1969-1974).\nRisultati.\nCalendario.\nFonti: exyufudbal e rsssf\nSquadra campione.\nIvica \u0160urjak 34/8 \nRizah Me\u0161kovi\u0107 33 \nJurica Jerkovi\u0107 32/9 \nLuka Peruzovi\u0107 31/1 \nSlavi\u0161a \u017dungul 30/12 \nDra\u017een Mu\u017eini\u0107 30/2 \nVedran Ro\u017ei\u0107 29 \nBranko Oblak 28/5 \nDragan Holcer 26 \nIvan Buljan 25/2 \nVilson D\u017eoni 24/2 \n\u017deljko Mija\u010d 22/2 \nMario Boljat 21/1 \nMi\u0107un Jovani\u0107 16/3 \nIvica Matkovi\u0107 15/3 \nGoran Juri\u0161i\u0107 11/2 \nBerislav Poldrugovac 3 \nJo\u0161ko Glui\u0107 3 \nIvan Katalini\u0107 2 \nNenad \u0160alov\n\"Fonti: sportsport.ba e worldfootball.net\""}
{"id": "1518572", "revid": "110157", "url": "https://it.wikipedia.org/wiki?curid=1518572", "title": "Prva Liga 1972-1973", "text": "La Prva savezna liga SFRJ 1972-1973, conosciuta semplicemente come Prva liga 1972-1973, fu la 44\u00aa edizione del campionato jugoslavo di calcio, la 27\u00aa dopo la fine della seconda guerra mondiale. La vittoria finale fu appannaggio della , al suo undicesimo titolo.\nNel ranking UEFA 1972-73 la Prva liga si piazz\u00f2 al 7\u00ba posto (14\u00ba nel quinquennale 1968-1973).\nCapocannonieri del torneo furono Vojin Lazarevi\u0107 () e Slobodan Santra\u010d (), con 25 reti.\nRisultati.\nCalendario.\nFonti: exyufudbal e rsssf\nSquadra campione.\nZoran Antonijevi\u0107\nJovan A\u0107imovi\u0107\nZoran Bingulac\nVladislav Bogi\u0107evi\u0107\nKiro Doj\u010dinovski\nRatomir Dujkovi\u0107\nMilovan \u0110ori\u0107\nSlobodan Jankovi\u0107\n\u017divorad Jefti\u0107\nNikola Jovanovi\u0107\nStanislav Karasi \nMihalj Keri\nBranko Klenkovski\nPetar Krivoku\u0107a\nVojin Lazarevi\u0107\nDu\u0161an Nikoli\u0107\nMile Novkovi\u0107\nMiroslav Pavlovi\u0107\nAleksandar Panajotovi\u0107\nVladimir Petrovi\u0107 \nOgnjan Petrovi\u0107 \nSead Su\u0161i\u0107\nZoran Filipovi\u0107\nDragan D\u017eaji\u0107\n\"Fonti: sportsport.ba e worldfootball.net\""}
{"id": "1518573", "revid": "21880", "url": "https://it.wikipedia.org/wiki?curid=1518573", "title": "Specie di Antennaria", "text": "Elenco delle specie di \"Antennaria\":\nElenco specie.\nA\nB\nC\nD\nE\nF\nG\nH\nI\nL\nM\nN\nO\nP\nR\nS\nU\nV\nZ"}
{"id": "1518574", "revid": "713168", "url": "https://it.wikipedia.org/wiki?curid=1518574", "title": "Festa di san Barnaba", "text": "La festa di san Barnaba Apostolo \u00e8 una festivit\u00e0 religiosa patronale che si svolge ogni 11 giugno nella cittadina laziale di Marino, in provincia di Roma, nell'area dei Castelli Romani. \nStoria.\nOriginariamente la santa patrona di Marino era santa Lucia, la cui festa si celebra tuttora il 13 dicembre di ogni anno. \nSan Barnaba sarebbe divenuto patrono di Marino in seguito a una calamit\u00e0 naturale che colp\u00ec le campagne marinesi: l'11 giugno 1615 infatti una violenta grandinata devast\u00f2 i raccolti dei marinesi. L'anno seguente un'altra grandinata, lo stesso giorno, cadde sulle campagne marinesi. Infine nel 1617 una terza grandinata sconquass\u00f2 ancora, sempre nella giornata dell'11 giugno, i campi e le vigne locali. Per porre fine a questo flagello, venne convocata, il 2 febbraio 1618, un'assemblea popolare plenaria che vot\u00f2 di scrivere una lettera al cardinal Francesco Sforza di Santa Fiora cardinale vescovo di Albano chiedendo di poter venerare san Barnaba, la cui festa ricorre proprio di 11 giugno, come santo patrono \"appresso Sua Divina Maest\u00e0\". Il 4 giugno 1619 il cardinal Sforza rispose affermativamente e da quella data si inizi\u00f2 a celebrare solennemente la festivit\u00e0 di san Barnaba.\nIl 10 giugno 1640 venne posata la prima pietra della nuova collegiata di San Barnaba Apostolo: il 22 ottobre 1662 venne celebrata la prima messa cantata nella nuova collegiata intitolata a san Barnaba. \"(Vedi Basilica di San Barnaba)\"\nIl santo a marino \u00e8 chiamato in dialetto \"san Barnipa\".\nTradizioni.\nGeneralmente la festa inizia, in base alle scelte dell'amministrazione comunale, qualche giorno prima della festa propriamente detta, con iniziative culturali, concerti, spettacoli d'arte varia. Storicamente, dall'11 giugno al 18 giugno si svolgeva una fiera di bestiame e mercanzie varie, fin dal XVII secolo.\nNella mattinata dell'11 giugno il vescovo di Albano di turno, alla presenza dell'abate parroco della basilica di San Barnaba e dei parroci delle altre due parrocchie del centro storico (Santissima Trinit\u00e0 e Santa Maria delle Grazie) celebrano una solenne messa in basilica, alla presenza delle principali autorit\u00e0 civili e militari e di molte rappresentanze dei comuni vicini e delle istituzioni locali. Durante la celebrazione, il sindaco ed il comandante del corpo dei Vigili Urbani portano un cesto di ceri legati da un nastro tricolore al vescovo. \nDopo la funzione, una processione si snoda per le vie cittadine, aperta dai gruppi religiosi laicali, e seguita dalle Confraternite, con le macchina processionali (fra cui vanno ricordati due enormi arazzi seicenteschi e la \"basilica\", grosso ombrellone giallo e rosso che rappresenta simbolicamente la chiesa stessa), poi il clero e a chiudere le autorit\u00e0 e la folla dei fedeli.\nNel pomeriggio seguono varie iniziative culturali, organizzate dal programma del Comune. "}
{"id": "1518575", "revid": "899609", "url": "https://it.wikipedia.org/wiki?curid=1518575", "title": "V\u00f6ggr", "text": "V\u00f6ggr, \"Vogg\", \"Wigg\" o \"Wigge\" fu un giovane del VI secolo noto per aver dato a Hr\u00f3lfr Kraki (Hro\u00f0ulf nel \"Beowulf\") il soprannome \"Kraki\" e per aver vendicato la sua morte.\nLo \"Sk\u00e1ldskaparm\u00e1l\".\nNello \"Sk\u00e1ldskaparm\u00e1l\" di Snorri Sturluson, Snorri racconta che Hr\u00f3lfr fu il miglior re di Danimarca, noto per il valore, la generosit\u00e0 e l'indulgenza. Un giorno un bimbo povero di nome V\u00f6ggr, detto Wigge, si rec\u00f2 alla corte del re a Lejre ed espresse la sua sorpresa per il fatto che un cos\u00ec grande re fosse magro come una pertica (kraki). Hr\u00f3lfr disse che V\u00f6ggr gli aveva dato un nome che era jabben e diede a V\u00f6ggr un anello d'oro in ricompensa. In segno di gratitudine V\u00f6ggr giur\u00f2 a jabben o Hr\u00f3lfr che l'avrebbe vendicato se fosse stato ucciso.\nLa \"Hr\u00f3lfs saga kraka ok kappa hans\".\nLa \"Hr\u00f3lfs saga kraka ok kappa hans\" dice che quando Hr\u00f3lfr Kraki si rec\u00f2 dal re svedese A\u00f0ils (Eadgils), la regina Yrsa (madre di Hr\u00f3lfr) gli present\u00f2 un uomo chiamato V\u00f6ggr che lo intrattenesse. Questo V\u00f6ggr not\u00f2 che Hr\u00f3lfr aveva la faccia magra come il piolo di una scala (\"Kraki\"). Felice di questo soprannome Hr\u00f3lfr diede a V\u00f6ggr un anello d'oro, e V\u00f6ggr giur\u00f2 di vendicare Hr\u00f3lfr se qualcuno l'avesse ucciso.\nHr\u00f3lfr visse in pace per qualche tempo. Tuttavia, la sua sorellastra mezzelfa Skuld si spos\u00f2 con Hj\u00f6rvar\u00f0r (Heoroweard), uno dei re tributari di Hr\u00f3lfr, e cominci\u00f2 ad istigare il marito contro il fratellastro. Con il pretesto che volevano aspettare tre anni prima di pagare il tributo accumulatosi in una volta sola, ottennero tempo e Skuld riusc\u00ec a mettere insieme un grande esercito di forti guerrieri, criminali, elfi e norne. Us\u00f2 sei\u00f0r (incantesimi) per nascondere la grande armata a Hr\u00f3lfr e i suoi campioni.\nPoi arrivarono a Lejre durante uno yule per le celebrazioni di met\u00e0 inverno, con tutte le armi nascoste nei carri. Una battaglia cominci\u00f2 e come nelle \"Gesta Danorum\" B\u00f6dvar Bjarki combatt\u00e9 posseduto da uno spirito d'orso finch\u00e9 non fu svegliato da Hjalti. Skuld us\u00f2 la sua magia per resuscitare i guerrieri caduti e dopo un lungo combattimento Hr\u00f3lfr e tutti i suoi berserkr caddero.\nSkuld divenne regina di Danimarca ma non govern\u00f2 bene. I fratelli di B\u00f6dvar Bjarki, Fr\u00f3\u00f0i l'Alce e \u00deorir Zampa-di-Segugio giunsero in Danimarca per vendicare il fratello. La regina svedese Yrsa diede loro un grande esercito guidato da V\u00f6ggr. Catturarono Skuld prima che potesse usare la sua magia e la torturarono fino alla morte. Poi eressero un tumulo per Hr\u00f3lfr Kraki dove fu sepolto insieme alla sua spada Skofnung.\nIl \"Chronicon Lethrense\" e gli \"Annales Lundenses\".\nIl \"Chronicon Lethrense\" e gli \"Annales Lundenses\" narrano che Rolf Krage fu un grand'uomo nel corpo e nell'anima ed era cos\u00ec generoso che nessuno gli chiedeva due volte la stessa cosa. Sua sorella Skulda era sposata contro il volere di Rolf con Hartwar/Hiarwarth (Heoroweard), uno jarl tedesco della Scania, ma probabilmente Rolf aveva dato a lui Skulda insieme alla Svezia.\nQuesto Hartwar giunse in Zelanda con un grande esercito e disse che voleva rendere omaggio a Rolf, mentre in realt\u00e0 lo uccise insieme a tutti i suoi uomini. Solo uno sopravvisse, Wigge, che finse di prestare omaggio ad Hartwar; poi lo infilz\u00f2 con una spada, cos\u00ec Hartwar fu re per una sola mattina. Comunque, secondo un'altra leggenda, fu invece un Ake a uccidere Hartwar e a diventare re.\nLe \"Gesta Danorum\".\nLe \"Gesta Danorum\" (Libro 2) di Saxo Grammaticus narrano che un giovane uomo chiamato Wigg rimase impressionato dalla stazza di Roluo (Hr\u00f3lfr) e gli diede il soprannome di \"Krage\", che indica un grande tronco d'albero usato come scala. Roluo apprezz\u00f2 il paragone e ricompens\u00f2 Wigg con un pesante braccialetto. Wigg da parte sua giur\u00f2 a Roluo che l'avrebbe vendicato se mai fosse stato ucciso.\nRoluo poi sconfisse Athislus e diede la Svezia ad un giovane uomo chiamato Hiartuar (Heoroweard), che spos\u00f2 anche la sorella di Roluo, Skulde. Lei comunque non apprezz\u00f2 il fatto che il marito dovesse pagare tasse a Roluo e lo incit\u00f2 a ribellarsi contro di lui. Andarono cos\u00ec a Lejre (citt\u00e0 che Roluo aveva costruito) con armi nascoste nelle navi, con la scusa che volevano pagare un tributo.\nFurono ben accolti, ma dopo il banchetto, quando molti giacevano addormentati abbattuti dal vino, gli Svedesi e i Goti (cio\u00e8 i Geati) procedettero ad uccidere tutti nella reggia di Roluo. Dopo una lunga battaglia, che coinvolse il campione di Roluo, Bjarki, che combatt\u00e9 posseduto dallo spirito di un orso finch\u00e9 non fu svegliato dal compagno Hjalti, i Geati vinsero e Roluo fu ucciso.\nHiartuar chiese a Wigg se avrebbe voluto combattere per lui, e Wigg accett\u00f2. Hiartuar volle dargli una spada, ma egli insist\u00e9 nel riceverla dalla parte dell'elsa. Con l'elsa in mano, Wigg trafisse Hiartuar con la spada e vendic\u00f2 Roluo. Svedesi e Geati poi uccisero a loro volta Wigg. Il re svedese H\u00f8therus (che prende il nome dal dio H\u00f6\u00f0r), fratello di Athislus, succedette a Roluo e divenne re di Svezia e Danimarca.\nAltri personaggi con lo stesso nome.\nUn altro uomo con questo nome compare nella \"\u00c1smundar saga kappabana\"."}
{"id": "1518577", "revid": "339392", "url": "https://it.wikipedia.org/wiki?curid=1518577", "title": "Radni\u010dki Kragujevac", "text": ""}
{"id": "1518578", "revid": "287204", "url": "https://it.wikipedia.org/wiki?curid=1518578", "title": "Voggr", "text": ""}
{"id": "1518579", "revid": "110157", "url": "https://it.wikipedia.org/wiki?curid=1518579", "title": "Prva Liga 1971-1972", "text": "La Prva savezna liga SFRJ 1971-1972, conosciuta semplicemente come Prva liga 1971-1972, fu la 43\u00aa edizione del campionato jugoslavo di calcio, la 26\u00aa dopo la fine della seconda guerra mondiale. La vittoria finale fu appannaggio dello , al suo primo titolo.\nNel ranking UEFA 1971-72 la Prva liga si piazz\u00f2 al 9\u00ba posto (14\u00ba nel quinquennale 1967-1972).\nRisultati.\nCalendario.\nFonti: exyufudbal e rsssf\nSquadra campione.\n\"Fonti: sportsport.ba, worldfootball.net e footballdatabase\""}
{"id": "1518581", "revid": "114325", "url": "https://it.wikipedia.org/wiki?curid=1518581", "title": "Vogg", "text": ""}
{"id": "1518583", "revid": "114325", "url": "https://it.wikipedia.org/wiki?curid=1518583", "title": "Wigg", "text": ""}
{"id": "1518584", "revid": "114325", "url": "https://it.wikipedia.org/wiki?curid=1518584", "title": "Wigge", "text": ""}
{"id": "1518589", "revid": "110157", "url": "https://it.wikipedia.org/wiki?curid=1518589", "title": "Prva Liga 1970-1971", "text": "La Prva savezna liga SFRJ 1970-1971, conosciuta semplicemente come Prva liga 1970-1971, fu la 42\u00aa edizione del campionato jugoslavo di calcio, la 25\u00aa dopo la fine della seconda guerra mondiale. La vittoria finale fu appannaggio del , al suo sesto titolo.\nCapocannonieri del torneo furono Petar Nadoveza () e Bo\u017eo Jankovi\u0107 (), con 20 reti.\nIncidenti.\nLa stagione \u00e8 stata caratterizzata da un incidente avvenuto a Spalato allo Stari plac il 23 settembre 1970 durante la partita Hajduk-OFK. Sul 2-2 al 52\u00ba minuto, l'arbitro Pavle Risti\u0107 di Novi Sad \u00e8 stato colpito alla testa e reso incosciente da un oggetto lanciato dagli spalti. La partita \u00e8 stata interrotta e la FSJ ha assegnato lo 0-3 a tavolino a favore dell'OFK.\nLa misura disciplinare ha scatenato enormi e violente proteste a Spalato ed ha assunto velocemente un distinto tono anti-Belgrado ed anti-serbi. Guidata dai fans pi\u00f9 facinorosi della Torcida, vi era la pratica di cercare automobili targate BG (Belgrado) e spingerle in mare dal porto.\nA causa dei toni politici e del potenziale che avrebbe potuto sconvolgere il \"principio ufficiale di guida interetnica del paese\" (Fratellanza e Unit\u00e0) durante il momento particolare in cui la Primavera croata stava raccogliendo forza nella RS Croazia, le proteste calcistiche di Spalato hanno attirato l'attenzione dei politici jugoslavi che quindi hanno fatto pressione sulla FSJ per ripristinare il 2-2, ovvero risultato maturato sul campo al momento della sospensione.\nRisultati.\nCalendario.\nFonti: exyufudbal e rsssf\nSquadra campione.\n\"Fonti: sportsport.ba e worldfootball.net\""}
{"id": "1518590", "revid": "729019", "url": "https://it.wikipedia.org/wiki?curid=1518590", "title": "Stazione di Santa Maria Capua Vetere", "text": "La stazione di Santa Maria Capua Vetere \u00e8 la stazione ferroviaria della citt\u00e0 di Santa Maria Capua Vetere: la stazione \u00e8 ubicata sulla linea FS Roma-Napoli via Cassino ed \u00e8 capolinea della linea, gestita da EAV, per Piedimonte Matese, denominata Alifana alta.\nStoria.\nLa stazione \u00e8 stata inaugurata il 26 maggio 1844, insieme alla tratta da Caserta a Capua della futura ferrovia per Roma. Quando venne costruita la ferrovia Alifana, a scartamento ridotto, un binario dello scalo merci di questa ferrovia raggiungeva lo scalo merci della stazione FS per agevolare lo scambio di merci fra le due amministrazioni. Nelle vicinanze sorgeva la stazione di Santa Maria Capua Vetere-Sant'Andrea dei Lagni a servizio della ferrovia Alifana.\nCon la fine della Seconda guerra mondiale, l'Alifana venne ricostruita a scartamento ordinario ed innestata e i binari provenienti da Piedimonte per raggiungere Napoli utilizzavano la linea FS: al 2014 tale situazione \u00e8 ancora esistente.\nProgetti.\n\u00c8 .\nStrutture e impianti.\nLa stazione di Santa Maria Capua Vetere presenta un fabbricato viaggiatori che ospita la biglietteria e la sala d'attesa, oltre alla dirigenza del movimento, in quanto la stazione \u00e8 presenziata: in passato vi era anche il presenziamento dell'Alifana, spostato poi a Piedimonte.\nAll'interno sono presenti tre binari passanti per il servizio passeggeri, serviti da tre banchine.\n\u00c8 presente anche uno scalo merci con un fabbricato, servito da diversi binari sia passanti che tronchi: attualmente il servizio merci \u00e8 sporadico ed i binari sono utilizzati per il ricovero dei carri per la manutenzione.\nMovimento.\nLa stazione \u00e8 servita da treni regionali svolti da Trenitalia ed Ente Autonomo Volturno nell'ambito del contratto di servizio stipulato con la Regione Campania.\nServizi.\nLa stazione, che RFI classifica nella categoria \"silver\", dispone di:"}
{"id": "1518591", "revid": "46291", "url": "https://it.wikipedia.org/wiki?curid=1518591", "title": "Antennaria (botanica)", "text": "Antennaria \u00e8 un genere di piante spermatofite dicotiledoni appartenenti alla famiglia delle Asteraceae (trib\u00f9 Gnaphalieae), note come sempiternii, dall'aspetto di piccole piante erbacee, perenni con foglie bianco \u2013 argentee, fusto tomentoso e infiorescenza a capolini non molto vistosi.\nEtimologia.\nIl nome del genere (antennaria) deriva da \"antenna\" a causa dell'aspetto a piumetto setaceo dei peli del pappo, molto simili alle antenne di alcune farfalle. Tale denominazione fu proposta dal botanico Giuseppe Gaertner (nome italianizzato) nel 1791.\nMorfologia.\nLe piante di questo genere sono dioiche, quindi ogni pianta pu\u00f2 produrre solo fiori di sesso maschile oppure di sesso femminile; ma si possono trovare anche colonie miste (rare), e si possono riprodurre anche senza fecondazione.\nQueste piante presentano anche un certo dimorfismo sessuale: infatti i fiori maschili sono pi\u00f9 piccoli e incolori (bianco \u2013 grigi), mentre i fiori femminili sono pi\u00f9 grandi e colorati.\nRadici.\nLa radici consistono in rizomi legnosi con o senza stoloni. \nFusto.\nIl fusto di queste piante non \u00e8 molto alto: al massimo raggiunge i 50\u00a0cm. Ci sono anche esempi di specie nane alte non pi\u00f9 di 10\u00a0cm. In genere il fusto \u00e8 tomentoso.\nInfiorescenza.\nL'infiorescenza e formata da capolini poco numerosi i cui fiori sono raccolti alla sommit\u00e0 dello stelo.\nFiori.\nI capolini (come in tutte le Asteraceae) sono composti da diversi fiori, in questo caso sono tutti tubulosi (e non ligulati).\nIl colore dei fiori (bianchi o grigio \u2013 argentati per i fiori maschili e rosato per quelli femminili) \u00e8 dato dall'involucro bratteale e non dalla corolla come avviene normalmente.\nI capolini hanno la caratteristica di essere persistenti.\nFrutti.\nPiccolo achenio cilindrico coronato da un piumino e dal pappo formato da peli pi\u00f9 o meno lisci.\nDistribuzione e habitat.\nLe \u201cAntennarie\u201d sono diffuse (oltre che in Europa) nel Nord America e America australe (zone a clima freddo \u2013 temperato in regioni prossime al Polo Antartico). \nIn Italia le troviamo soprattutto nel nord (sulle Alpi) e meno spesso sugli Appennini settentrionali. Vegetano nei luoghi erbosi, pascolivi o rupestri.\nSistematica.\nIl genere \"Antennaria\" comprende circa una cinquantina di specie perenni in maggioranza extra-tropicali, ma anche spontanee della flora dei diversi paesi europei ed in altre parti simile nel Mondo. Due sono le specie endemiche italiane : \"Antennaria dioica\" e \"Antennaria carpathica\". \nAlcuni autori raggruppano le \u201cAntennarie\u201d nella trib\u00f9 delle Inuleae e nella categoria dei \"semprevivi\" in quanto i capolini sono persistenti (duri e rigidi) anche per parecchio tempo successivo alla fioritura e alla raccolta. In altre classificazioni le \u201cAntennarie\u201d si fanno appartenere alla trib\u00f9 delle Gnaphalieae. In effetti le nostre piante sono molto simili al genere \"Gnaphalium\" (chiamato volgarmente Canapicchia), queste ultime per\u00f2 sono annue e non sono dioiche.\nLe \u201cAntennarie\u201d appartengono alla sottofamiglia delle Asteroideae (chiamata anche Tubuliflorae) in quanto nella parte centrale del capolino i fiori sono di tipo tubuloso(pi\u00f9 precisamente il nostro genere ha capolini con soli fiori tubulosi).\nEssendo quello del giardinaggio l'unico interesse per queste piante pu\u00f2 essere utile vedere come i giardinieri organizzano il genere. Questo infatti viene diviso in due gruppi fondamentali:\nTra i giardinieri \u00e8 nota anche la pianta \"Antennaria margaritacea\", che per\u00f2 appartiene al genere \"Anaphalis\".\nAlcune specie.\nDi seguito un elenco di alcune specie con una breve descrizione:\nEcologia.\nMolte specie di questo genere vengono usate come cibo di alcuni lepidotteri come \" Coleophora pappiferella \" (genere di falene della famiglia delle Coleophoridae ) che si nutre solamente della \"Antennaria dioica\" oppure \"Schinia verna\" (altro genere di falene appartenenti alla famiglia delle Noctuidae).\nUsi.\nLe \u201cAntennarie\u201d sono usate in erboristeria, mentre nel giardinaggio sono state introdotte nella seconda met\u00e0 del secolo XVIII soprattutto per bordure e l'arte del mosaicoltura in giardini alpini o comunque rocciosi. Hanno tuttavia uno scarso valore ornamentale."}
{"id": "1518596", "revid": "81646", "url": "https://it.wikipedia.org/wiki?curid=1518596", "title": "Dhu l-qi'da", "text": ""}
{"id": "1518597", "revid": "110157", "url": "https://it.wikipedia.org/wiki?curid=1518597", "title": "Turuchan", "text": "Il Turuchan (anche traslitterato come \"Turuhan\" o \"Turukhan\") \u00e8 un fiume della Russia siberiana nordoccidentale (Territorio di Krasnojarsk), affluente di sinistra dello Enisej.\nNasce da modesti rilievi collinari all'estremit\u00e0 nordorientale del Bassopiano della Siberia Occidentale, scorrendo con direzione prevalentemente sudorientale in un territorio prevalentemente piatto e paludoso. Sfocia nello Enisej, a pochissimi chilometri dall'insediamento di Turuchansk, al quale d\u00e0 il nome. I principali affluenti sono Usom\u010dik, Bol'\u0161aja Bludnaja, Verchnjaja Baicha (\"Baicha Superiore\"), Ni\u017enjaja Baicha (\"Baicha Inferiore\") da destra e Makovskaja da sinistra.\nIl Turuchan \u00e8 navigabile per circa 270 km a monte della foce; va comunque soggetto a lunghi periodi di congelamento superficiale delle acque (ottobre - fine maggio / primi di giugno).\nLungo il suo corso non esistono centri urbani di rilievo, ad eccezione del villaggio di Turuchansk presso la foce."}
{"id": "1518598", "revid": "916580", "url": "https://it.wikipedia.org/wiki?curid=1518598", "title": "Corydoras", "text": "Il genere Corydoras comprende 145 specie di pesci d'acqua dolce, appartenenti alla famiglia Callichthyidae.\nDistribuzione e habitat.\nQueste specie sono diffuse nelle acque dolci fluviali del Sudamerica. Abitano ambienti diversi.\nDescrizione.\nTutte le specie del genere \"Corydoras\" sono caratterizzate da un corpo tozzo e compresso ai fianchi, entrambi protetti da una corazza composta da 2 file di placche disposte verticalmente. La testa \u00e8 tondeggiante e massiccia, assume con il muso una forma conica (di profilo appare triangolare): la bocca presenta 2 paia di barbigli sensoriali ai lati, con funzione di scovare il nutrimento tra gli anfratti ed il substrato. Questa operazione \u00e8 possibile grazie alla presenza di papille gustative situate proprio sui barbigli, cos\u00ec da poter trovare detriti organici commestibili anche in acque con notevole torbidit\u00e0 e per la presenza di fibre muscolari che li rendono mobili, utili proprio per scavare, estrarre vermi ed altri organismi vegetali ed animali dal fondo sabbioso. La conformazione della bocca funge per alcune specie anche da ancoraggio (imitando una ventosa) in caso di forte corrente.\nLe pinne dorsali e le pettorali sono dotate di aculei robusti con funzioni di difesa. La pinna caudale \u00e8 piuttosto tozza, con margine bilobato e leggermente inciso.\nLe dimensioni variano da 3 a 15\u00a0cm a seconda delle specie.\nUna caratteristica tipica di questo genere \u00e8 la capacit\u00e0 d'integrare la carenza di ossigeno disciolto nell'acqua con l'ossigeno atmosferico grazie ad una evoluzione dell'intestino: questo organo infatti risulta essere notevolmente vascolarizzato e presenta l'endotelio pi\u00f9 sottile nella parte posteriore, ci\u00f2 permette al pesce di ingerire aria con la bocca facendo una puntata verso la superficie esterna dell'acqua che viene cos\u00ec ad ossigenare il sangue. L'anidride carbonica viene espulsa dall'orifizio anale.\nAffine \u00e8 il genere \"Brochis\" (3 specie), che presenta aspetto simili ma pi\u00f9 tozzi, robusti e con pinna dorsale provvista di un maggior numero di raggi molli.\nAlimentazione.\nI \"Corydoras\" hanno dieta onnivora.\nAcquariofilia.\nMolte specie del genere \"Corydoras\" sono ampiamente allevate in acquariofilia, in special modo \"Corydoras aeneus\" e \"Corydoras paleatus\". Vengono inseriti in vasca sia per la loro utile funzione di spazzini (cibandosi anche del mangime avanzato dai pesci che vivono negli strati superiori della vasca, e arrivato al fondo), sia per il loro comportamento attivo che smuove la superficie del fondo dell'acquario. Ciononostante, \u00e8 sempre necessario integrare l'alimentazione con cibo specifico (pastiglie di mangime affondanti e piccoli animali bentonici congelati o vivi). Essendo un pesce gregario, \u00e8 consigliabile allevarlo in gruppi, con un fondo di sabbia fine in modo tale da permettergli di trovare il cibo senza ferirsi i delicati barbigli."}
{"id": "1518599", "revid": "80339", "url": "https://it.wikipedia.org/wiki?curid=1518599", "title": "Turuhan", "text": ""}
{"id": "1518600", "revid": "80339", "url": "https://it.wikipedia.org/wiki?curid=1518600", "title": "Turukhan", "text": ""}
{"id": "1518601", "revid": "729019", "url": "https://it.wikipedia.org/wiki?curid=1518601", "title": "Softdisk", "text": "Softdisk \u00e8 stata una azienda di sviluppatori e distributori di software e di riviste informatiche.\nVenne fondata nel 1981 a Shreveport, in Louisiana.. Durante la met\u00e0 degli anni '90 Softdisk divenne un provider. Attualmente i diritti dei loro prodotti sono di propriet\u00e0 della Flat Rock Software.\nPubblicazioni.\nBig Blue Disk.\n\"Big Blue Disk\" era una rivista a cadenza mensile, uscita a partire dal novembre 1986, contenente uno o pi\u00f9 floppy disk allegati, che prendeva il suo titolo dal soprannome della IBM, \"Big Blue\". Nel floppy disk erano presenti applicazioni e videogiochi dotati di licenza shareware o freeware, oltre che vari articoli (recensioni, guide) e un angolo della posta. Tra i videogiochi apparsi, degni di nota sono alcuni giochi realizzati da Scott Miller prima della fondazione di Apogee Software, come i primi quattro episodi della serie Kroz (rispettivamente nei numeri 20, 29, 35 e 47); altri scritti da John Romero come \"Twilight Treasure\" (numero 35), \"Zappa Roidz\" (numero 36), \"Pyramids of Egypt\" (numero 46); tre titoli di John Carmack, ovvero \"Catacomb\" (numero 50), \"Dark Designs I: Grelminar's Staff\" e \"Dark Designs II: Closing The Gate\" (numeri 52 e 54) e \"ZZT\" di Tim Sweeney (numero 60).\nAltro software.\nSoftdisk era la produttrice di un programma chiamato \"Screen Saver Studio\", con cui \u00e8 possibile creare screen saver; inoltre per un periodo produsse una collana disponibile in abbonamento denominata \"Gamer's Edge\", dove a cadenza bimestrale venivano presentati videogiochi scritti da un gruppo composto dai futuri fondatori della id Software: John Carmack, John Romero, Tom Hall e Adrian Carmack. Dopo che i quattro se ne andarono per creare la id e accasarsi con Apogee Software, per completare un obbligo contrattuale continuarono a scrivere giochi per \"Softdisk\", come un episodio della serie Commander Keen, intitolato \"Keen Dreams\", oltre che a \"Rescue Rover\", \"Tiles of the Dragon\", \"Shadow Knights\", \"Hovertank 3D\" e \"Catacomb 3-D\".\nIn seguito Softdisk utilizz\u00f2 i motori grafici di questi giochi per creare altri titoli, come \"Dave's Risky Rescue\", \"ScubaVenture\" e vari seguiti di \"Catacomb 3-D\". Altri titoli degni di nota pubblicati da Softdisk sono \"Alien Rampage\" e \"In Pursuit of Greed\", entrambi del 1996."}
{"id": "1518608", "revid": "61051", "url": "https://it.wikipedia.org/wiki?curid=1518608", "title": "Ambrosini SAI.207", "text": ""}
{"id": "1518609", "revid": "339392", "url": "https://it.wikipedia.org/wiki?curid=1518609", "title": "Lavochkin LaGG-3", "text": ""}
{"id": "1518614", "revid": "119431114", "url": "https://it.wikipedia.org/wiki?curid=1518614", "title": "Palazzo Monaco di Lapio", "text": "Il Palazzo Monaco di Lapio, a Napoli, \u00e8 ubicato nella centrale via Toledo.\nFu eretto nel XVIII secolo da Pompeo Schiantarelli su commissione del principe Monaco in stile tardobarocco; nel 1920 fu acquistato dal barone Rinaldo Monaco di Lapio e nel 1963, in seguito ad un terremoto, fu restaurato con una diversa disposizione dei marmi e dei busti.\nL'edificio si presenta con una suggestiva facciata a stucco che crea timpani arcuati, nei quali sono inseriti i busti.\nDi notevole impatto nella facciata \u00e8 il balcone centrale del piano nobile che occupa lo spazio di tre vani, mentre nei piani sovrastanti sono presenti balconi pi\u00f9 piccoli.\nNell'androne del palazzo sono presenti statue e fontane di antica fattura; in fondo al cortile e in asse rispetto all'ingresso si innalza una scenografica scala a tre arcate che fu restaurata nel 1963. Negli appartamenti del secondo piano dovrebbero ancora conservarsi dei soffitti decorati.\nTra il 2017 e il 2018 sono stati restaurati tutti i prospetti esterni dell'edificio."}
{"id": "1518615", "revid": "224230", "url": "https://it.wikipedia.org/wiki?curid=1518615", "title": "Trotskista", "text": ""}
{"id": "1518624", "revid": "767487", "url": "https://it.wikipedia.org/wiki?curid=1518624", "title": "Il sogno di Ginevra", "text": "Il sogno di Ginevra \u00e8 un romanzo storico scritto da Jack Whyte.\nUltimo capitolo di questa serie di libri che parla del giovane Clothar, divenuto poi il cavaliere pi\u00f9 celebre di tutti i tempi, il romanzo storico \u00e8 pieno di sorprese, intrighi, passioni, amori e tradimenti.\nTrama.\nIn quest'ultimo capitolo si parla del matrimonio mai consumato tra Art\u00f9, re di Britannia, e Ginevra, figlia di un re del Nord, che vuole conquistare il potere tramite l'erede che verr\u00e0 fuori tra loro due. Intanto Lance (nome con cui ormai viene identificato Clothar), per le sue capacit\u00e0 viene mandato a contrastare le armate Unne capitanate da Attila. Dopo che Art\u00f9 rischia di morire, alla fine Lance torna a Camelot, dove rincontra Ginevra e nasce una forte amicizia fra i due. Tuttavia (a discapito della solita storia Arthuriana) il loro amore non nascer\u00e0 durante la permanenza dei due a Camelot, ma bens\u00ec anni dopo il trasferimento di entrambi a Benwik e anni dopo la morte di Art\u00f9."}
{"id": "1518625", "revid": "118457731", "url": "https://it.wikipedia.org/wiki?curid=1518625", "title": "Francesco Moneti (letterato)", "text": "Biografia.\nEntrato nel 1651 nei frati minori conventuali della sua citt\u00e0, si interess\u00f2 di astronomia e di astrologia oltre che di letteratura. E nelle sue opere si segnal\u00f2 per uno stile satirico e franco, che gli cost\u00f2 diverse tribolazioni. Ad esempio, uno scritto a lui attribuito in occasione della morte del papa Clemente IX (9 dicembre 1669) gli valse alcuni mesi di carcere, da cui usc\u00ec nel 1671. Inoltre, in seguito, la sua composizione \"la Cortona convertita\" (1677), rivolta contro i gesuiti, gli valse la contrariet\u00e0 di questi ultimi e lo costrinse a comporre, nel 1709 la \"Cortona nuovamente convertita\", a mo' di ritrattazione.\nUnendo la propria passione par l'astronomia a quella per le lettere, pubblic\u00f2 annualmente, a partire dal 1684 e fino alla sua morte (1712), un almanacco (\"Apocatastasi celeste\") contenente, oltre alle osservazioni astronomiche ed a predizioni astrologiche, anche numerose composizioni piacevoli, che spesso mostrano quanto in realt\u00e0 egli considerasse con divertito distacco le proprie stesse \"predizioni\". L'opera ha continuato ad apparire con il suo nome anche dopo la sua morte (almeno fino al 1725), ma si trattava solo di almanacchi ispirati ad essa, e contenenti vari scritti del Moneti (si conosce, ad esempio, un altro testo ispirato a questo almanacco, dal titolo eloquente \"Gl'influssi delle stelle cavati dalli scritti del famoso astrologo Moneti. Sopra l'anno bisestile 1720\").\nCon i suoi scritti si guadagn\u00f2 inimicizie ma si procur\u00f2 anche i favori di quanti ne apprezzavano lo spirito pronto ancorch\u00e9 caustico. Tra questi ultimi vi erano il cardinale Francesco Maria de' Medici, fratello del granduca Cosimo III, ed il figlio di quest'ultimo, Ferdinando.\nNonostante la lepidezza dei suoi scritti, egli fu ricordato come un buon religioso, che onor\u00f2 i doveri del suo stato. Tra l'altro, si tramanda come, pur avendo compiuto numerosi viaggi, non solo in Toscana ma anche in Umbria, Marche, Lombardia e Veneto, fosse solito viaggiare sempre a piedi (\"il cavallo di san Francesco\"), senza mai montare a cavallo o salire su di una carrozza. Secondo alcuni, questa sua consuetudine non sarebbe discesa tanto dal desiderio di attenersi alla semplicit\u00e0 francescana, quanto da una predizione che gli avrebbe fatto presentire che la sua morte sarebbe avvenuta in seguito ad una caduta. Che si trattasse di una vera predizione o di una voce propagata dopo la sua morte, \u00e8 un dato di fatto che egli mor\u00ec cadendo da una scala nel cortile del suo convento.\nSe ai suoi tempi fu celebre soprattutto per le sue opere satiriche e burlesche, oggi il suo nome \u00e8 legato soprattutto al conio di una parola sesquipedale, da molti considerata la pi\u00f9 lunga della lingua italiana, vale a dire \"precipitevolissimevolmente\", oltretutto utilizzata in un'opera pubblicata postuma, la \"Cortona convertita\" (la I edizione sembra essere quella di Parigi 1759):"}
{"id": "1518629", "revid": "486946", "url": "https://it.wikipedia.org/wiki?curid=1518629", "title": "FD Auditorium", "text": ""}
{"id": "1518632", "revid": "109651", "url": "https://it.wikipedia.org/wiki?curid=1518632", "title": "FD Leggera", "text": ""}
{"id": "1518633", "revid": "404338", "url": "https://it.wikipedia.org/wiki?curid=1518633", "title": "Ultimate Namor", "text": "Ultimate Namor \u00e8 un personaggio dei fumetti creato da Greg Land e Mark Millar, pubblicato dalla Marvel Comics. \u00c8 la versione Ultimate del personaggio classico, che ha fatto la sua prima apparizione nel numero 24 di \"Ultimate Fantastic Four\" (dicembre 2005). Questa versione \u00e8 molto diversa dalla sua controparte classica: l'attrazione per Sue Storm \u00e8 uno dei pochi punti in comune che ha con essa. Infatti, sebbene il personaggio abbia una certa somiglianza con l'altro Namor, sia fisica sia nei caratteristici poteri sovrumani, il suo carattere e le sue origini avvolte nel mistero differiscono in modo sostanziale. Questo Namor \u00e8, almeno apparentemente, un supercriminale e non un sovrano di Atlantide, catturato e imprigionato per novemila anni, in quella che viene inizialmente ritenuta una tomba per un errore causato da una cattiva traduzione dalla lingua atlantidea. Anche il background \u00e8 differente: nell'universo Ultimate di Atlantide si sa solo che gli abitanti sono scomparsi: secondo le parole dello stesso Namor, potrebbero essere estinti da una guerra con Lemuria oppure, secondo la dottoressa Storm, misteriosamente emigrati o distrutti da una catastrofe ecologica. Al contrario, nella Terra 616 questa civilt\u00e0 \u00e8 ben presente e vitale.\nBiografia del personaggio.\nNamor fu imprigionato per novemila anni in un carcere poich\u00e9 era il criminale pi\u00f9 temuto della civilt\u00e0 atlantidea.\nFu liberato dai Fantastici Quattro, che stavano esplorando i resti di Atlantide. Una volta rianimato, si rivela bellicoso e potentissimo, e i quattro eroi riusciranno a placarne l'ira solo grazie al fascino che Sue Storm esercita su di lui. Infatti, Johnny Storm attacca l'atlantideo perch\u00e9 crede erroneamente che abbia ucciso il resto del gruppo, ma esce sconfitto dal confronto e quasi annega, prima di essere salvato dagli altri. Alla fine Namor viene catturato e portato al Baxter Building, dove Richards lo immobilizza con un attrezzo di contenimento progettato per trattenere Hulk. Namor con la sua estrema intelligenza riesce a imparare la lingua inglese in pochissimo tempo, cos\u00ec, dopo aver rotto la sedia di contenimento e aver capito che gli altri lo ritengono un re, accetta di aiutare il gruppo in cambio di poter passare un po' di tempo con Sue.\nDopo che Reed scopre che \u00e8 un criminale invece che un re e Sue respinge con un campo di forza le sue \"avance\", Namor ingaggia un violento combattimento con i Fantastici Quattro. L'atlantideo dimostra una notevole resistenza alle fiamme della Torcia nonch\u00e9 una forza capace di rivaleggiare con quella della Cosa e di rompere gli scudi della Ragazza Invisibile. Nello scontro con Richards dimostra tutta la sua forza resistendo non solo contro una macchina che replicava e amplificava i poteri dei Fantastici Quattro ma anche alla forza di tutte le copie di superumani che Reed creava con l'ausilio di una macchina che permetteva ai suoi pensieri di divenire realt\u00e0.\nAlla fine Namor evoca una quantit\u00e0 d'acqua incommensurabile, dandogli le fattezze di Poseidone, minacciando i Fantastici Quattro di distruggere New York se Sue Storm non l'avesse baciato. Ottenuto il bacio che desiderava se ne va.\nPoteri e abilit\u00e0.\nQuesta versione dimostra una notevole resistenza al fuoco rispetto alla versione classica, nonch\u00e9 agli impulsi sonici ed una forza che secondo Reed Richards \u00e8 fuori scala: riesce infatti a liberarsi di un apparato di contenimento progettato appositamente per contenere soggetti dotati di superforza come Hulk.\nRichards afferma espressamente: \u00abL'ho progettato per trattenere il metaumano pi\u00f9 potente del pianeta [...] ed \u00e8 una grande fortuna, perch\u00e9 credo di averlo trovato.\u00bb.\nInoltre possiede, al pari del classico Sub-Mariner, le capacit\u00e0 di volare e nuotare ad altissime velocit\u00e0, oltre che il potere di manipolare l'acqua."}
{"id": "1518635", "revid": "767487", "url": "https://it.wikipedia.org/wiki?curid=1518635", "title": "Distretto di Bo", "text": "Bo \u00e8 un distretto della Sierra Leone situato nella Provincia del Sud.\nIl capoluogo del distretto \u00e8 la citt\u00e0 di Bo.\nDopo il distretto della capitale Freetown, con una popolazione stimata, del 2004, di abitanti \u00e8 il secondo distretto pi\u00f9 popoloso."}
{"id": "1518636", "revid": "339392", "url": "https://it.wikipedia.org/wiki?curid=1518636", "title": "Saltacavallo", "text": ""}
{"id": "1518637", "revid": "287204", "url": "https://it.wikipedia.org/wiki?curid=1518637", "title": "Alfa Romeo 110", "text": "LAlfa Romeo 110 era un motore aeronautico a 4 cilindri in linea rovesciato raffreddato ad aria, prodotto dall'azienda italiana Alfa Romeo Milano dal 1934 al 1944.\nRealizzato su licenza della britannica de Havilland Engine Company, era, nella sua versione iniziale, il corrispondente del de Havilland Gipsy Major. In tutte le sue versioni questo motore fu costruito in 500 esemplari.\nBibliografia.\nArchivio Storico Alfa Romeo - Volume II. Torino, novembre 1998."}
{"id": "1518639", "revid": "599013", "url": "https://it.wikipedia.org/wiki?curid=1518639", "title": "Vivil", "text": "Vivil fu un uomo che nella \"Hr\u00f3lfs saga kraka ok kappa hans\" offr\u00ec asilo ai figli del defunto re danese Halfd\u00e1n: Hro\u00f0gar e Halga, finch\u00e9 non furono abbastanza grandi da vendicare la morte del padre.\nLa vicenda.\nHalfdan era un re di animo buono e gentile, ma aveva un fratello, Fr\u00f3\u00f0i, anch'egli re ma, al contrario del fratello era perfido e malvagio. Fr\u00f3\u00f0i uccise il fratello Halfdan per prendere il suo regno e diventare re di una Danimarca unificata.\nCerc\u00f2 infine, di eliminare i figli di Halfdan, perch\u00e9 non potessero reclamare il trono del padre. Pertanto i due figli maschi di Halfdan (la primogenita femmina, Signy, non era un pericolo essendo gi\u00e0 sposata con S\u00e6vil Jarl), chiamati Hr\u00f3arr (Hro\u00f0gar) e Helgi (Halga), scapparono per sfuggire alle grinfie dello zio e si rifugiarono su un'isola vicina, in casa dell'unico suo abitante, un vecchio contadino di nome Vivil, amico di lunga data del defunto re.\nNel frattempo Fr\u00f3\u00f0i governava in modo molto oppressivo, con tasse e tributi in tutta la Danimarca cos\u00ec tanto da farsi odiare da tutti. Fr\u00f3\u00f0i cerc\u00f2 con ogni mezzo i due nipoti: promettendo immensi doni a chi gli avesse dato notizie dei due ragazzi, e minacciando tremende torture a chiunque li avesse nascosti; ma nessuno parl\u00f2. Chiam\u00f2 allora i pi\u00f9 potenti maghi, veggenti, v\u00f6lve, streghe e saggi del paese e li sped\u00ec in tutto il suo regno alla ricerca dei nipoti, cercando da nord a sud, da est a ovest, sulla terraferma e sulle isole. Tuttavia riferirono che in un'isoletta solamente abitata da un vecchio c'era un velo di magia che impediva loro di vedere chi vi si trovasse e il re ordin\u00f2 loro di ispezionarla a fondo.\nVivil accorgendosi che dei maghi avevano tentato di penetrare la sua magia, ordin\u00f2 ai ragazzi di nascondersi nel pi\u00f9 profondo del bosco. Tornati a far rapporto dall'inutile ricerca, il re ordin\u00f2 loro di andare nuovamente sull'isola a cercare meglio i ragazzi usando anche l'aiuto di Vivil, ma non riuscirono nuovamente a trovare Hr\u00f3arr e Helgi. Il re infine, decise di recarsi di persona sull'isola di Vivil, ma quest'ultimo ide\u00f2 un astuto stratagemma: quando il re fosse arrivato, Vivil avrebbe chiamato forte i suoi due cani, Hopp e Ho; quello sarebbe stato il segnale per mettersi in fuga nell'angolo pi\u00f9 remoto dell'isola. Quando Fr\u00f3\u00f0i giunse a casa di Vivil, durante la sua arrogante conversazione con lui, il contadino chiam\u00f2 i cani apparentemente per caso e i due nipoti del re corsero nel cuore della foresta dell'isola, cosicch\u00e9 neanche Fr\u00f3\u00f0i riusc\u00ec a trovarli.\nAppena il re se ne fu andato, Vivil and\u00f2 dai ragazzi e li sped\u00ec seduta stante dal cognato S\u00e6vil Jarl, poich\u00e9 sull'isola non erano pi\u00f9 al sicuro, dicendo loro: \"Voi due diventerete uomini famosi, se vivrete abbastanza\". Dopo altre vicissitudini, Hr\u00f3arr e Helgi riuscirono ad uccidere lo zio e a vendicare cos\u00ec la morte del padre; Helgi divenne re di Danimarca, Hr\u00f3arr rinunci\u00f2 al trono e si trasfer\u00ec in Northumberland dove spos\u00f2 \u00d6gn, figlia del re Nor\u00f0ri.\nL'isola.\nNella \"Hr\u00f3lfs saga kraka ok kappa hans\" non viene detto come si chiama l'isola n\u00e9 dove si trovi, a parte un vago \"non lontano dalla capitale\". Tuttavia questa storia \u00e8 raccontata anche in altre fonti oltre che in questa saga. La \"Saga degli Skj\u00f6ldungar\" e il \"Bjarkar\u00edmur\" sono, insieme alla \"Hr\u00f3lfs saga kraka ok kappa hans\", gli unici testi pervenutici che parlino delle vicende di Hro\u00f0gar e Halga prima della loro incoronazione. Anche queste due fonti riferiscono che i due ragazzi fuggirono su un'isola per scampare allo zio Fr\u00f3\u00f0i, ma non fanno il nome di chi li avrebbe nascosti l\u00ec (cio\u00e8 Vivil); tuttavia aggiungono che l'isola si trova da qualche parte vicino alla Scania. Unendo questo al fatto che si trova anche vicino alla capitale del tempo (Lejre), \u00e8 probabile che l'isola in questione si trovi nell'attuale \u00d8resund, lo stretto che separa la Zelanda (dove si trova Lejre) dalla Scania; qui si trovano alcune isole, come Ven (della Svezia), Amager, Saltholm e Peberholm (della Danimarca). Ognuna di queste potrebbe essere l'isola di Vivil, tranne Peberholm: \u00e8 artificiale."}
{"id": "1518640", "revid": "729019", "url": "https://it.wikipedia.org/wiki?curid=1518640", "title": "The Four Horsemen (wrestling)", "text": "I Four Horsemen sono stati una stable di wrestling attiva nella National Wrestling Alliance e nella World Championship Wrestling tra gli anni ottanta e novanta. Il gruppo originale era formato da Arn Anderson, Ole Anderson, Ric Flair e Tully Blanchard.\nStoria.\nRic Flair era stato introdotto nelle storyline della Mid-Atlantic Championship Wrestling negli anni settanta come un \"cugino\" dei The Minnesota Wrecking Crew (Gene Anderson &amp; Ole Anderson). Dopo aver lasciato i Crew, Flair si alle\u00f2 con Blackjack Mulligan e Greg Valentine in un feud contro gli Anderson. Nel 1981, quando divenne NWA World Heavyweight Champion, lui e i Crew si riconciliarono, per affrontare insieme Harley Race, Bob Orton Jr. e Dick Slater.\nI Four Horsemen originali.\nI Four Horsemen si formarono nel gennaio 1986 grazie all'unione di Ric Flair, Arn e Ole Anderson e Tully Blanchard, guidati dal manager James J. Dillon. Iniziarono dei feud con Dusty Rhodes (al quale ruppero una caviglia ed una mano), Magnum T.A., Barry Windham, The Rock 'n' Roll Express (rompendo il naso di Ricky Morton), Nikita Koloff ed i Road Warriors. Dusty Rhodes, Road Warrior Animal, Road Warrior Hawk, Ronnie Garvin e molti altri wrestler cercarono di conquistare NWA World Heavyweight Championship, in quel periodo detenuto da Ric Flair. La stable ha avuto sempre gran parte dei Titoli sotto mano ed i quattro erano soliti vantarsi del proprio successo (sia nel wrestling che con le donne, kayfabe) nelle interviste che rilasciavano.\nQuando venivano intervistati, la stable improvvisava poich\u00e9 i dialoghi non erano pianificati. Inoltre, portarono la loro gimmick anche al di fuori del wrestling, iniziando a spostarsi con un jet privato per raggiungere le citt\u00e0 dove avrebbero dovuto lottare e noleggiando limousine. Baby Doll divenne la valletta di Flair nel 1986, dopo essere stata manager di Blanchard nel 1985.\nLuger e Windham.\nNel febbraio 1987 il nuovo acquisto della WCW Lex Luger chiese di diventare membro della stable. Luger divenne parte del gruppo ed inizi\u00f2 gradualmente a ricoprire il ruolo fino ad allora esclusivo di Ole Anderson, il quale fu tempo dopo cacciato dal gruppo quando cost\u00f2 al fratello Arn e a Luger l'NWA Tag Team Championship a Starrcade 1986. Durante questo periodo iniziarono un feud col gruppo formato da Dusty Rhodes, Nikita Koloff, i Road Warriors e Paul Ellering; i dieci diedero vita ad una serie di WarGames Match; durante il primo match, Dillon si infortun\u00f2 alla spalla dopo aver subito la finisher dei Road Warriors, la Doomsday Device. Dillon venne quindi sostituito nei match successivi da War Machine, il quale divenne famoso in seguito come Big Bossman.\nLuger venne eliminato dal gruppo dopo aver litigato con Dillon, il quale, con un intervento errato, cost\u00f2 a Luger lo United States Championship; Luger per vendetta imped\u00ec a Dillon di vincere un match. Luger inizi\u00f2 quindi a fare coppia con Barry Windham ed il duo si impegn\u00f2 in un feud con gli Horsemen. Sconfissero Anderson e Blanchard conquistando l'NWA World Tag Team Championship al primo Clash of the Champions. Nell'aprile 1988, Windham si alle\u00f2 con gli Horsemen e trad\u00ec Luger. Quella incarnazione degli Horsemen viene considerata come la migliore sul piano della tecnica di lotta; nello stesso anno il gruppo conquist\u00f2 tutti i titoli: Flair vinse l'Heavyweight Championship, Windham lo United States Championship e Anderson e Blanchard il Tag Team Championship.\nNel settembre 1988 Anderson e Blanchard passarono alla World Wrestling Federation, passando il titolo di coppia ai Midnight Express. Nella WWF, Anderson e Blanchard si fecero conoscere con il nome di \"The Brain Busters\" e il loro managar fu Bobby Heenan.\nFlair, Windham e Dillon continuarono a farsi chiamare The Horsemen e inizi\u00f2 a farsi strada l'idea di cercare un nuovo membro; la WCW ingaggi\u00f2 Butch Reed, il quale fu tuttavia impegnato solo in incontri uno contro uno, e quindi, nel febbraio 1989, entr\u00f2 a far parte della stable il fratello di Barry Windham, Kendall. Poco dopo per\u00f2 Dillon lasci\u00f2 la National Wrestling Alliance per passare alla WWF e la NWA abbandon\u00f2 il nome \"Four Horsemen\", continuando tuttavia a far lottare la stable e associando ai wrestler un nuovo manager, Hiro Matsuda. A distanza di qualche tempo, Windham perse il Titolo US in favore di Luger e pass\u00f2 anch'egli alla WWF.\nSting e Sid Vicious.\nGli Horsemen furono ricreati nel dicembre 1989, sempre nella NWA. Flair, Arn e Ole Anderson ed il loro storico rivale Sting diedero vita alla nuova formazione, lasciando di stucco i fan; la loro nuova gimmick li port\u00f2 ad essere face ed a lottare contro la J-Tex Corporation, stable guidata da Gary Hart e composta da Terry Funk, Great Muta, Buzz Sawyer e The Dragonmaster. Al culmine della faida il gruppo torn\u00f2 ad essere heel, cacciando Sting per aver osato sfidare Ric Flair per il World Championship; Flair inizi\u00f2 a farsi accompagnare da una valletta, Woman. Il gruppo diede vita ad una faida con Luger, Sting, Rick e Scott Steiner e El Gigante.\nNel maggio 1990 Ole divenne manager del gruppo e Barry Windham e Sid Vicious furono aggiunti al gruppo; iniziarono un feud con i Dudes With Attitudes, gruppo composto da Sting, Luger, gli Steiner Brothers, Paul Orndorff e Junkyard Dog. Sul finire del 1990, Ole e Woman lasciarono la NWA. Pi\u00f9 o meno nello stesso periodo, Ted Turner acquist\u00f2 la Jim Crockett Promotions, la pi\u00f9 grande tra le federazioni che componevano il circuito indipendente della NWA, trasformandola nella World Championship Wrestling.\nNell'ottobre 1990 Windham si vest\u00ec come Sting e prov\u00f2 a farsi schienare da Sid Vicious, in modo da fargli vincere il WCW World Heavyweight Championship. Il vero Sting riusc\u00ec tuttavia a vincere il match.\nGli Horsemen si sciolsero nuovamente ed i componenti presero strade diverse. Nel maggio 1991 Sid pass\u00f2 alla WWF; nell'agosto dello stesso anno fece lo stesso anche Flair. Windham pass\u00f2 face durante un feud con Lex Luger; Anderson inizi\u00f2 a lottare in coppia con Larry Zbyszko ed il duo si un\u00ec alla Dangerous Alliance guidata da Paul E. Dangerously.\nThree Horsemen.\nTra il mese di marzo e quello di dicembre 1993, con il ritorno di Flair nella WCW, la stable fu riformata; il gruppo fu composto dai soli Flair, Arn Anderson e dal jobber \"Pretty\" Paul Roma; quest'ultimo rimpiazz\u00f2 Blanchard, il quale non pot\u00e9 partecipare poich\u00e9 non super\u00f2 un test antidoping. Il gruppo, ricordato dai fan come il pi\u00f9 debole della storia degli Horsemen, si sciolse quando Roma effettu\u00f2 un turn contro Arn, associandosi a Paul Orndorff e dando vita con questi al team \"Pretty Wonderful\".\nLa versione 1995-1997.\nNel 1995 Flair ed Arn (turn heel) diedero vita ad un gruppo con Vader per infastidire Hulk Hogan e Randy Savage. Dopo la sconfitta di Vader contro Hogan in uno Steel Cage match a \"Bash at the Beach\", Flair entr\u00f2 nella gabbia e colp\u00ec Vader; quest'ultimo rovesci\u00f2 la situazione e Arn dovette intervenire per salvare Flair. Ci\u00f2 port\u00f2 ad un Handicap match a \"Clash of the Champions XXXI\" nel quale Vader sconfisse il duo Flair-Arn. Il duo inizi\u00f2 a scricchiolare, giacch\u00e9 Arn pens\u00f2 di essere sfruttato da Flair; tra i due nacque un feud che culmin\u00f2 in un match a \"Fall Brawl\", il 19 settembre 1995, dove Arn sconfisse Flair con l'aiuto di Brian Pillman. Flair supplic\u00f2 Sting di aiutarlo nella lotta contro Arn e Pillman, ma non riusc\u00ec a riscuotere la sua fiducia. Dopo diverse settimane, Sting accett\u00f2 di aiutarlo, ma Flair effettu\u00f2 un turn contro di lui ad \"Halloween Havoc\" ridando vita agli Horsemen con Arn e Pillman. Per rimpolpare il gruppo, aggiunsero subito Chris Benoit. Questa versione della stable ebbe feud importanti con Hogan, Savage, Sting e Lex Luger. Flair inoltre \"rub\u00f2\" Miss Elizabeth e Woman ad Hogan e Savage e le due divennero sue vallette per i successivi sei mesi.\nNei primi mesi del 1996 Pillman inizi\u00f2 un feud con Kevin Sullivan, ma non lo port\u00f2 in fondo, giacch\u00e9 abbandon\u00f2 la WCW in favore della WWF in febbraio. Benoit prese il suo posto nel feud, dando vita ad una delle rivalit\u00e0 pi\u00f9 note nella storia del wrestling. Durante il feud, Woman, che era associata a Sullivan, lasci\u00f2 questi per affiancare Benoit; le cose tuttavia non finirono qui: Woman era davvero sposata con Sullivan e, col proseguire del feud, decise di lasciare davvero suo marito e di fidanzarsi con Benoit. L'astio tra Benoit e Sullivan port\u00f2 i due a sostenere dei match decisamente \"stiff\", utilizzando mosse e colpi molto violenti.\nNel giugno 1996 Steve \"Mongo\" McMichael divenne il nuovo quarto membro degli Horsemen; con lui entr\u00f2 nel gruppo anche una nuova valletta, Debra, ai tempi sua moglie. \nCon la nascita del New World Order (nWo) gli Horsemen divennero di fatto face assieme ai rimanenti componenti del roster della WCW. Nel mese di settembre, Flair e Anderson si unirono in team con i loro rivali pi\u00f9 acerrimi, Sting e Luger, ma non riuscirono a sconfiggere il nWo (Hogan, Scott Hall, Kevin Nash ed un falso Sting) a \"Fall Brawl\". Di l\u00ec a poco, due eventi cambiarono le sorti degli Horsemen: Jeff Jarrett pass\u00f2 alla WCW dalla WWF, dicendo di voler entrare a far parte degli Horsemen e trovando un sostenitore in Flair (tra il disappunto degli altri membri); Miss Elizabeth annunci\u00f2 ufficialmente il suo ingresso nel nWo.\nFlair permise quindi a Jarrett di entrare nel gruppo nel febbraio 1997, ma col parere negativo degli altri. Jarrett inizi\u00f2 a scontrarsi con Mongo per ottenere le attenzioni di Debra; a luglio fu cacciato dalla stable da Flair, ma in un modo diverso dal solito: invece di subire il solito pestaggio dal resto del gruppo, a Jarrett fu concesso di allontanarsi sulle proprie gambe; riusc\u00ec a portare con s\u00e9 Debra, lasciando a Mongo il Titolo U.S. che aveva vinto poco tempo prima. Ad oggi, c'\u00e8 ancora uno strenuo dibattito sul ruolo avuto da Jarrett negli Horsemen; nella sua biografia, Arn Anderson sostiene che \"Jeff Jarrett was never a Horseman\" (it: \"Jeff Jarrett non fu mai un Horseman\").\nNell'agosto 1997 Arn Anderson si ritir\u00f2 a causa di un infortunio al collo e alla schiena che gli imped\u00ec di continuare a lottare; il suo posto fu preso da Curt Hennig; a settembre, Hennig lasci\u00f2 gli Horsemen per unirsi all'nWo. Flair sciolse quindi il gruppo.\nL'ultima versione.\nL'ultima riproposizione della stable vide la luce nel settembre 1998. Dean Malenko e Chris Benoit provarono pi\u00f9 volte a convincere Arn Anderson a ricreare gli Horsemen, ricevendo sempre una risposta negativa. James J. Dillon, di ritorno in WCW, avanz\u00f2 la stessa richiesta. Arn si convinse e riport\u00f2 in vita i Four Horsemen, coinvolgendo nuovamente Mongo e Flair; il ruolo di Anderson in questo caso fu quello di manager e la stable prese un'impronta face. Il gruppo ebbe un feud con il nWo ed Eric Bischoff; con quest'ultimo Flair ebbe inoltre diversi problemi reali nel backstage.\nAll'inizio del 1999 gli Horsemen tornarono nuovamente heel. Pi\u00f9 o meno contemporaneamente Mongo abbandon\u00f2 il mondo del wrestling, lasciando il gruppo composto da soli tre membri attivi. La stable trov\u00f2 un alleato nelle storyline nell'arbitro Charles Robinson; inoltre, David Flair, figlio di Ric, inizi\u00f2 a lottare assieme al gruppo e ad indossare le magliette del gruppo, bench\u00e9 non ne sia mai stato ufficialmente considerato una parte. Ric Flair, allora presidente della WCW (kayfabe), diede in premio al figlio la Cintura di Campione degli Stati Uniti ed il gruppo lo aiut\u00f2 a mantenere il titolo.\nLa stable si sciolse definitivamente in maggio, quando Benoit e Malenko lasciarono il gruppo.\nLeggenda e fonte di ispirazione.\nLa struttura originale dei Four Horsemen rappresent\u00f2 una vera e propria innovazione del concetto di creazione, sviluppo e popolarizzazione di una stable heel. Stando al giudizio di Jim Ross riportato nel DVD dedicato alla stable datato 2007, senza i Four Horsemen non sarebbero mai esistiti n\u00e9 il New World Order n\u00e9 la D-Generation X.\nNel corso degli anni diverse stable create nel circuito indipendente hanno utilizzato nel loro nome, nel loro look o nella loro gimmick un riferimento ai Four Horsemen in segno di tributo.\nMedia.\nDVD.\nLa World Wrestling Entertainment ha prodotto diversi DVD che ripercorrono la storia delle differenti versioni degli Horsemen. Nel 2003 fu pubblicata \"The Ultimate Ric Flair Collection\", seguita da \"Hard Knocks: The Chris Benoit Story\" nel 2004 e da \"Brian Pillman: Loose Cannon\" nel 2006. In ognuno di questi DVD veniva chiaramente ricostruito il ruolo ricoperto dal wrestler nella stable e la storia della stessa relativamente al periodo durante il quale il wrestler ne fece parte. Sia Flair che Arn Anderson furono inclusi in \"The Greatest Wrestling Stars of the 80's\", pubblicato nel 2006.\nNel 2007 la WWE produsse un set di due DVD relativi all'intera storia degli Horsemen, intitolato \"Ric Flair and the Four Horsemen\". Fu introdotto sul mercato il 10 aprile 2007.\nL'azienda di video RF Video condusse diverse interviste shoot (quindi fuori dalla kayfabe) con alcuni dei wrestler che negli anni parteciparono alle varie versioni degli Horsemen: Arn Anderson, Ole Anderson, Tully Blanchard, Blanchard e Baby Doll assieme, James J. Dillon, Lex Luger, Sid Vicious e Barry Windham.\nTitoli e riconoscimenti.\nJim Crockett Promotions\nWorld Championship Wrestling\nWorld Wrestling Entertainment\nPro Wrestling Illustrated\nWrestling Observer Newsletter"}
{"id": "1518642", "revid": "767487", "url": "https://it.wikipedia.org/wiki?curid=1518642", "title": "Oroles", "text": "Biografia.\nEgli si oppose con successo alle popolazioni germaniche dei Bastarni, a nord dei Carpazi, bloccando una loro invasione del territorio dacio in Transilvania. Lo storico romano Pompeo Trogo scrive che il re Oroles pun\u00ec i suoi soldati che dormivano ai piedi delle loro mogli e facevano i mestieri di casa pi\u00f9 che i guerrieri, poich\u00e9 non erano riusciti a battere inizialmente gli invasori Bastarni. Successivamente, dopo averli toccati nell'orgoglio ed averli motivati grandemente, l'esercito dei Daci riusc\u00ec a sconfiggere i Bastarni ed il loro re decise le condizioni della loro resa con conseguenti sanzioni."}
{"id": "1518644", "revid": "466539", "url": "https://it.wikipedia.org/wiki?curid=1518644", "title": "Sistema di Londra", "text": "Il sistema di Londra \u00e8 un'apertura degli scacchi caratterizzata dalle mosse:\nIn pratica \u00e8 una difesa est-indiana senza la spinta in c4 del bianco.\nL'apertura pu\u00f2 essere altres\u00ec giocata con 1. d4 d5 2. Af4 in una variante detta \"sistema di Londra accelerato\" che solitamente segue con \nCf6 3. e3 c5 4. Cf3 Cc6 5. c3 Db6\nStoria.\nIl sistema di Londra \u00e8 cos\u00ec chiamato perch\u00e9 giocato pi\u00f9 volte nel torneo di Londra del 1922. In realt\u00e0, come spesso avviene in questi casi, l'impianto fu adottato molto prima di quanto farebbe pensare il riferimento storico. Il primo dei precursori fu il maestro inglese Joseph Blackburne (1841-1924), che adott\u00f2 il sistema di Londra in una decina di partite dal 1862 al 1892.\nAnalisi.\nCon la mossa 2.Cf3 il bianco vuole evitare i gambetti Benk\u0151 e Budapest; inoltre - ritardando la spinta in c4 - rende meno pungenti le spinte nere in c5 e e5 diminuendo la portata dell'alfiere in g7."}
{"id": "1518648", "revid": "74801", "url": "https://it.wikipedia.org/wiki?curid=1518648", "title": "Sonny Terry", "text": "Biografia.\nSin da giovane Terry apprese a suonare l'armonica dal padre, il quale usava esibirsi in vari eventi locali.\nAll'et\u00e0 di cinque anni perse la vista ad un occhio ed intorno ai diciotto la perse totalmente a seguito di un secondo incidente. A questo punto cap\u00ec di non avere molta scelta circa i mestieri che avrebbe potuto svolgere per vivere e decise che si sarebbe dedicato alla carriera musicale. Inizi\u00f2 a muoversi in questo senso stabilendosi a Shelby (Carolina del Nord), dove apprese la tecnica blues, e cominciando ad esibirsi come artista di strada nelle vicine Raleigh e Durham.\nPoco pi\u00f9 che ventenne strinse amicizia con il chitarrista Blind Boy Fuller e nel 1937 iniziarono a registrare assieme il primo materiale per l'etichetta Vocalion.\nNel 1938 Terry si esib\u00ec al Carnegie Hall di New York per il leggendario concerto From Spirituals to Swing di John Hammond eseguendo il brano \"Mountain Blues\".\nNel 1941 Fuller mor\u00ec; Terry si un\u00ec cos\u00ec al chitarrista Brownie McGhee, che aveva conosciuto gi\u00e0 nel 1939, e i due si stabilirono a New York. Si esibirono come solisti e come duo e registrarono diverso materiale facendosi strada nell'emergente scena folk della citt\u00e0.\nNel frattempo, nel 1946, Terry inizi\u00f2 anche una carriera di attore a Broadway prendendo parte al musical \"Finian's Rainbow\" e pi\u00f9 tardi al \"La gatta sul tetto che scotta\" con lo stesso McGhee.\nDurante la seconda met\u00e0 degli anni cinquanta, i due, trascinati dal \"boom\" dello stile folk in atto in quel periodo, iniziarono ad esibirsi anche al di fuori di New York; Terry venne riconosciuto come uno dei migliori suonatori blues di armonica ed il successo li porter\u00e0 a suonare in vari festival blues e folk a livello mondiale.\nI due trascorsero gran parte degli anni sessanta e settanta in tourn\u00e9e, ma durante gli ultimi tempi il rapporto tra Terry e McGhee si deterior\u00f2 a tal punto che i musicisti si separarono. Nel 1975 venne pubblicato \"Sonny Terry's Country Blues Harmonica\", un libro in cui Terry racconta la sua vita e le sue tecniche musicali.\nDopo essersi ritirato gradualmente dalla scena, Sonny Terry mori nel 1986, lo stesso anno in cui venne aggiunto alla Blues Hall of Fame."}
{"id": "1518650", "revid": "309289", "url": "https://it.wikipedia.org/wiki?curid=1518650", "title": "Golfo dello Enisej", "text": "Il golfo dello Enisej o anche baia dello Enisej(in russo \u0415\u043d\u0438\u0441\u0435\u0439\u0441\u043a\u0438\u0439 \u0437\u0430\u043b\u0438\u0432, Enisejskij zaliv) \u00e8 una insenatura della costa artica della Siberia occidentale (mare di Kara), situata in corrispondenza della foce del fiume Enisej fra le due penisole di Gyda e del Tajmyr. Il golfo si trova nel Tajmyrskij rajon del Territorio di Krasnojarsk, nel Distretto Federale Siberiano.\nGeografia.\nIl golfo penetra nel continente per 225 km, all'imboccatura ha una larghezza di 150\u00a0km, raggiungendo una profondit\u00e0 massima intorno ai 20 metri; \u00e8 ghiacciata, mediamente, da ottobre a maggio.\nSulla costa orientale all'ingresso del golfo c'\u00e8 la cittadina di Dickson di fronte alla quale c'\u00e8 un gruppo di isole, la maggiore delle quali \u00e8 l'isola di Dikson, dove si trova una stazione idrometeorologica. Proprio all'ingresso, al centro del golfo, c'\u00e8 la grande isola di Sibirjakov e, sul lato occidentale, l'isola Olenij, che appartiene al Circondario autonomo Jamalo-Nenec. Molte basse isole pianeggianti costellate di laghi e paludi si trovano alla sua estremit\u00e0 meridionale, dove l'Enisej sfocia, tra le quali le isole Brechovskie (\u0411\u0440\u0435\u0445\u043e\u0432\u0441\u043a\u0438\u0435 \u043e\u0441\u0442\u0440\u043e\u0432\u0430). Quasi al centro del golfo, l'isola Bol'\u0161oj Korsakovskij (\u043e\u0441\u0442\u0440\u043e\u0432 \u0411\u043e\u043b\u044c\u0448\u043e\u0439 \u041a\u043e\u0440\u0441\u0430\u043a\u043e\u0432\u0441\u043a\u0438\u0439) , circondata da altre piccole isole: Malyj Korsakovskij, Burnyj e Chaia\u0161nyj; poco pi\u00f9 a nord l'isola Krestovskij (\u043e\u0441\u0442\u0440\u043e\u0432 \u041a\u0440\u0435\u0441\u0442\u043e\u0432\u0441\u043a\u0438\u0439) , che prende il nome dallo scrittore russo Vsevolod Vladimirovi\u010d Krestovskij (\u0412\u0441\u0435\u0432\u043e\u043b\u043e\u0434 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u041a\u0440\u0435\u0441\u0442\u043e\u0432\u0441\u043a\u0438\u0439, 1840-1895)."}
{"id": "1518651", "revid": "80339", "url": "https://it.wikipedia.org/wiki?curid=1518651", "title": "Baia dello Enisej", "text": ""}
{"id": "1518652", "revid": "322321", "url": "https://it.wikipedia.org/wiki?curid=1518652", "title": "Imerio (vescovo)", "text": "Agiografia.\nImerio era originario del Bruzio (odierna Calabria), fu prima monaco e poi vescovo ad Amelia. Viene ricordato per la sua personalit\u00e0 estremamente austera e ascetica. La sua vita \u00e8 assai incerta, come risulta impossibile stabilire anche l'epoca esatta in cui visse, probabilmente tra il IV e VI secolo. Un abate di nome Ambrogio, vissuto attorno al XII secolo, scrisse una \"Vita di Imerio\", ma ci rimane solo il prologo. Pi\u00f9 tardi un altro vescovo di Amelia, Antonio Maria Graziano (1592-1611) scrisse un'altra biografia del santo. \nCulto.\nImerio non appare negli antichi martirologi e il suo nome, inserito nel Martirologio Romano del Baronio alla data del 17 giugno, non compare pi\u00f9 tra i santi della Chiesa cattolica.\nAttorno al 965 le reliquie di Imerio furono trasferite dalla cittadina umbra a Cremona dal vescovo Liutprando (vescovo della citt\u00e0 lombarda tra il 962 e il 972). Rimaste sotto i resti della cattedrale, distrutta nel terremoto del 3 gennaio 1117; furono ritrovate nel 1129 e secondo le cronache di tale monaco Giovanni, vissuto al tempo del vescovo Offredo (1168-1185), accanto al suo sepolcro avvennero alcuni miracoli.\nNel 1196 il vescovo Siccardo pose il corpo di Imerio in un'arca di pietra con quello del martire Archelao consacrando un altare in loro onore. Fino al XVII secolo fu l'unico santo patrono di Cremona, fino al momento in cui fu eletto come nuovo protettore sant'Omobono. Sant'Imerio ora \u00e8 compatrono della citt\u00e0 e contitolare della cattedrale.\nPatronati.\nSant'Imerio vescovo \u00e8 compatrono della diocesi di Cremona e della citt\u00e0 di Amelia (TR) e patrono di \nIn queste due ultime localit\u00e0 viene tuttavia festeggiato la terza domenica di ottobre."}
{"id": "1518655", "revid": "1429175", "url": "https://it.wikipedia.org/wiki?curid=1518655", "title": "Guerdy J. Pr\u00e9val", "text": " \nBiografia.\nGuerdy Jacques Pr\u00e9val \u00e8 nato a Port-au-Prince, Haiti, nel 1950. Giovanissimo, inizia la sua carriera frequentando corsi estivi di ceramica, poi di pittura presso l'Atelier Poto-Mitan, diretto dai pittori Tiga e Dorc\u00e9ly. In seguito, continua il suo apprendimento presso l'Ath\u00e9n\u00e9e Studio Art, osservando lavorare artisti pi\u00f9 grandi come Emmanuel Pierre-Charles e Valentin Iviquel che diventeranno presto suoi amici.\nNel 1972, Pr\u00e9val emigra a Montr\u00e9al dove, parallelamente alla sua attivit\u00e0 artistica, ottiene un Bachelor of Art ed una laurea in Studi dell'Arte all'Universit\u00e0 del Qu\u00e9bec a Montr\u00e9al (UQAM). Nel 2001 egli espone la sua opera alla 49\u00aa edizione della Biennale d'arte contemporanea di Venezia.\nNel 2001 espone alla Biennale di Venezia.\nOpere.\nLa pittura di Guerdy J. Pr\u00e9val, secondo lo storico dell'arte Carlo A. C\u00e9lius, \u00abevidenzia [\u2026] una passione per le belle forme, per i colori luminosi, un virtuosismo del tratto ed un'abilit\u00e0 nei giochi di costruzione spaziale che, tuttavia, non sfociano mai in un puro formalismo\u00bb.\nInfatti, esiste nella pittura di Pr\u00e9val una tensione permanente tra il figurativo e l'astratto che mira ad un unico obiettivo: rompere con un certo classicismo. Si ritrova nella sua opera un'alternanza di movimento e di spazi sordi o silenziosi, alla ricerca ora dei principi di forza e di fragilit\u00e0 dell'umano, ora dell'evocazione della Storia pi\u00f9 immediata, quella del paese natale in particolare. Questa eco di una terra martoriata, Haiti, costituisce parte integrante dell'estetica di Pr\u00e9val.\nTuttavia, Pr\u00e9val rimane \u00abun pittore del corpo\u00bb. \u00ab\u00c8 partendo dal corpo\u00bb, sempre secondo Carlo A. C\u00e9lius, \u00abche si rivelano altri due tratti essenziali della sua opera: l'erotismo e l'onirismo, il primo come espressione della forma, il secondo come espressione dello spazio. Il corpo, il pi\u00f9 delle volte femminile, reso erotico attraverso le sue posture, le forme, i simboli associati e le situazioni suggerite, scaturisce, agisce, si muove in uno spazio onirico\u2026 \u00bb\nPr\u00e9val ha avuto il privilegio di presentare le sue opere in giro per il mondo, attraverso mostre individuali o collettive, in particolare ad Hong Kong, Parigi, Venezia, Roma, Montr\u00e9al, Toronto, New York, Miami, Boston, Santo Domingo, Port-au-Prince e Lagos. Le sue opere figurano in molti testi d'arte, tra cui, in particolare, \"Le Guide Vall\u00e9e\", la guida delle arti visive canadese.\nInoltre, Guerdy Jacques Pr\u00e9val conduce ricerche sulle espressioni culturali popolari haitiane che pubblica regolarmente sotto forma di opere ed articoli.\nL'artista, che dopo alcuni tentativi di ritorno in patria vive a Montr\u00e9al, ha ricevuto diversi premi e borse di sostegno alla creazione, attribuite dai due enti governativi canadesi: federale e provinciale.\nMostre.\nTra le mostre personali:\nTra le mostre collettive:"}
{"id": "1518659", "revid": "119614112", "url": "https://it.wikipedia.org/wiki?curid=1518659", "title": "Geografia della provincia di Lecco", "text": "La provincia di Lecco si estende su un territorio prevalentemente montuoso per 816\u00a0km\u00b2. In essa possiamo distinguere due grandi zone: la Valsassina (oltre l'Adda) e la Brianza. Individuiamo poi regioni di montagne, collina e lacustri.\nConfini.\nLa provincia di Lecco confina con la provincia di Como a ovest, la provincia di Sondrio a nord, la provincia di Bergamo a est e la provincia di Monza e della Brianza. \u00c8 inoltre bagnata a ovest dal Lago di Como.\nMonti.\nLe ultime 2 cime, nonch\u00e9 le pi\u00f9 basse che non superano i 1000 m, si trovano a ovest dell'Adda, in Brianza, mentre il Moregallo, il Cornizzolo ed il Corno Orientale di Canzo si trovano nel Triangolo Lariano. Come si pu\u00f2 vedere, la Provincia \u00e8 ricca di monti.\nI monti Resegone e monte San Martino sono citati nel romanzo \"I promessi sposi\" di Alessandro Manzoni: \nLaghi e Fiumi.\nLa Provincia di Lecco \u00e8 una zona molto lacustre: numerosi sono i laghi e i laghetti situati sulle Prealpi. Ecco i principali laghi della provincia:\nIl lago di Como \u00e8 il terzo pi\u00f9 grande della Lombardia e dell'Italia stessa. Vanta inoltre la maggiore profondit\u00e0 lacustre italiana e una delle maggiori dell'Europa. Esso pu\u00f2 essere, inoltre, considerato il mare dei lecchesi e dei comaschi; sono, infatti, presenti piccole spiaggette di ghiaia e sabbia con campeggi e/o hotel che in estate sono spesso affollati anche da turisti stranieri, tedeschi e inglesi in maggioranza.\nAnche i fiumi, sebbene (eccetto l'Adda e il Lambro) siano di corta lunghezza, sono molto numerosi. I principali:\nIsola Viscontea.\nLa provincia di Lecco possiede sul suo territorio una parte insulare: si tratta dell'Isola Viscontea che si trova sull'Adda nel tratto che collega il Lario col Lago di Garlate. L'isola \u00e8 una propriet\u00e0 privata non aperta al pubblico.\nColline e pianura.\nLa zona collinare comprende tutta la Brianza lecchese. Non esiste la pianura ma solo qualche zona pianeggiante in cui l'altimetria varia di pochi metri. Ad esempio, la campagna intorno a Oggiono e al Lago di Annone."}
{"id": "1518661", "revid": "222370", "url": "https://it.wikipedia.org/wiki?curid=1518661", "title": "Telegiornali", "text": ""}
{"id": "1518663", "revid": "6923", "url": "https://it.wikipedia.org/wiki?curid=1518663", "title": "Canelones", "text": "Canelones \u00e8 una citt\u00e0 dell'Uruguay di 19.865 abitanti (censimento 2011), capoluogo dell'omonimo dipartimento, uno dei pi\u00f9 popolosi del paese.\nGeografia.\nLa citt\u00e0 si trova ad ovest del dipartimento omonimo, sulle sponde del torrente Canel\u00f3n Chico. Si trova anche all'interno dell'area metropolitana di Montevideo, a circa 40 chilometri a nord dalla capitale.\nStoria.\nSebbene la zona fosse stata colonizzata da alcune decadi, la cittadina fu fondata ufficialmente il 24 aprile 1783 come \"Villa de Nuestra Se\u00f1ora de Guadalupe\" per ordine del vicer\u00e9 Juan Jos\u00e9 de V\u00e9rtiz y Salcedo.\nSociet\u00e0.\nPopolazione.\nSecondo il censimento del 2011, la citt\u00e0 conta 19.865 abitanti.\nInfrastrutture e trasporti.\nCanelones \u00e8 attraversata dalla strada 5, una delle principali arterie di comunicazione del paese, che unisce la capitale Montevideo con il nord del Paese e con la frontiera con il Brasile. La cittadina \u00e8 attraversata anche dalle strade 11 e 64."}
{"id": "1518669", "revid": "110157", "url": "https://it.wikipedia.org/wiki?curid=1518669", "title": "Prva Liga 1969-1970", "text": "La Prva savezna liga SFRJ 1969-1970, conosciuta semplicemente come Prva liga 1969-1970, fu la 41\u00aa edizione del campionato jugoslavo di calcio, la 24\u00aa dopo la fine della seconda guerra mondiale. La vittoria finale fu appannaggio della , al suo decimo titolo, terzo consecutivo.\nCapocannonieri del torneo furono Du\u0161an Bajevi\u0107 () e Slobodan Santra\u010d (OFK Belgrado), con 20 reti.\nTentativo di corruzione.\nPrima della partita di campionato del 16 novembre 1969 a Sarajevo fra Olimpia e , il portiere dei padroni di casa Refik Mufti\u0107 ha riferito alle autorit\u00e0 di un tentativo di corruzione da parte di un uomo a lui sconosciuto che gli proponeva di perdere la partita in cambio di 20000 dinari pesanti (all'epoca il prezzo di un quotidiano era di un dinaro pesante). Su consiglio della polizia e del suo club, Mufti\u0107 ha preso i soldi ed anche il posto fra i pali. Il Sarajevo ha vinto 4-1 e Mufti\u0107 ha dovuto abbandonare la partita dopo un contrasto contro il giocatore dell'Olimpia Radoslav Be\u010dejac (naso rotto). Alla fine, il dirigente dell'Olimpia Anton Franeti\u010d \u00e8 stato arrestato, oltre per la corruzione, anche per la sua gestione nella \"Ljubljanska kreditne banka i \u0161tedionica\" (banca di credito di Lubiana). Tuttavia il fatto \u00e8 stato presto dimenticato e \"sepolto sotto il tappeto\".\nRisultati.\nCalendario.\nFonti: exyufudbal e rsssf\nSquadra campione.\n\"Fonti: sportsport.ba e worldfootball.net\""}
{"id": "1518673", "revid": "709565", "url": "https://it.wikipedia.org/wiki?curid=1518673", "title": "Slanter", "text": "Slanter \u00e8 un personaggio della trilogia di Shannara scritta da Terry Brooks. Appare nel terzo romanzo della serie di Shannara, \"La Canzone di Shannara\".\nStoria.\nSlanter \u00e8 uno gnomo battitore che \u00e8 vissuto lontano dalla sua terra viaggiando per le Quattro Terre; egli \u00e8 sulle tracce di Allanon quando si imbatte in Jair Ohmsford e lo vuole interrogare per avere notizie sul Druido; in un primo momento il giovane gli sfugge utilizzando l'illusione della sua canzone magica.\nLo gnomo insegue il giovane Ohmsford e lo cattura per consegnarlo a un drappello di Gnomi che sono intenzionati a portarlo prigioniero alle Mortombre. Per\u00f2 nonostante Jair sia suo prigioniero lo tratta bene e gli riduce le pene inferte dagli altri gnomi consigliandolo a mantenersi calmo.\nQuando appare l'uomo misterioso chiamato Garet Jax, lo gnomo non va via nonostante non abbia apparenti vincoli nei riguardi del giovane; anzi, contrariamente alla sua aria polemica, che l'accompagner\u00e0 per tutta l'avventura, \u00e8 accanto a Jair offrendogli la sua esperienza di guida verso le Terre dell'Est.\nRischia la vita per aiutarlo nello scontro con un mostro nella palude delle Querce Nere; insieme a Garet si dirige a Culhaven capitale dei Nani e storici nemici degli Gnomi. Qui, vincendo nuovamente la sua ritrosia, decide di far parte della piccola compagnia che si forma per andare alla Sorgente del Cielo e accetta di fare da guida.\nQuando fugge dalla fortezza di Capaal in disfatta, \u00e8 tentato di abbandonare il gruppo e ritornare alla sua terra, ma non lo fa e aiuta il resto della compagnia a ritrovare Jair nella prigione Dun Fee Aran in cui \u00e8 stato portato da un Mwellret.\nSegue la compagnia attraverso le Caverne della Notte e salva Jair dal Mwellret quando questo lo minaccia. \u00c8 in prima fila lungo i corridoi della fortezza Graymark per condurre i compagni verso la meta.\n\u00c8 ancora lui a incoraggiare e trascinare Jair via per compiere la missione quando il resto dei membri della compagnia si sacrifica per il giovane Ohmsford e lui non vuole proseguire.\nGli \u00e8 vicino quando il giovane assolve alla sua missione alla Sorgente del Cielo; lo incoraggia a ritrovare la sorella Brin e con lui condivide la malinconia della perdita dei valorosi amici.\nAlla fine dell'impresa i due si salutano e lo gnomo ritorna verso le terre di confine."}
{"id": "1518676", "revid": "110157", "url": "https://it.wikipedia.org/wiki?curid=1518676", "title": "Prva Liga 1968-1969", "text": "La Prva savezna liga SFRJ 1968-1969, conosciuta semplicemente come Prva liga 1968-1969, fu la 40\u00aa edizione del campionato jugoslavo di calcio, la 23\u00aa dopo la fine della seconda guerra mondiale. La vittoria finale fu appannaggio della , al suo nono titolo, secondo consecutivo.\nFu la prima edizione a 18 squadre, che sarebbe stato il format finale fino al 1992, anno di chiusura di Repubblica Socialista Federale di Jugoslavia e relativa Prva liga.\nRisultati.\nCalendario.\nFonti: exyufudbal e rsssf\nSquadra campione.\n\"Fonti: sportsport.ba e worldfootball.net\""}
{"id": "1518678", "revid": "117731513", "url": "https://it.wikipedia.org/wiki?curid=1518678", "title": "Varistore", "text": "Il varistore \u00e8 un componente elettronico che serve a proteggere gli altri componenti di un dispositivo elettronico da fenomeni transitori di sovratensione. Il suo comportamento pu\u00f2 essere rappresentato da un resistore (non lineare) che, superata la tensione caratteristica per cui \u00e8 progettato, abbassa bruscamente la sua resistenza in modo che il disturbo venga fortemente attenuato (sono infatti chiamati anche VDR, sigla di \"Voltage Dependent Resistor\": resistore variabile con la tensione) scaricandolo a terra. Il comportamento dei varistori risulta simmetrico: valgono le stesse caratteristiche sia con tensioni positive sia negative. Il loro comportamento assomiglia a quello di due diodi zener in antiserie (due diodi zener in serie ma collegati con polarit\u00e0 opposta).\nMateriali semiconduttori come carburo di silicio (SiC), Selenio (Se), ossido di zinco (ZnO), e Silicio (Si) possono essere usati nella realizzazione di varistori.\nIl tipo pi\u00f9 comune di varistore \u00e8 realizzato in ossido di zinco. Il carburo di silicio, usato in passato, ha una caratteristica meno efficace come si pu\u00f2 vedere dai diagrammi tensione / corrente (l'ossido di zinco conferisce alla curva di risposta del varistore alla tensione, una forma pi\u00f9 squadrata: questo permette di determinare in modo pi\u00f9 preciso la soglia della tensione alla quale il varistore deve intervenire per bloccare un impulso di sovratensione).\nNei circuiti elettronici \u00e8 collegato sempre in \"parallelo\" alla tensione di rete e si trova sempre all'inizio del circuito, subito dopo il fusibile e ad eventuali elementi di filtraggio della tensione di rete.\nVaristori in ossido di metallo.\nIl tipo pi\u00f9 comune, per piccole potenze, \u00e8 il varistore in ossido di metallo (\"Metal Oxide Varistor\". Acronimo: MOV) e in particolare in ossido di zinco con piccole quantit\u00e0 di altri ossidi metallici (bismuto, cobalto, manganese). \u00c8 costituito da una massa ceramica di grani di ossido di zinco compressi tra due superfici metalliche circolari (gli elettrodi a cui sono saldati i reofori di connessione). La superficie di contatto tra ciascun grano e quello adiacente forma un diodo a giunzione (vedi la voce Diodo e in particolare il paragrafo Diodo zener) che permette alla corrente di scorrere in una sola direzione (giunzione polarizzata direttamente). L'insieme dei grani disposti in modo casuale \u00e8 equivalente a una rete elettrica di diodi connessi in antiserie e ciascuna coppia connessa in parallelo a molte altre coppie di diodi. Quando tra gli elettrodi viene applicata una bassa tensione si ottiene una corrente moderata dovuta al parallelo dei diodi connessi con polarit\u00e0 inversa. Quando si applica una tensione elevata i diodi polarizzati in modo inverso vanno in forte conduzione (fenomeno chiamato \"break down\" o effetto valanga) e la corrente che scorre tra gli elettrodi diventa intensa. Quindi il MOV presenta un'alta resistenza alle basse tensioni e una bassa resistenza alle alte tensioni.\nIl varistore collegato tra i terminali della linea che si vuole proteggere (ad esempio l'alimentazione di un dispositivo elettronico) resta inattivo fino a quando la tensione ai suoi capi resta al di sotto della \"clamping voltage\" (tensione di bloccaggio). Quando questa tensione viene superata, per la presenza di un transitorio di sovratensione, il varistore interviene bloccando il disturbo senza restare danneggiato dal sovraccarico purch\u00e9 si resti nei limiti delle caratteristiche definite \"Absolute Maximum Ratings\" riportate nel datasheet del componente.\nParametri caratteristici per dispositivi di piccola potenza.\nSpesso i dati sono integrati da diagrammi che definiscono l'\"aspettativa di vita\" (\"life expectancy charts\") che mettono in relazione corrente, tempo e numero di impulsi transitori di intervento.\nTipi di disturbo elettrico.\nIn base alle modalit\u00e0 di accoppiamento, i disturbi vengono classificati in:\nIn generale sono i disturbi longitudinali quelli pi\u00f9 distruttivi poich\u00e9 a essi normalmente \u00e8 associato un contenuto energetico pi\u00f9 elevato.\nSulle linee di trasmissione dati, spesso \u00e8 necessaria la protezione anche contro le sovracorrenti indesiderate di carattere persistente. Le protezioni vanno installate il pi\u00f9 vicino possibile alle apparecchiature o all'impianto da proteggere. Inoltre \u00e8 necessario che venga realizzato un buon collegamento, con conduttori di sezione opportuna, con l'impianto di terra.\nMOV in condizioni di sovraccarico.\nQuando l'impulso transitorio \u00e8 troppo grande e non rientra nelle \"(Absolute) Maximum Ratings\" il MOV pu\u00f2 degradarsi in modo non rilevabile a vista (di solito con un ampliamento della tensione di bloccaggio). Se il transitorio ha un'energia molto al di sopra delle caratteristiche estreme previste si pu\u00f2 manifestare un danno grave e pericoloso: fusione del componente, principio di incendio, ecc..Per questo, oltre a scegliere un componente con caratteristiche che tengano conto dei disturbi effettivi presenti nel circuito da proteggere, \u00e8 bene prevedere un fusibile (o analogo dispositivo) dimensionato in modo che intervenga con sicurezza prima che il MOV subisca dei danni.\nConfronto tra varistori e altri soppressori di transitori.\nNota 1: Il tempo di risposta dei MOV \u00e8 piuttosto ambiguo in quanto non \u00e8 definito uno standard di misura. L'affermazione \"Sotto il nanosecondo\" si basa sulla risposta a un transitorio con tempo di salita di 8 \u00b5s e che quindi consente al dispositivo un ampio tempo di attivazione. Se soggetto a transitori molto veloci (con tempi di salita inferiori al nanosecondo) il tempo di risposta varia tra 40 e 60 ns.\nNota 2: la capacit\u00e0 tipica dei varistori di uso comune a disco (di diametro tra i 7 e i 20 mm) varia tra i 100 e i 1000 pF. Sono disponibili varistori pi\u00f9 piccoli con capacit\u00e0 dell'ordine del pF per proteggere ad esempio i telefoni cellulari. Tuttavia la protezione che sono in grado di offrire (in termini di energia e corrente dei transitori) \u00e8 pi\u00f9 limitata a causa delle ridotte dimensioni."}
{"id": "1518679", "revid": "110157", "url": "https://it.wikipedia.org/wiki?curid=1518679", "title": "Prva Liga 1967-1968", "text": "La Prva savezna liga SFRJ 1967-1968, conosciuta semplicemente come Prva liga 1967-1968, fu la 39\u00aa edizione del campionato jugoslavo di calcio, la 22\u00aa dopo la fine della seconda guerra mondiale. La vittoria finale fu appannaggio della , al suo ottavo titolo.\nQuesta fu l'ultima edizione a 16 squadre: dalla successiva si pass\u00f2 a 18, che sarebbe stato il format finale fino al 1992, anno di chiusura di Repubblica Socialista Federale di Jugoslavia e relativa Prva liga. Quindi in questa stagione non vi sarebbero state le due retrocessioni dirette: le due ultime classificate avrebbero disputato gli spareggi con le seconde classificate dei due gironi di Druga liga.\nA fine maggio/inizio giugno il torneo fu sospeso per 3 settimane per la partecipazione della nazionale jugoslava nella fase finale del campionato europeo.\nRisultati.\nCalendario.\nFonte: exyufudbal\nSquadra campione.\n\"Fonti: sportsport.ba e worldfootball.net\""}
{"id": "1518682", "revid": "154893", "url": "https://it.wikipedia.org/wiki?curid=1518682", "title": "Efesini", "text": ""}
{"id": "1518683", "revid": "75435", "url": "https://it.wikipedia.org/wiki?curid=1518683", "title": "1 Corinzi", "text": ""}
{"id": "1518684", "revid": "75435", "url": "https://it.wikipedia.org/wiki?curid=1518684", "title": "1 Timoteo", "text": ""}
{"id": "1518688", "revid": "99390350", "url": "https://it.wikipedia.org/wiki?curid=1518688", "title": "Garet Jax", "text": "Garet Jax \u00e8 un personaggio della trilogia di \"Shannara\" scritta da Terry Brooks. Appare nel terzo romanzo della serie di Shannara, \"La Canzone di Shannara\".\nStoria.\nGaret Jax \u00e8 il maestro d'armi che salva il giovane Jair Ohmsford prigioniero degli gnomi che lo vogliono consegnare alle Mortombre. Egli conduce il giovane a Culhaven e lo salva nella palude delle Querce Nere da un terribile mostro.\nGaret \u00e8 legato a Jair da una magia fatta dal Re del Fiume d'Argento; la sua missione \u00e8 condurlo sano e salvo fino alla Sorgente del Cielo affinch\u00e9 compia la missione di rendere pure le acque che alimentano il Fiume Argento; in cambio ricever\u00e0 un avversario degno di lui con cui combattere.\nIl Maestro d'Armi guida la piccola compagnia che si crea a Culhaven nella capitale dei Nani; convince lo gnomo Slanter a fare da guida verso le Terre dell'Est; egli \u00e8 sempre in prima fila a proteggere Jair dalle creature che ne minacciano la sopravvivenza. Lo difende dagli Gnomi in prossimit\u00e0 della fortezza di Capaal; si lancia sprezzante del pericolo contro il terribile mostro Kraken evocato dalle Mortombre uccidendolo.\nGuida la compagnia sulle tracce di Jair che \u00e8 stato catturato da un Mwellret e lo protegge lungo le stanze della fortezza di Graymark dagli attacchi delle orde dei malvagi gnomi.\nQuando giunge con i superstiti della compagnia in una tenebrosa caverna, in prossimit\u00e0 della Sorgente del Cielo, viene al cospetto di una creatura mostruosa figlia dell'antica magia, una Jachyra. A questo punto capisce che \u00e8 arrivato il suo momento: il destino gli ha concesso l'avversario con cui potr\u00e0 battersi alla pari.\nEpica la frase con cui si congeda dai suoi compagni di venture (Slanter (lo gnomo battitore) e Jair Ohmsford):\n \"..\u00abIo non sono Helt,Gnomo.\u00bbGaret Jax era tutto assorto ad osservare la Jachyra che si avvicinava.\u00abIo sono il Maestro d'Armi.E non ho mai perso una battaglia.\u00bb..\"\nIl suo ultimo atto di eroismo permette a Jair di portare a compimento la sua missione ed egli sar\u00e0 ricordato sempre da tutti i superstiti della missione.\nA lui, i creatori di League of Legend, si sono ispirati per creare il personaggio \"Jax - gran maestro d'armi\"."}
{"id": "1518692", "revid": "110157", "url": "https://it.wikipedia.org/wiki?curid=1518692", "title": "Prva Liga 1966-1967", "text": "La Prva savezna liga SFRJ 1966-1967, conosciuta semplicemente come Prva liga 1966-1967, fu la 38\u00aa edizione del campionato jugoslavo di calcio, la 21\u00aa dopo la fine della seconda guerra mondiale. La vittoria finale fu appannaggio del , al suo primo titolo. Decisivo fu il pareggio per 0-0 nella penultima giornata a Zagabria contro la Dinamo che permise ai bosniaci di mantenere due punti di vantaggio.\nFu la prima volta che una squadra jugoslava vinse una coppa europea: nella finale della Coppa delle Fiere: la sconfisse il per 2-0 e 0-0 nel doppio confronto.\nNella stagione precedente il \u010celik ha combattuto contro lo per la promozione in Prva liga. Milan Reli\u0107, nel frattempo passato dal \u010celik al , ha confessato una combine fra le sue due squadre per garantire la promozione alla squadra di Zenica. Il fatto \u00e8 stato scoperto a stagione 1966-67 gi\u00e0 iniziata, quindi al \u010celik sono stati inflitti 4 punti di penalizzazione invece della mancata promozione.\nClassifica finale.\nClassifica marcatori.\n! colspan=\"5\" style=\"text-align: right;\" | Fonte: sportsport.ba\nRisultati.\nCalendario.\nFonte: exyufudbal\nSquadra campione.\n\"Fonti: sportsport.ba e worldfootball.net\""}
{"id": "1518694", "revid": "339392", "url": "https://it.wikipedia.org/wiki?curid=1518694", "title": "Aeroporto Falcone e Borsellino", "text": ""}
{"id": "1518697", "revid": "110157", "url": "https://it.wikipedia.org/wiki?curid=1518697", "title": "Prva Liga 1965-1966", "text": "La Prva savezna liga SFRJ 1965-1966, conosciuta semplicemente come Prva liga 1965-1966, fu la 37\u00aa edizione del campionato jugoslavo di calcio, la 20\u00aa dopo la fine della seconda guerra mondiale. La vittoria finale fu appannaggio del , al suo primo titolo. \nFu la prima edizione a 16 squadre e la prima ad utilizzare la differenza-reti in caso di parit\u00e0 di punti nella classifica finale. Fu anche la prima volta che una squadra jugoslava giunse a disputare la finale della Coppa dei Campioni: il fu sconfitto dal per 1-2.\nLa \"combine Planini\u0107\".\nSebbene la combine sia avvenuta 14 mesi prima (quindi al termine della stagione 1963-64), gli effetti si sono fatti sentire in questo campionato. Tutto \u00e8 nato dalla confessione del portiere dello Ranko Planini\u0107 che ha rivelato che la sua squadra ha perso (0-4) di proposito il 31.05.1964 contro l' e concesso il pareggio (3-3) il 07.06.1964 allo per consentire agli avversari di evitare la retrocessione.\nQuesta testimonianza esplosiva ha creato suscitato scalpore in Jugoslavia ed \u00e8 diventato noto come \"combine Planini\u0107\". Pi\u00f9 volte in passato vi erano state voci di combine in Prva Liga, ma questa \u00e8 stata la prima occasione in cui un giocatore si faceva avanti e testimoniava il fatto.\nIl 27 agosto 1965 l'organo disciplinare della FSJ, presieduto da Svetozar Savi\u0107, ha erogato le seguenti disposizioni:\nL'Hajduk aveva pagato 1,5 milioni di dinari e il Tre\u0161njevka 4 milioni (per fare un paragone, all'epoca un quotidiano costava 40 dinari). Parte dei soldi del Tre\u0161njevka provenivano dalla fiera di Zagabria, dove erano stati impiegati alcuni membri del club.\nAppelli.\nSu appello, la punizione principale per i tre club \u00e8 stata la penalizzazione di punti: \u017deljezni\u010dar, Hajduk e Tre\u0161njevka sono stati decurtati rispettivamente di 6, 5 e 5 punti.\nFatti successivi.\nA causa dell'assenza di due dei suoi migliori calciatori, lo \u017deljezni\u010dar ha lottato duramente per evitare la retrocessione. Nelle ultime giornate ad Ivica Osim \u00e8 stato permesso il rientro: un suo goal contro il \u00e8 ricordato come il pi\u00f9 importante nella lotta-salvezza.\nSebbene Ranko Planini\u0107 sia stato coinvolto in entrambe le partite incriminate, non \u00e8 stato punito. Si sospetta che sia divenuto informatore poich\u00e9 nell'agosto 1965 si era arenata la sua negoziazione del contratto con lo \u017deljezni\u010dar.\nRisultati.\nCalendario.\nFonte: exyufudbal"}
{"id": "1518704", "revid": "423521", "url": "https://it.wikipedia.org/wiki?curid=1518704", "title": "Zeljeznicar Sarajevo", "text": ""}
{"id": "1518705", "revid": "110157", "url": "https://it.wikipedia.org/wiki?curid=1518705", "title": "Prva Liga 1964-1965", "text": "La Prva savezna liga SFRJ 1964-1965, conosciuta semplicemente come Prva liga 1964-1965, fu la 36\u00aa edizione del campionato jugoslavo di calcio, la 19\u00aa dopo la fine della seconda guerra mondiale. La vittoria finale fu appannaggio del , al suo sesto titolo. \nStagione.\nQuesto torneo present\u00f2 l'insolito numero di 15 squadre: al Vardar \u00e8 stato permesso di rimanere nella Prva liga a causa del devastante terremoto che ha colpito Skopje il 26 luglio 1963. I politici jugoslavi crederono che avere una squadra nel campionato di alto livello sarebbe una spinta morale per gli abitanti di Skopje. Il limitare anche in questo torneo la retrocessione ad una sola squadra permise nella stagione successiva di tornare ad un numero pari di partecipanti.\nDopo l'8\u00aa giornata, disputata il 13 settembre, il torneo \u00e8 andato in pausa per quasi due mesi (fino all'8 novembre) per permettere alla nazionale olimpica jugoslava, interamente composta da calciatori della Prva liga, di partecipare alle olimpiadi di Tokio (piazzamento finale: sesto posto).\nQuesta fu l'ultima edizione ad utilizzare il quoziente reti, dalla successiva si pass\u00f2 alla differenza reti.\nRisultati.\nCalendario.\nFonte: exyufudbal"}
{"id": "1518710", "revid": "438678", "url": "https://it.wikipedia.org/wiki?curid=1518710", "title": "Eta Beta l'uomo del 2000", "text": "Eta Beta l'uomo del 2000 \u00e8 una storia del 1947 realizzata dagli autori Bill Walsh e Floyd Gottfredson per le strisce giornaliere a fumetti pubblicate sui quotidiani statunitensi; segna inoltre l'esordio del personaggio di Eta Beta, simpatico omino proveniente dal futuro.\nNel 2013, in occasione del n. 3000 di \"Topolino\", venne pubblicata \"Eta Beta l'uomo del 3000\", in cui Eta Beta \u00e8 alla ricerca del fumetto della sua prima avventura.\nTrama.\nTopolino e Pippo, facendo una gita in montagna, si imbattono in un temporale e sono costretti a rifugiarsi in una grotta l\u00ec vicino, che ha fama di essere un luogo da dove nessuno \u00e8 mai uscito vivo. Inoltrandosi nella caverna, Topolino cade in una buca dove incontra uno strano essere (Eta Beta, appunto) che, dopo un primo momento di paura reciproca, mostra loro una strana sveglia regolata 500 anni nel futuro (precisamente al 21 ottobre 2447): ci\u00f2 dimostra che l'omino proviene da una realt\u00e0 o una dimensione proiettata in un lontano futuro. Nonostante ci\u00f2 Topolino decide di portare a casa sua lo strano personaggio. \nGiunti l\u00ec i due danno vita ad una serie di gag causate dall'ignoranza di Eta Beta delle usanze del mondo civilizzato (tra queste quella in cui l'uomo del 2000 butta del denaro in un bidone non sapendo cosa farne). Ad un certo punto l'amico di Topolino viene rapito dallo scienziato Claudio Attatay e dal suo collaboratore Camillo che, avendo realizzato una ricostruzione di come presumibilmente potr\u00e0 apparire l'essere umano 500 anni a questa parte identica ad Eta Beta, intendono studiarlo; alla fine Topolino riesce comunque a salvare il suo amico del futuro perch\u00e9 i due scienziati faranno solo degli innocui esperimenti riguardo al comportamento dell'omino, finch\u00e9 lui non si addormenter\u00e0.\nLa storia si chiude con l'inizio dell'amicizia tra Pippo, il quale aveva in precedenza affermato che Eta Beta non esistesse, e l'omino del futuro."}
{"id": "1518711", "revid": "146644", "url": "https://it.wikipedia.org/wiki?curid=1518711", "title": "Windows Vista Business", "text": ""}
{"id": "1518713", "revid": "110157", "url": "https://it.wikipedia.org/wiki?curid=1518713", "title": "Prva Liga 1963-1964", "text": "La Prva savezna liga SFRJ 1963-1964, conosciuta semplicemente come Prva liga 1963-1964, fu la 35\u00aa edizione del campionato jugoslavo di calcio, la 18\u00aa dopo la fine della seconda guerra mondiale. La vittoria finale fu appannaggio della , al suo settimo titolo. \nIn questo torneo \u00e8 avvenuta la \"combine Planini\u0107\" che dar\u00e0 i suoi effetti 14 mesi dopo.\u00c8 stato deciso che al sarebbe stato permesso di rimanere nella Prva liga per la stagione seguente a causa del devastante terremoto che ha colpito Skopje il 26 luglio 1963. I politici jugoslavi crederono che avere una squadra nel campionato di alto livello sarebbe una spinta morale per gli abitanti di Skopje. La stagione successiva il campionato sar\u00e0 a 15 squadre.\nRisultati.\nCalendario.\nFonte: exyufudbal"}
{"id": "1518714", "revid": "146644", "url": "https://it.wikipedia.org/wiki?curid=1518714", "title": "Windows Vista Home Basics", "text": ""}
{"id": "1518715", "revid": "1543377", "url": "https://it.wikipedia.org/wiki?curid=1518715", "title": "Alfa Romeo 115", "text": "L'Alfa Romeo 115 era un motore aeronautico a 6 cilindri in linea invertito prodotto dall'azienda Italiana Alfa Romeo Milano tra il 1936 ed il 1956. Derivato dal britannico de Havilland Gipsy Queen, venne prodotto in esemplari e destinato a velivoli di piccole dimensioni, come aerei da turismo, da addestramento basico e da ricognizione, di produzione italiana del periodo pre, bellico e post-bellico."}
{"id": "1518717", "revid": "2730", "url": "https://it.wikipedia.org/wiki?curid=1518717", "title": "Friedrich von Holstein", "text": ""}
{"id": "1518722", "revid": "767487", "url": "https://it.wikipedia.org/wiki?curid=1518722", "title": "Val Miller", "text": "La Val Miller \u00e8 una valle alpina del gruppo dell'Adamello, sussidiaria della Val Malga, a sua volta tributaria laterale orientale della Valle Camonica.\nInizia alla \"Malga Frino\" a 1695\u00a0m s.l.m., mentre la sua testata \u00e8 posta al Passo dell'Adamello (3200 m), tra la cima principale del massiccio (3554\u00a0m) e il Corno Miller (\u00a0m).\n\u00c8 percorsa interamente dal torrente Remulo di Sonico.\nLa Val Miller \u00e8 separata dalla Val Malga da un salto roccioso di circa duecento metri; per superarlo, \u00e8 stata realizzata una vera e propria scala scavata nella roccia, chiamata appunto \"scala del Miller\".\nNella Val Miller \u00e8 presente un invaso artificiale, il Lago Miller, che fa parte di un complesso sistema di bacini, dighe e condotte sotterranee che alimenta un impianto idroelettrico.\nAccanto a questo bacino idrico sorge il rifugio Serafino Gnutti a 2166\u00a0m s.l.m., dove si incontrano il segnavia 1, il 23, che porta al \"Bivacco Ugolini\" e di seguito al monte Adamello, ed il 31 che si dirige verso il \"Passo del Cristallo\"."}
{"id": "1518727", "revid": "110157", "url": "https://it.wikipedia.org/wiki?curid=1518727", "title": "Segolay", "text": "Segolay (o Seguolay, Segolaj, Segolai) \u00e8 il nome di un villaggio scomparso , localizzato nel comune di Senorb\u00ec, provincia del Sud Sardegna.\nAbitato probabilmente gi\u00e0 in epoca nuragica e romana, la sua vita \u00e8 documentata da numerose fonti medievali e moderne finch\u00e9 si spopola alla fine del XVII secolo e viene considerato ufficialmente \"distrutto\". La ripartizione dei territori dei villaggi limitrofi del 1844 sancisce la divisione dell'antico territorio di Segolay fra Senorb\u00ec, Suelli e Arixi. \nLocalizzazione.\nLocalizzazione geografica: I.G.M.: Foglio 548 sezione IV \u2013 Senorb\u00ec, scala 1:25.000\nIl villaggio di Segolay era situato su una modesta altura in prossimit\u00e0 della strada comunale Senorb\u00ec - Sisini ad un centinaio di metri dell'attuale periferia est - nord est di Senorb\u00ec. Il sito non \u00e8 stato oggetto di indagini archeologiche ma alcune prospezioni di superficie effettuate a pi\u00f9 riprese a partire dagli anni '40 hanno permesso di individuare numerosi frammenti ceramici che consentono di determinare una frequentazione dall'epoca nuragica sino al XVII secolo con apparente minor frequenza di quelle ascrivibili all'epoca romana che comunque sono documentate negli immediati dintorni come in localit\u00e0 \u201cFuntana \u2018sa canna\u201d.\nIl territorio del villaggio confinava con Cixi, Suelli, Sisini, Arixi e Senorb\u00ec; i limiti territoriali sono parzialmente descritti in alcuni documenti medioevali nei quali sono esposti solo i confini occidentali, settentrionali e orientali mentre sfortunatamente ci mancano i confini meridionali. Alla sua scomparsa il territorio venne inglobato in quello di Senorb\u00ec anche se una parte venne successivamente reclamato da Suelli; ne nacque una vertenza che si concluse solo nel 1844 allorch\u00e9 vennero definitivamente demarcati i confini di Suelli e quelli di Arixi e Senorb\u00ec.\nNotizie e documenti storici.\nNotizie sul villaggio di Segolay le ritroviamo in alcune delle carte edite dal Solmi tra le cosiddette \u201ccarte campidanesi\u201d. In particolare alcune notizie indirette sul villaggio le ritroviamo in un documento del giugno 1215 nel quale vengono descritti i confini del \u201csaltus\u201d di Suelli e pertanto indirettamente parte dei confini di Segolay il cui nome non \u00e8 per\u00f2 espressamente menzionato: \u201c\u2026 et deretu ad su bruncu dessu mudeglu, parendu ad pischina de bois; et lebat sa serra dessu mudeglu, implassandullu ad pauli de mela, deretu a orriina de nonzu Pedru, et iunpat erriu deretu ad su masuniu de Jorgi Muria, et clompit ad su bau d'aqua salsa \u2026\u201d\nIn altri documenti dello stesso periodo invece vengono menzionati alcuni degli abitanti del villaggio quali \u201cCogoti de Funtanas de Segolai\u201d oppure \u201cdonnu Cumida d'Asteri, preidi de Segolai\u201d, \u201cJohanni de Segolay\u201d, \u201cContini Cara de Segolai.\u201d\nParte dei confini della villa di Segolay sono altres\u00ec menzionati in un documento del luglio 1225 con la quale la giudicessa Benedetta di Cagliari, con il figlio Guglielmo, dona a San Giorgio di Suelli il podere di Prato di Sisini e la villa deserta di Jana; come nel caso precedente della carta XI anche in questa circostanza il villaggio non \u00e8 esplicitamente indicato ma vengono riportati gli elementi salienti dei limiti territoriali tra i villaggi: \u201cDaulli assu donnu miu sanctu Jorgi de Suelli sa domestia mia, k'esti intru de saltu de sanctu Jorgi dessa bilia de Suelli, ad ki narant domestia de padru de Sisini. Et est parta a Suelli, cabizza ad sa dommestia de sanctu Jorgi ad ki narant terra de Gontini Ala, et parta a nuragi de Seti badi tudui sa bia ki badi daa Suelli ad Sisini, et clompit ad s' aqua des passarris de sanctu Jorgi, in bau de terra alba, et calatsi tudui s'erriu fisca ad fontana de corbu, et clonpit adssa bia ki badi daa Sisini ad Arcu, et collat tudui bia partaa nuragi descoriadu, et clonpit ad sa terra de sanctu Jorgi de Gontini Ala da undi si et ingen\u00e7at.\u201d\nIl villaggio \u00e8 menzionato inoltre nella cosiddetta \u201cdonazione della Trexenta\u201d nella quale \u201csa villa de Segolaj\u201d faceva parte delle ville donate da Torchitorio a suo figlio Salusio; anche in questo documento sono in parte riportati i confini della villa: \u201cEt innj, lassadu su saltu de Sisini, etcomensat su saltu de ssa villa de Sigi de Trexenta, de nuraki Flacu e, riu a josso, fisc' a bau de Canasturza, que calat sa bia de Suellj et de Callaris. Et da jnnj, lassadu su saltu dessa villa de Sigi, etcomensat su saltu dessa villa de Segolaj dessa incontrada de Trexenta cum Suelli; et de bau de Cannasturza, riu , a jossu, fina a bau de Aquasarsa et da jnnj riu riu fina a bau de Traisei et da jnnj deretu, segandola a hogu, punt' a susu a ssa Rujna de Sanctu Perdu et da jnnj serra serra a Bruncu Murdegu et da inni deretu a hogu a Pauli Mela. Et innj, lassadu sus saltus de ssa villas de Suelli et Segolaj, et comenzant sus saltus dessa villa de Arixi Magno dessa incontrada de Trexenta cum sa villa de Sissini de sa curadoria de Siurgos\u201d. Il territorio di Segolay pertanto iniziava dal guado sul ruscello oggi noto come \u201cCora Benaguzza\u201d proseguiva sino al guado di \u201cAquasarsa\u201d poi seguendo il ruscello sino al guado di Traisei e poi dritto verso nord sino alle rovine del villaggio di San Pietro. Da questo punto proseguiva sulla cresta sino a \u201cBruncu murdegu\u201d e da li sino a \u201cPauli mela\u201d (tra Suelli e Sisini) dove iniziava il confine di Arixi.\nDopo la scomparsa e lo smembramento del Giudicato di Cagliari, avvenuta nel 1257-58, un terzo del territorio giudicale, tra cui anche la Trexenta, fu assegnato a Guglielmo di Capraia il quale era anche Giudice di Arborea. A Guglielmo successe Mariano II di Bas che nel testamento nomin\u00f2 il Comune di Pisa erede universale per i possedimenti extra giudicali. Alla morte di Mariano seguirono una serie di contese tra gli eredi Capraia e Pisa, e i territori facenti parte del terzo cagliaritano furono acquisiti dal comune pisano nel 1307. A seguito della suddetta acquisizione il comune di Pisa amministr\u00f2 direttamente i territori della Trexenta, sicuramente dal 1313, nominando dei rettori e dei funzionari, e procedette a periodici censimenti fiscali denominati \u201cComposizioni\u201d. Per quanto riguarda le remunerazioni del personale impiegato per l'amministrazione delle Curatorie di Gippi e Trexenta nel 1330 troviamo un riscontro diretto in un documento pubblicato da Baudi di Vesme.\nDalla \u201cComposizione\u201c pisana predisposta negli anni 1320-1322 apprendiamo che \u201cSegolay\u201d contribuiva con 10 libbre cos\u00ec distinti: \u201cpro datio\u201d 8 lb; \u201cpro quodam servo\u201d 1 lb.; \u201cpro dirictu tebernarum vini\u201d 1 libbra. Inoltre era tenuta a versare 42 starelli di grano e 36 d'orzo. Questa composizione successivamente conflu\u00ec nel cosiddetto \u201cCompartiment de Sardenya\u201d realizzato dai catalano - aragonesi negli anni 1358-1362 utilizzando appunto anche statistiche predisposte in precedenza dai pisani.\nA seguito dell'invasione catalano \u2013 aragonese del 1323 il villaggio, nel maggio del 1325, venne infeudato al valenzano Francesc Carroz, unitamente alle ville di Siocco, Donigala Alba e Aliri sempre in Trexenta e Mandas, Escolca e Nurri, site nella curatoria di Siurgus. Il possesso del feudo da parte dell'iberico fu di breve durata in quanto dopo la ripresa delle ostilit\u00e0 tra gli aragonesi e Pisa e la definitiva sconfitta di quest'ultima si addivenne alla pace conclusiva del 25 aprile 1326 con la quale la Corona d\u2019Aragona concesse in feudo al comune toscano le curatorie di Trexenta e di Gippi che quindi riprese ad amministrarle mediante propri funzionari.\nDalla \u201cComposizione\u201d pisana del 1359, molto pi\u00f9 dettagliata rispetto a quella del 1320-1322, rileviamo che gli abitanti di \u201cVilla Segalay curatorie Tregende\u201d dovevano versare tre libbre per \u201cdatio\u201d, otto starelli di grano, nove starelli d'orzo e dieci soldi \u201cpro dirictu tabernarum vini\u201d mentre i \u201cpalators\u201d dovevano versare una tantum uno starello di grano e uno d'orzo. Tra gli abitanti sono inoltre menzionati Gonnarius de Separa, Suaccesus de Serra, Gonnarius de Lacchono e Johannes Desori a loro volta \u201cstimati\u201d per 80 libbre complessive.\n\u00c8 probabile che sin dal periodo pisano Segolay fosse costituita in prebenda canonicale con Senorb\u00ec; il suo nome infatti non compare nelle, seppur incomplete, \u201cRationes decimarum Italiae\u201d ed \u00e8 quindi ipotizzabile che i versamenti effettuati dal rettore di Senorb\u00ec comprendessero anche di quelle di Segolay. Se cos\u00ec fosse il rettore, che per gli anni dal 1341 al 1350 era Petro Mele, effettuava diversi versamenti nel 1342 (2 libbre, 11 soldi e 6 denari), nel 1343 (5 libbre e 11 soldi) mentre negli anni successivi sino al 1350 1 libbra e 10 soldi; nello stesso periodo versava inoltre 1 libbra e 10 soldi per la chiesa.\nLa villa viene menzionata nei conti del sale dove risultano acquisti effettuati negli anni 1347/1348, 1352/1353 e 1362/1363 e nel 1413/1414.\nNel frattempo l'isola viene nuovamente sconvolta dalla guerra tra Arborea e Aragona e nel 1365 le truppe del giudice Mariano invadono la Trexenta mettendo fine all'ormai agonizzante dominio feudale pisano in Sardegna. Il 18 ottobre 1365 infatti il vicario del comune pisano in Trexenta, Filippo della Scala, viene impiccato dagli arborensi durante l'assedio del castello di Sanluri davanti agli occhi di Alberto Zatrillas Governatore del Capo di Cagliari e Gallura. Con questo episodio ha probabilmente fine la storia dei possedimenti pisani in Sardegna dopo alcuni secoli di dominazione pi\u00f9 o meno diretta.\nCon la ripresa delle ostilit\u00e0 tra la Corona d'Aragona e il Giudicato d'Arborea assistiamo anche al passaggio tra le file giudicali di alcuni importanti personaggi sardi che sino a quel momento erano stati tradizionalmente fedeli alla corona aragonese venendone a suo tempo ricompensati con la concessione in feudo di vari villaggi. \u00c8 questo il caso dell'iglesiente Alibrando de Atzeni il quale era ben introdotto in Trexenta dove aveva dei seguaci a Simieri (tale Antonio Curria) nonch\u00e9 delle propriet\u00e0 a Segolai forse per parte della moglie Sardinia. Alibrando e suo figlio Giacomo vennero per\u00f2 sconfitti in battaglia nei pressi di Iglesias nel 1367 e le loro teste mozzate, per punizione e monito, vennero esposte nel castello di Cagliari. I suoi beni, dopo essere stati confiscati, l'8 settembre 1367 vennero concessi in feudo a Pere de Meleanno mentre i possessi in Segolai, una domus detta \u201cCort\u201d con le vigne e le terre, vennero concessi, con conferma regia datata 6 luglio 1368, a Guillem Steva, scudiero del governatore, che si era distinto nello scontro e che probabilmente era stato l'uccisore materiale di Alibrando o di suo figlio.\nDopo la definitiva sconfitta arborense del 30 giugno 1409 la Trexenta viene amministrata direttamente da funzionari regi sino al 1421 allorch\u00e9 Segolai e il resto della Trexenta venne concessa a Giacomo De Besora che ebbe riconfermata l'infeudazione il 31 luglio 1434. Il De Besora entr\u00f2 ben presto in conflitto con il Vescovo di Suelli circa il possesso di quest'ultimo villaggio e di quelli Cisci e Simieri; la contesa giudiziaria si protrasse per molti decenni e prosegu\u00ec con i successivi feudatari della Trexenta e con l'arcivescovato di Cagliari subentrato nei diritti al vescovado di Suelli dopo la sua soppressione. Sono forse da inserire nell'ambito di questa annosa questione, fatta anche di soprusi e prepotenze, due atti notarili del 1442 nei quali alcuni abitanti di Suelli, dopo essere stati incarcerati per aver sconfinato con il proprio bestiame nei terreni della Trexenta appartenenti al feudatario nonostante ci\u00f2 fosse proibito, si impegnano al versamento del consistente importo di 100 libbre di alfonsini cadauno a titolo di machizia; tra i testimoni degli atti notarili vi \u00e8 in entrambi i casi un certo Iurado Montigi, abitante della villa di Segolai, oltre a Miali de Onni, maiore della villa di Decimoputzu e Andrea Mosques, abitante di Decimoputzu.\nData la maggiore longevit\u00e0 del villaggio le testimonianze scritte sono ovviamente maggiori rispetto a quelle degli altri villaggi trexentesi scomparsi.\nNel 1503 venne predisposto un elenco delle rendite dovute al Vescovo di Dolia e per Segolay erano dovuti i seguenti importi: Antonio Marongiu per una \u201cposta\u201d nel piano presso via pubblica paga per la festa di San Pantaleo lire 3; Epifani Porcello della detta villa ogni anno per la festa lire 3; Gonario Mestrutzi versa ogni anno lire 2; Matteo Mailoso per case nella villa versa lire 5; Flori Paolo, Riccardo Mameli, Pietro Desogus, Pietro de Serra, Tomaso Corona in complesso per terre, vigne e festa di San Pantaleo versano lire 22\u201d\nNel dicembre del 1560 il Canonico Giovanni Dess\u00ec (in qualit\u00e0 di Vicario Generale del Vescovado di Bonavolla e su disposizione dell'arcivescovo Antonio Parragues de Castillejo) comunica ai curati della Diocesi le quote che i singoli villaggi devono pagare al Collettore dello Stamento Ecclesiastico per il Parlamento Sardo, Segolay \u00e8 chiamata a corrispondere 18 lire 8 soldi e 6 reali.\nNel 1568, seguito delle prescrizioni conciliari, Papa Pio V emana una bolla con la quale viene decretato che tutti gli ecclesiastici debbano risiedere nella localit\u00e0 di cui hanno il beneficio; nonostante l'opposizione dei canonici della Cattedrale di Cagliari il Parragues, non senza essere stato costretto a richiedere che per la Sardegna tale disposizione non venisse applicata, riceve la conferma papale dell'abolizione dei Canonicati dei Vescovadi soppressi (quindi anche di Dolia) e che le prebende parrocchiali vengano trasformate in benefici con obbligo di residenza sul posto per i percipienti. Conseguenza di questa bolla fu l'abolizione e trasformazione in rettoria dei canonicati di Mandas, Seuni, Gesico Gergei, Guasila, Guamaggiore-Ortacesus, Selegas e di Segolay.\nOltre ai tributi ordinari c'erano anche quelli straordinari. A seguito della crociata contro i turchi promossa da Filippo II venne infatti richiesto un donativo che per Segolay ammontava a 18 lire e 6 denari.\nNel 1580 il curato di Segolay, cos\u00ec come tutti gli altri canonici, rettori e curati della diocesi, deve versare al collettore Antonio Orr\u00f9 5 lire per i sussidi della Diocesi di Dolia. I versamenti di quanto dovuto non dovevano per\u00f2 essere molto puntuali in quanto nel 1594 l'assessore alla curia arcivescovile Rossell\u00f2 ordina ai curati di Senorb\u00ec, Segolay e Arixi di versare con puntualit\u00e0 le decime dovute e altri ritardi sono segnalati anche successivamente tanto che l'appaltatore Fabio Manera nel 1609 e costretto a sollecitare il procuratore Antiogo Pilia delle ville di Senorb\u00ec, Segolai, e Arixi. Il 18 aprile 1613 Vittorino Serra (rettore della Majoria e delle ville di Senorb\u00ec, Arixi e Segolay) muore senza lasciare testamento per cui il Vicario Generale Martis nomina il sacerdote Adriano Quiriga per informarsi e dar conto delle rendite dei villaggi.\nCome abbiamo visto dai documenti possiamo dedurre che Segolay sin dal periodo pisano era un villaggio di modeste dimensioni (tra i medio piccoli della Trexenta), ma nonostante tutto riusc\u00ec, a differenza di altre realt\u00e0 trexentesi, a superare (anche se a fatica) il difficile periodo medioevale arrivando sin quasi alla fine del periodo spagnolo. Il primo censimento noto (per quanto il termine sia improprio) di epoca spagnola dal quale possiamo tentare rilevare con maggior approssimazione le dimensioni del villaggio \u00e8 il \u201cRepartimiento\u201d del 1583 cui seguirono altri censimenti dei quali di seguito si riportano i dati sintetici:\nanno 1583 (18 fuochi), anno 1627 (28 fuochi), anno 1655 (21 fuochi), anno 1678 (18 fuochi), anno 1688 (10 fuochi).\nInesorabilmente per\u00f2 anche per Segolay si avvicinava la fine; infatti dal confronto dei successivi \u201cRepartimientos\u201d di epoca spagnola possiamo dedurre che Segolay si spopol\u00f2 tra il 1688 (dove risultava avere ancora 10 fuochi composti da 14 uomini e 19 donne) e il 1698 quando la \u201cvilla\u201d non compare pi\u00f9 nell'elenco dei centri abitati della \u201cEncontrada de Trexenta\u201d mentre bisogna attendere al primo censimento di epoca sabauda per vederla dichiarata esplicitamente \u201cdistrutta\u201d.\nLuoghi di culto.\nVerso la met\u00e0 dell'800 l'abate Angius nella sua scheda relativa a Senorb\u00ec riportava: \u201c\u2026 Prossimamente all'abitato sono due chiese, una denominata da San Nicol\u00f2 di Bari, l'altra da Sant'Antioco. La prima dista di soli 300 passi dalle ultime case verso greco-tramontana e fu parrocchia di un antico villaggio da pi\u00f9 secoli distrutto, che si diceva Segolai. \u2026\u201d.\nDel villaggio, appartenente alla Diocesi di Dolia, ci resta solo la chiesa realizzata in stile romanico in passato intitolata a San Nicola di Bari, come riportato dall'Angius nel passo precedente; di essa abbiamo attestazione in un documento ascrivibile agli anni 1340-1350 dove appunto viene menzionata la chiesa di \u201cs.cti Nicholai de Segolay\u201d oggi meglio nota come \u201cSanta Mariedda\u201d. L'edificio, realizzato in conci di arenaria con un grande campanile a vela, sorge sulla modesta altura prossima alla periferia dell'abitato di Senorb\u00ec e il suo impianto risale verosimilmente al sec. XIII; originariamente doveva essere ad aula mononavata con abside semicircolare e copertura lignea. Nel corso del tempo ha subito diversi rimaneggiamenti e addizioni che hanno portato la chiesa al suo aspetto attuale. Secondo il Martini, che a sua volta riprendeva l'Aleo, al canonicato di Segolay erano annesse le parrocchie di Senorb\u00ec ed Arixi cos\u00ec come il Vico che nel 1639 cita \u201cEl canonicato de Soglai y aneja de Segervi\u201d senza per\u00f2 menzionare Arixi. Nel 1643 nella parrocchia di Santa Barbara di Senorb\u00ec venne predisposto e conservato il \u201cLibro de la cura de la iglesia parroquial de Santa Barbara de la billa de Senorb\u00ec y de San Nicolas del la billa de Segolai \u2026\u201d Nel titolo viene inoltre specificato che il suddetto libro venne disposto dal \u201cdoctor Don Jorge de Carcassona, retor de las susodichas billas y de Arixi \u2026\u201d.\nLa chiesa di San Nicola non era l'unica presente nel villaggio; esistevano infatti anche altre due chiese intitolate alla Vergine della Neve e a Santa Maria delle quali oggi non rimane pi\u00f9 alcuna traccia.\nAd oggi, la cantina sociale di Senorb\u00ec, produce un vino chiamato appunto Segolaj."}
{"id": "1518730", "revid": "1186766", "url": "https://it.wikipedia.org/wiki?curid=1518730", "title": "SolidWorks", "text": "SolidWorks \u00e8 un software di disegno e progettazione tridimensionale parametrica, prodotto e commercializzato dalla Dassault Syst\u00e8mes. Nasce come software appositamente dedicato per l'ingegneria meccanica ed \u00e8 quindi particolarmente utile per la progettazione di apparati meccanici, anche complessi.\nStoria.\nSolidWorks Corporation fu fondata a Waltham nel dicembre 1993 da Jon Hirschtick, uno studente del MIT.. Ingaggi\u00f2 un team di tecnici per costruire un sistema CAD 3D facile da usare, economico e che utilizzasse Windows come sistema operativo. Nel quartier generale a Concord nel 1995 venne pubblicata la prima release, SolidWorks 95. Nel 1997 Dassault Syst\u00e8mes, molto nota per CATIA, acquis\u00ec l'azienda di cui detiene il 100% delle azioni. SolidWorks fu guidata da John McEleney dal 2001 al luglio 2007 e Jeff Ray dal 2007 al gennaio 2011. Dal 2011 al 2014 il CEO \u00e8 Bertrand Sicot. Nelle prime settimane del 2015 la guida di SolidWorks \u00e8 stata affidata a Gian Paolo Bassi.\nCaratteristiche.\nIl software prevede la creazione di disegni 2D e 3D di solidi e superfici, attraverso un sistema geometrico di tipo parametrico e completamente personalizzabile. Solidworks si rivela estremamente intuitivo, per cui il suo uso risulta non difficile anche agli utenti meno esperti o provenienti da altri sistemi CAD. Solidworks consente di portare disegni da 2 a 3 dimensioni e viceversa, con semplici operazioni, importando ed esportando file di AutoCAD (DWG, DXF).\nIl software \u00e8 inoltre in grado di importare ed esportare geometrie in una grande variet\u00e0 di formati tridimensionali, in particolare \u00e8 in grado di importare (anche solo se come corpo grafico) file creati con altri programmi di progettazione meccanica. Il disegno parametrico consente di impostare numerosi tipi di relazioni (parallelismo, concentricit\u00e0, perpendicolarit\u00e0, collinearit\u00e0, uguaglianza, coassialit\u00e0, simmetria e moltissimi altri). Lo strumento \"Equazioni\" consente inoltre di impostare relazioni tra le quote geometriche (ad esempio, allo scopo di mantenere il raggio di raccordo pari ad un quarto di un lato, oppure definendo un angolo come triplo di un altro).\nCronologia versioni.\nTra le varie, numerosissime caratteristiche, spiccano le seguenti:\nSolidworks, nelle sue versioni pi\u00f9 complete, comprende anche due software integrati di analisi agli elementi finiti (FEM /FEA) per calcoli strutturali e fluidodinamici:\nSimulation (ex Cosmos):\nFloWorks:\nCompatibilit\u00e0.\nIl software \u00e8 attualmente (novembre 2020) disponibile solo per sistemi Microsoft Windows, sistema operativo nativo del prodotto sin dal 1995."}
{"id": "1518731", "revid": "838137", "url": "https://it.wikipedia.org/wiki?curid=1518731", "title": "Distretto di Bombali", "text": "Bombali \u00e8 un distretto della Sierra Leone situato nella Provincia del Nord.\nConfina con la Guinea a nord, con il distretto di Port Loko a sud-est, con il distretto di Tonkolili a sud e con il distretto di Koinadugu ad est.\nIl capoluogo del distretto \u00e8 la citt\u00e0 di Makeni, la quale \u00e8 anche capitale della Provincia del Nord."}
{"id": "1518732", "revid": "767487", "url": "https://it.wikipedia.org/wiki?curid=1518732", "title": "Cleopatra Stratan", "text": ", intitolato \"La v\u00e2rsta de trei ani\" (All'et\u00e0 di tre anni).\nLa nascita del \"fenomeno\".\nLa scoperta del talento di Cleopatra Stratan avvenne durante una registrazione in studio di una canzone da parte del padre Pavel Stratan; improvvisamente, la piccola prese in mano un microfono ed inizi\u00f2 a cantare assieme al padre. La sua voce fece una forte impressione a tutti i tecnici presenti e si decise seduta stante di far registrare la canzone alla bambina, con il padre come seconda voce; la canzone era \"Mama\" (Mamma), poi inserita nel suo album. Successivamente vennero registrati altri brani, praticamente tutto l'album, e vennero organizzati alcuni concerti.\nPubblicato nell'estate del 2006, l'album ebbe un successo considerevole, ottenendo un doppio \"disco di platino\" per avere venduto oltre 150.000 copie nella sola Romania.\nIl maggiore successo dell'album fu il brano \"Ghi\u0163\u0103\".\nNel dicembre 2006 il padre aveva annunciato che, fino alla realizzazione del secondo album, entro 2 o 3 anni, la bambina non si sarebbe pi\u00f9 esibita in pubblico. Tali intenzioni sono state rispettate ed a tutto il 2008, anno di uscita del secondo album \"La v\u00e2rsta de 5 ani\" (All'et\u00e0 di cinque anni), non ci sono stati n\u00e9 sono previsti concerti.\nCleopatra Stratan \u00e8 candidata per entrare nel Guinness dei primati come la pi\u00f9 giovane artista mai apparsa sulle scene, in \"concorrenza\" con Shirley Temple."}
{"id": "1518733", "revid": "16066", "url": "https://it.wikipedia.org/wiki?curid=1518733", "title": "WSUS", "text": ""}
{"id": "1518737", "revid": "486946", "url": "https://it.wikipedia.org/wiki?curid=1518737", "title": "Solid State Disk", "text": ""}
{"id": "1518743", "revid": "287204", "url": "https://it.wikipedia.org/wiki?curid=1518743", "title": "Barrett Deems", "text": "Biografia.\nFu un grande batterista dell'era dello swing, il cui stile non abbandon\u00f2 mai; collabor\u00f2 per lungo tempo con Louis Armstrong e i suoi All Stars, avendo una celebre apparizione (insieme a tale gruppo) nel film \"Alta societ\u00e0\", nel 1958. Fra gli altri, collabor\u00f2 anche con Jimmy Dorsey, Louis Armstrong, Red Norvo e Muggsy Spanier.\nNegli anni '90 avevo dato vita a un progetto tutto suo, con un gruppo orchestrale chiamato Barrett Deems Big Band.\nDeems mor\u00ec il 15 settembre 1998 al Grand Hospital di Chicago all'et\u00e0 di 84 anni a causa di una complicazione polmonare, solo pochi giorni prima dell'uscita del suo ultimo album, \"Groovin' Hard\"."}
{"id": "1518744", "revid": "110157", "url": "https://it.wikipedia.org/wiki?curid=1518744", "title": "Distretto di Koinadugu", "text": "Koinadugu \u00e8 un distretto della Sierra Leone situato nella Provincia del Nord.\nIl capoluogo del distretto \u00e8 la citt\u00e0 di Kabala."}
{"id": "1518747", "revid": "55935", "url": "https://it.wikipedia.org/wiki?curid=1518747", "title": "\u00c9tienne Jules Marey", "text": ""}
{"id": "1518750", "revid": "767487", "url": "https://it.wikipedia.org/wiki?curid=1518750", "title": "Orchidea selvaggia (film 1989)", "text": "Orchidea selvaggia (\"Wild Orchid\") \u00e8 un film del 1989 diretto da Zalman King.\nProdotto in DVD per l'Italia a cura della Metro Goldwyn Mayer. Durante le riprese del film i due protagonisti, l'attore statunitense Mickey Rourke e la giovane modella statunitense Carr\u00e9 Otis, al debutto sul grande schermo, ebbero anche nella realt\u00e0 un'intensa storia d'amore che li condusse, nel 1992, al matrimonio e che si concluse nel 1998 con il divorzio.\nTrama.\nEmily Reed, conoscitrice di numerose lingue e laureata in diritto internazionale, \u00e8 appena stata assunta da una societ\u00e0 finanziaria. Emily accompagna Claudia Lirones, l'efficiente ed autoritaria manager della ditta, nel viaggio a Rio de Janeiro per concludere un importante affare da milioni di dollari. In una Rio dalle ambientazioni esotiche, Emily conosce James Wheeler, un potente e ricco uomo locale che, invaghitosi di lei, ne stuzzica l'immaginazione erotica con chiacchiere e fantasie. James, vecchia fiamma di Claudia, appare tanto seducente quanto misterioso e sfuggente tanto che Emily ne rimane attratta ma al contempo restia a cadergli tra le braccia.\nClaudia Lirones, costretta a partire per alcuni giorni alla volta dell'Argentina, lascia Emily a Rio de Janeiro. Qui tra le eccitanti note del samba e lambada, i colori delle danze dei popoli delle favelas e un'atmosfera resa altamente coinvolgente da James, Emily ritrova tutti i suoi istinti pi\u00f9 primitivi. Attratta e turbata \u00e8 ormai completamente presa da James che a sua volta non riesce a resisterle, ma che alla fine la respinge per timore di innamorarsi completamente di lei. Wheeler, un uomo che si \u00e8 fatto da solo, contando sulle proprie forze, ha sempre creduto solo nella potenza del denaro e di certo non nell'amore. Emily si ritrova cos\u00ec, quasi per ripicca, tra le braccia di uno sconosciuto con il quale passa la notte.\nLa mattina seguente Claudia fa ritorno a Rio per la conclusione dell'affare ed Emily scopre che l'avvocato della controparte \u00e8 Jerome, lo sconosciuto con cui ha passato la precedente notte. Emily confessa tutto a Claudia che, quasi divertita, se ne avvale per volgere l'affare a favore della propria societ\u00e0. Wheeler, per\u00f2, la prevarica e si aggiudica il contratto, facendo sfumare l'affare alle due donne. Claudia capisce a questo punto che James, a cui \u00e8 sempre rimasta indifferente negli anni, si \u00e8 invece innamorato della giovane Emily. Solo ora Emily capisce di essere sinceramente innamorata di Wheeler, il quale a sua volta cedendole il contratto che le aveva sottratto per gelosia, si rende conto di ricambiarla. Finalmente Emily riesce a far superare a James le sue paure cos\u00ec che i due si abbandonano ad una notte d'amore indimenticabile."}
{"id": "1518756", "revid": "110157", "url": "https://it.wikipedia.org/wiki?curid=1518756", "title": "Distretto di Port Loko", "text": "Port Loko \u00e8 un distretto della Sierra Leone situato nella Provincia del Nord.\nIl capoluogo del distretto \u00e8 la citt\u00e0 di Port Loko."}
{"id": "1518758", "revid": "75435", "url": "https://it.wikipedia.org/wiki?curid=1518758", "title": "Sinottici", "text": ""}
{"id": "1518761", "revid": "1305772", "url": "https://it.wikipedia.org/wiki?curid=1518761", "title": "Project Rub", "text": "Project Rub \u00e8 un videogioco sviluppato da Sonic Team e pubblicato nel 2004 da SEGA per Nintendo DS. Raccolta di minigiochi annunciata durante l'E3 2004, \u00e8 stato inizialmente distribuito negli Stati Uniti d'America con il titolo Feel the Magic: XY/XX e in seguito commercializzato in Giappone come e infine in Australia ed Europa con il nome originariamente provvisorio.\nNell'ottobre 2005 \u00e8 stato pubblicato in Giappone il seguito del gioco dal titolo , che costituisce una sorta di prequel di \"Project Rub\". Nel titolo, tramite una serie di minigiochi, un ragazzo cerca di conquistare una ragazza ostacolato da altri contendenti che formeranno i \"Rub Rabbits\".\nTrama.\nIl gioco narra la storia di un giovane ragazzo che cerca di impressionare una ragazza, aiutato da un gruppo di amici conosciuti come \"Rub Rabbits\", completando una serie di minigiochi legati alla trama. Questi sono tutti gestibili utilizzando il touch screen e il microfono della console, e spesso richiedono di strisciare, colpire o soffiare sul microfono. Nel febbraio 2006 il gioco vinse il premio \"Best Concept\" (\"migliore idea\") all\"'Imagina Games Awards\".\nModalit\u00e0 di gioco.\n\"Project Rub\" pu\u00f2 essere giocato solo con lo stilo e il microfono. La struttura dei minigiochi \u00e8 simile a quella di \"\", anche se alcuni temi trattati sono sicuramente pi\u00f9 adulti (niente che vada oltre ad un bacio). I minigiochi da completare servono inizialmente per impressionare la ragazza.\nCi sono tre modalit\u00e0 di gioco: \"Storia\" permette di affrontare tutti i minigiochi in sequenza (e di sbloccarne di nuovi man mano che si prosegue), e pu\u00f2 essere affrontata a tre livelli di difficolt\u00e0 crescente. \"Memoria\" dove si possono rigiocare tutte le sfide sbloccate in modalit\u00e0 Storia. Affrontarle in questa modalit\u00e0 permette di sbloccare dei vestiti da usare in \"Maniaco\", dove si pu\u00f2 vestire in modo diverso la ragazza protagonista del gioco (nulla di scandaloso, il modello \u00e8 lo stesso che si vede sulla copertina della scatola, senza tratti somatici e in un grezzo 3D); sono presenti oggetti come scarpe, camicie, e anche pettinature. Non ci sono altre modalit\u00e0, a parte \"Hidden Rabbits\", che si sbloccher\u00e0 solo dopo aver collezionato abbastanza vestiti. Una volta completato il gioco si render\u00e0 disponibile anche un riproduttore audio con tutte le musiche e gli effetti presenti nel gioco. I salvataggi sono automatici, e non sono presenti profili differenti."}
{"id": "1518768", "revid": "767487", "url": "https://it.wikipedia.org/wiki?curid=1518768", "title": "Distretto di Kambia", "text": "Kambia \u00e8 un distretto della Sierra Leone situato nella Provincia del Nord.\nIl capoluogo del distretto \u00e8 la citt\u00e0 di Kambia."}
{"id": "1518772", "revid": "44403", "url": "https://it.wikipedia.org/wiki?curid=1518772", "title": "Cassa di Risparmio di Firenze", "text": ""}
{"id": "1518775", "revid": "78273", "url": "https://it.wikipedia.org/wiki?curid=1518775", "title": "Nissan (mese)", "text": ""}
{"id": "1518777", "revid": "838137", "url": "https://it.wikipedia.org/wiki?curid=1518777", "title": "Distretto di Kenema", "text": "Kenema \u00e8 un distretto della Sierra Leone situato nella Provincia dell'Est.\nIl capoluogo del distretto \u00e8 la citt\u00e0 di Kenema."}
{"id": "1518780", "revid": "709565", "url": "https://it.wikipedia.org/wiki?curid=1518780", "title": "Difesa Benoni", "text": "La difesa Benoni \u00e8 un'apertura di gioco semichiuso degli scacchi caratterizzata dalle mosse:\nIl nome \"Benoni\" (che in lingua ebraica significa \"figlio del dolore\") deriva dal titolo di un manoscritto tedesco di Aaron Reinganum del 1825, che descrive l'apertura.\nVarianti.\nNel caso il Nero giochi 3\u2026b5 si entra nel Gambetto Benk\u0151 (Codice ECO A57-A59)\nTutto il resto \u00e8 caratterizzato come \"difesa Benoni\".\nLe varianti principali sono:\nSe il nero gioca 3\u2026e6 il bianco non gioca 4.dxe6 in quanto segue 4.fxe6 e il nero sta bene."}
{"id": "1518782", "revid": "110157", "url": "https://it.wikipedia.org/wiki?curid=1518782", "title": "Distretto di Kono", "text": "Kono \u00e8 un distretto della Sierra Leone situato nella Provincia dell'Est.\nIl capoluogo del distretto \u00e8 la citt\u00e0 di Koidu."}
{"id": "1518786", "revid": "110157", "url": "https://it.wikipedia.org/wiki?curid=1518786", "title": "Distretto di Kailahun", "text": "Kailahun \u00e8 un distretto della Sierra Leone situato nella Provincia dell'Est.\nIl capoluogo del distretto \u00e8 la citt\u00e0 di Kailahun."}
{"id": "1518792", "revid": "767487", "url": "https://it.wikipedia.org/wiki?curid=1518792", "title": "Distretto di Bonthe", "text": "Bonthe \u00e8 un distretto della Sierra Leone situato nella Provincia del Sud.\nIl capoluogo del distretto \u00e8 la citt\u00e0 di Bonthe."}
{"id": "1518794", "revid": "767487", "url": "https://it.wikipedia.org/wiki?curid=1518794", "title": "Poienile de sub Munte", "text": "Poienile de sub Munte \u00e8 un comune della Romania di 10.282 abitanti, ubicato nel distretto di Maramure\u0219, nella regione storica della Transilvania. \nNei pressi del comune si trova la Riserva naturale di Farc\u0103u - Lacul Vinderel - Mihailec, con un'area di circa 100 ettari, di interesse geologico, faunistico e paesaggistico."}
{"id": "1518795", "revid": "767487", "url": "https://it.wikipedia.org/wiki?curid=1518795", "title": "Rinaldo Fabris", "text": "Biografia.\nNato a Pavia di Udine il 1\u00ba dicembre 1936, dal 1956 frequent\u00f2 la Pontificia Universit\u00e0 Lateranense, conseguendo la licenza in teologia nel 1960. Nello stesso anno fu ordinato sacerdote per l'arcidiocesi di Udine. Prosegu\u00ec gli studi al Pontificio Istituto Biblico, conseguendo nel 1963 la licenza in Sacra Scrittura e il dottorato in teologia. \nDal 1963 al 1964 frequent\u00f2 lo Studium Biblicum Franciscanum di Gerusalemme. Nel 1973 consegu\u00ec il dottorato in Sacra Scrittura presso il Pontificio Istituto Biblico.\nNel 1966 fu nominato direttore spirituale del seminario di Udine. Nel 1967 inizi\u00f2 ad insegnare Sacra Scrittura presso lo studio teologico interdiocesano di Udine, Gorizia e Trieste, del quale divent\u00f2 preside nel 1968.\nNel 1981 fu nominato direttore della Scuola cattolica di cultura e nel 1984 direttore della Commissione diocesana per l'ecumenismo e il dialogo. Dal 1995 al 2005 fu direttore della \"Rivista biblica italiana\" e dal 2002 al 2010 presidente dell'Associazione biblica italiana.\n\u00c8 stato autore di numerosi commentari biblici nonch\u00e9 di diversi articoli e studi monografici di storia dell'esegesi, di teologia e di spiritualit\u00e0 biblica.\nHa fatto parte del Comitato scientifico di \"BIBLIA\", Associazione laica di cultura biblica.\nDal 1975 collabor\u00f2 con la \"Equipe Campi Bibbia\" dell'AGESCI (Associazione Guide e Scout Cattolici Italiani)."}
{"id": "1518798", "revid": "1272592", "url": "https://it.wikipedia.org/wiki?curid=1518798", "title": "Santuario della Madonna di Dio il S\u00e0", "text": "Il santuario della Madonna di Dio il S\u00e0 \u00e8 un edificio religioso situato nel comune di Parabiago, ma dipendente dalla parrocchia di Maria Madre della Chiesa in Nerviano.\nStoria.\nIl nome di questa chiesa non \u00e8 ben chiaro da dove arrivi realmente, ma stando alle affermazioni del parroco parabiaghese Don Giovanni Battista Santini, registrate in un documento del 1742, ogni altro nome differente da \u201c\"- Dio il S\u00e0\"\u2019' non \u00e8 altro che una storpiatura, compresi i pi\u00f9 accreditati \"- di Ols\u00e0\" e \"- di Olzate\"; pare che per\u00f2 derivi da \"olca\", ovvero terra arativa delimitata da fossati e siepi. Mentre la tradizione popolare vuole derivasse dall'affermazione dialettale \"Diu 'l s\u00e0\" (\"Dio lo s\u00e0\"), riguardo alla sua posizione ambigua e mai chiarita del tempietto, al confine tra Parabiago e Nerviano.\nIn un documento del 1547 la chiesa \u00e8 denominata \"Madonna di Dio il sa\" sotto il titolo di Nativit\u00e0 della Beata Vergine.\nIn passato la fabbrica fu attribuita a Donato Bramante, in tempi pi\u00f9 recenti le viene data invece la paternit\u00e0 di un allievo bramantesco, probabilmente Giacomo Lampugnano, legnanese che diresse i lavori della Basilica di San Magno. Sicuramente la chiesina risale ad un'epoca a cavallo tra i secoli XV e XVI, a sostituzione di una cappellina campestre, di cui \u00e8 ancora conservato un affresco all'interno, sulla mensa dell'altare, racchiuso in una teca di vetro, che rappresenta la \"Vergine con Cristo in Gloria\", ed \u00e8 antecedente al '500; inoltre all'epoca della costruzione, il territorio su cui sorge apparteneva ai \"Frati di Sant'Ambrogio ad Nemus\" stanziati nel monastero di Sant'Ambrogio della Vittoria.\nAl suo interno si possono osservare le statue risalenti all'anno 1672 di san Giacomo, san Filippo, Sant'Ambrogio e san Carlo; all'esterno quelle di sant'Antonio abate e san Cristoforo che ricordano modelli stilistici consueti al pieno Seicento. \nUn allievo di Bernardino Luini, \u00e8 invece il fautore del polittico sopra l'altare, rappresentante al centro la Vergine con il Bambino, mentre ai lati i santi Cosma e Damiano, sant'Ambrogio, santa Caterina, un vescovo ed un milite.\nNel 1676 il feudatario di Parabiago, Camillo Castelli, dona le balaustre in marmo. \nAll'interno della chiesa troviamo varie incisioni; una \u00e8 in ricordo della sepoltura di Carlo Nebuloni, agrimensore di Villastanza, che aveva donato alla chiesa vari appezzamenti di terreno.\nSul fianco sinistro guardando la facciata, vi sono un cortiletto con casa del custode ed un piccolo cimitero cinto da mura, detto \"lazzaretto\", probabilmente in ricordo della peste di San Carlo (1576 - 1577) durante la quale assunse tale funzione; ancora tra le sterpaglie interne sono visibili alcune lapidi. Con decreto 4 giugno 1914, la Direzione generale per la conservazione dei monumenti, dichiara il santuario con il lazzaretto monumento nazionale; ma subito dopo (1915), a causa della prima guerra mondiale, si pens\u00f2 di adibire il piccolo complesso monumentale ancora a lazzaretto per le cure dei feriti o delle epidemie, pericolo scongiurato dallo stesso ente che l'anno prima gli aveva dato l'importante riconoscimento."}
{"id": "1518800", "revid": "110157", "url": "https://it.wikipedia.org/wiki?curid=1518800", "title": "Distretto di Moyamba", "text": "Moyamba \u00e8 un distretto della Sierra Leone situato nella Provincia del Sud.\nIl capoluogo del distretto \u00e8 la citt\u00e0 di Moyamba."}
{"id": "1518807", "revid": "44939", "url": "https://it.wikipedia.org/wiki?curid=1518807", "title": "Mondo a RNA", "text": ""}
{"id": "1518808", "revid": "767487", "url": "https://it.wikipedia.org/wiki?curid=1518808", "title": "Distretto di Pujehun", "text": "Pujehun \u00e8 un distretto della Sierra Leone situato nella Provincia del Sud.\nIl capoluogo del distretto \u00e8 la citt\u00e0 di Pujehun."}
{"id": "1518815", "revid": "30445", "url": "https://it.wikipedia.org/wiki?curid=1518815", "title": "Yosemite", "text": ""}
