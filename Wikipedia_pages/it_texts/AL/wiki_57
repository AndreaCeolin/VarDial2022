{"id": "1514553", "revid": "124527780", "url": "https://it.wikipedia.org/wiki?curid=1514553", "title": "Campionati mondiali di tennistavolo", "text": "I Campionati mondiali di tennistavolo si svolgono per la prima volta nel 1926. La seconda edizione ha luogo nel 1928 e fino al 1956 la manifestazione \u00e8 organizzata con cadenza annuale (esclusi gli anni fra il 1940 ed il 1946 a causa del conflitto mondiale), mentre si svolger\u00e0 con cadenza biennale a partire dal 1957. Fino all'edizione del 2001 si sono disputate le competizioni \"individuali\" di \"doppio\" e \"a squadre\" nella medesima edizione, ma dal 2003 le competizioni sono state separate, alternandole (anni dispari titoli di \"individuale\" e di \"doppio\" ed anni pari \"a squadre\")."}
{"id": "1514554", "revid": "729019", "url": "https://it.wikipedia.org/wiki?curid=1514554", "title": "Aeroporto di Tarbes-Lourdes-Pirenei", "text": "L'Aeroporto di Tarbes-Lourdes-Pirenei \u00e8 un aeroporto francese situato vicino alla citt\u00e0 di Tarbes, nel dipartimento degli Alti Pirenei, ed \u00e8 particolarmente utilizzato per voli \"charter\" legati ai pellegrinaggi nella vicina localit\u00e0 di Lourdes: l'aeroporto si trova infatti a met\u00e0 strada tra le due citt\u00e0.In questo aeroporto si trova anche la Tarmac Aerospace"}
{"id": "1514555", "revid": "767487", "url": "https://it.wikipedia.org/wiki?curid=1514555", "title": "Mizuki Kawashita", "text": "La sua prima pubblicazione \u00e8 stata \"Innocent\", un d\u014djinshi pubblicato nel 1993.\nTra i suoi lavori pi\u00f9 celebri spiccano \"Lilim Kiss\" (due volumi), \"100% fragola\", e \"BOYS\" in cui si \u00e8 firmata sotto lo pseudonimo di .\nL'ultimo suo lavoro \u00e8 stato G-Maru Edition. Nel 2013 si cimenta nella serializzazione del suo ultimo manga: Te to Kuchi.\nOpere.\nCome \"Mizuki Kawashita\":\nCome \"Mikan Momokuri\":"}
{"id": "1514556", "revid": "767487", "url": "https://it.wikipedia.org/wiki?curid=1514556", "title": "Milan Purovi\u0107", "text": "Carriera.\nClub.\nCresciuto nella squadra della sua citt\u00e0, il , vi rimane per la sola stagione 2004-2005. Nell'estate del 2005, infatti, si trasferisce a Belgrado, alla , dove forma con Nikola \u017digi\u0107 una coppia gol tra le migliori di sempre della squadra slava, e con cui vince il campionato serbo-montenegrino 2005-2006, il campionato serbo 2006-2007, la Coppa di Serbia e Montenegro 2006 e la Coppa di Serbia 2007.\nProprio la sua stazza fisica, unita alle buone doti tecniche, suscitano l'interesse di diversi club europei, e alla fine viene ingaggiato dallo , con cui vince subito la Supercoppa del Portogallo 2007.\nNel 2008 viene ceduto in prestito al , in Turchia e agli ungheresi del nel 2009.\nNel 2010 viene ceduto, sempre in prestito, prima agli sloveni dell', poi in Portogallo al .\nNel 2011 passa in prestito al .\nNazionale.\nHa partecipato, nel 2006, ai Campionati Europei Under-21 2006, con la Nazionale di calcio della Serbia e Montenegro Under-21, arrivando alle semifinali della manifestazione.\nDopo l'indipendenza del Montenegro, \u00e8 uno dei punti di forza della Nazionale montenegrina."}
{"id": "1514557", "revid": "287204", "url": "https://it.wikipedia.org/wiki?curid=1514557", "title": "Milan Purovic", "text": ""}
{"id": "1514559", "revid": "599013", "url": "https://it.wikipedia.org/wiki?curid=1514559", "title": "International Handball Federation", "text": "L\u2019International Handball Federation o, in italiano, Federazione internazionale di pallamano, nota anche con l'acronimo IHF, \u00e8 la federazione internazionale che governa le manifestazioni internazionali di pallamano. La sua sede si trova a Basilea, in Svizzera, e il presidente \u00e8 Hassan Moustafa, eletto nel 2000. Le lingue ufficiali sono il tedesco, l'inglese e il francese.\nLa federazione fu fondata a Copenaghen l'11 luglio 1946 e si occupa dell'organizzazione di tutte le manifestazioni intercontinentali della pallamano, tra le quali la pi\u00f9 importante \u00e8 sicuramente il campionato mondiale, che a livello maschile viene organizzato dal 1938, mentre a livello femminile viene organizzato dal 1957.\nStoria.\nL'11 luglio 1946 \u00e8 considerata la data della fondazione della International Handball Federation, avvenuta a Copenaghen, in Danimarca, su iniziativa dei rappresentanti di otto nazioni che lanciarono l'iniziativa. Le otto nazioni che presero parte alla nascita della IHF furono la Danimarca, la Finlandia, la Francia, la Norvegia, i Paesi Bassi, la Polonia, la Svezia e la Svizzera. Come primo presidente della IHF venne eletto lo svedese G\u00f6sta Bj\u00f6rk, il quale era anche presidente della federazione svedese di pallamano. Prima di allora il gioco della pallamano era regolato dalla \"International Amateur Handball Federation\" (IAHF), che era stata fondata a L'Aia, nei Paesi Bassi, nel 1928 e che aveva contribuito a portare la pallamano ai Giochi olimpici estivi di Berlino 1936.\nLa IHF organizz\u00f2 il primo campionato mondiale per gli uomini nel 1938 e il campionato mondiale per le donne nel 1957. La pallamano, giocata secondo le regole moderne, venne reintrodotta alle Olimpiadi ai Giochi di Monaco di Baviera 1972 per gli uomini e ai Giochi di Montreal 1976 per le donne.\nStruttura.\nSegretari generali.\nDal maggio 2011 la carica di segretario generale \u00e8 stata sostituita da quella di amministratore delegato (\"managing director\"), carica gi\u00e0 attiva dal 1973.\nConfederazioni affiliate.\nAlla IHF fanno capo le 6 diverse confederazioni (riconosciute ufficialmente dalla federazione) a cui spetta l'organizzazione e la supervisione dell'attivit\u00e0 di pallamano nei vari continenti del mondo:"}
{"id": "1514564", "revid": "339392", "url": "https://it.wikipedia.org/wiki?curid=1514564", "title": "I giorni dell'et\u00e0 selvaggia", "text": ""}
{"id": "1514566", "revid": "120148078", "url": "https://it.wikipedia.org/wiki?curid=1514566", "title": "Mirrodin", "text": "Mirrodin \u00e8 un set di del gioco di carte collezionabili \"\", edito da Wizards of the Coast. In vendita in tutto il mondo dal 2 ottobre 2003, assieme ai successivi due set \"Darksteel\" e \"Quinta Alba\" forma il \"Blocco di Mirrodin\".\nAmbientazione.\nMirrodin \u00e8 un piano dimensionale parte di Dominia, il multiverso in cui sono ambientate le avventure di Magic. Fin dalle prime espansioni il principale scenario degli avvenimenti del gioco \u00e8 stato il piano dimensionale al centro del multiverso: Dominaria, con poche incursioni in piani diversi. Con l'uscita di \"Mirrodin\" si tronca completamente il filone narrativo delle espansioni precedenti, (che sar\u00e0 ripreso anni dopo), per esplorare questo nuovo mondo pieno di misteri.\nUn universo artificiale: Argentum.\nIn Dominia, ogni piano dimensionale \u00e8 un vero e proprio universo indipendente e isolato dagli altri, e anche la forma e le leggi fisiche di ogni piano possono variare parecchio. Alcuni piani dimensionali contengono intere galassie, con miliardi di stelle e pianeti. Mirrodin \u00e8 relativamente piccolo, e coincide nella forma con quella di un pianeta con una circonferenza di 1 400\u00a0km e di uno spazio indefinito che lo circonda. In realt\u00e0 si tratta di un piano artificiale, creato dal viandante dimensionale Karn. A sua volta questo individuo ha iniziato la propria esistenza come un essere artificiale: era infatti un massiccio golem costruito interamente in argento, assemblato dal potente viandante dimensionale Urza. Karn costitu\u00ec una parte fondamentale dell\"'arma dell'eredit\u00e0\", un insieme di reliquie di grande potere che hanno giocato un ruolo chiave all'interno del piano millenario di Urza per salvare Dominaria dalle mire di vendetta di Yawgmoth, l'oscuro signore di Phyrexia. L'arma dell'eredit\u00e0 all'ultimo riusc\u00ec a distruggere Yawgmoth e a salvare Dominaria, e Karn ascese alla condizione di viandante dimensionale, un essere cio\u00e8 dotato di poteri sconfinati, ma soprattutto del potere di viaggiare fra i diversi piani dell'esistenza. Dopo l'invasione Phyrexiana di Dominaria Karn inizi\u00f2 a esplorare il multiverso, e in uno spazio gi\u00e0 esistente ma desolato cre\u00f2 il nuovo piano dimensionale: Argentum. Questo era una mondo di perfezione matematica, abitato solo dagli automi creati dal grande golem. Karn modell\u00f2 poi il potente artefatto conosciuto col nome di Mirari in un guardiano senziente, Memnarch, e lo pose come custode di Argentum mentre lui torn\u00f2 a esplorare il multiverso.\nPurtroppo nell'assemblare Karn Urza utilizz\u00f2 la cuorpietra di Xantcha, un'agente phyrexiana. Questo fu necessario per rendere il golem un essere senziente, ma introdusse nel suo corpo anche il contagio dell'olio di Phyrexia. Karn trasmise questo contagio alle sue creazioni, Memnarch compreso, che a causa di ci\u00f2 perse completamente il senno. Sigill\u00f2 Argentum in modo che il suo creatore non potesse pi\u00f9 farvi ritorno, e trasform\u00f2 il piano dimensionale dotandolo di un suo proprio ecosistema in grado di generare nuove vite. Per fare questo sistem\u00f2 delle trappole interplanari in grado di catturare degli esseri viventi dagli altri piani del multiverso, creando cos\u00ec un sistema dinamico in cui il metallo autoctono e la carne degli esseri rapiti si evolsero fondendosi. Tutto questo aveva un preciso scopo: trovare prima o poi un essere vivente che custodisse in s\u00e9 la scintilla di viandante dimensionale, ovvero la capacit\u00e0 di ascendere a tale condizione e di poter viaggiare fra gli infiniti piani del multiverso. Una volta trovato un individuo in possesso di un simile potenziale, Memnarch intendeva rubarlo per poter diventare esso stesso un viandante dimensionale. Questo mondo nuovo plasmato da Memnarch prese il nome di Mirrodin.\nDa notare che tutte le informazioni sulla creazione e la vera natura di Mirrodin, del suo creatore e di Memnarch non erano note con l'uscita dell'espansione, ma sono state rivelate in seguito, con le altre espansioni dei blocchi di Mirrodin e di Cicatrici di Mirrodin. La storia rappresentata dalle carte di questo set si concentra sulle avventure dell'elfa Glissa Sunseeker, alla ricerca della verit\u00e0 sul mondo in cui vive. Nel suo viaggio verr\u00e0 aiutata dal Slobad, un goblin stranamente intelligente e da Bosh, un golem di ferro che non ricorda il proprio passato, mentre fra gli antagonisti figurano il negromante Geth e lo stesso Memnarch. Quest'ultimo ha individuato nell'intrepida elfa la scintilla di viandante dimensionale, e far\u00e0 di tutto per impossessarsene. Glissa infatti \u00e8 il primo essere vivente originario di mirrodin a possedere questo potenziale.\nUn mondo di metallo.\nSu Mirrodin la cosa che colpisce di pi\u00f9 \u00e8 la presenza del metallo. Le forme di vita biologica si sono evolute in un inedito mix di carne e metallo, e combattono per la sopravvivenza al fianco (o pi\u00f9 spesso contro) di creature artefatte completamente meccaniche, alcune generatesi spontaneamente, mentre altre probabilmente create da una mano che ha ormai abbandonato questo mondo da tempo immemore. Persino gli alberi, le montagne e l'oceano sono di metallo, ma c'\u00e8 un'altra caratteristica di questo pianeta che lo rende particolare: ha quattro soli, (che alcuni chiamano lune), di quattro colori differenti: bianco, blu, rosso e l'ultimo \u00e8 una sfera nera di vuoto cosmico. Seguendo la storia nelle espansioni successive (in particolare di \"Quinta Alba\") si scoprir\u00e0 poi dell'esistenza di una quinta luna, di colore verde, che giaceva nascosta all'interno del pianeta.\nEcco di seguito i principali luoghi di Mirrodin.\nI \"Monti di Oxidda\" sono una catena montuosa con enormi massi sospesi magneticamente sopra di essi. Al loro interno si trova la \"Grande Fornace\" di \"Kuldotha\", che erutta incessantemente densi vapori e metallo fuso, continuamente alimentata con carne viva e metallo dai goblin che la venerano come creatrice di Mirrodin. E qui sta il primo mistero della storia: gli anziani goblin hanno cacciato il ribelle \"Krark-Clan\" dalla Grande Fornace, ma nessuno sa cosa li abbia indotti a farlo. La catena di Oxidda \u00e8 anche popolata dai \"Vulshok\", una razza di barbari umani.\n\"Mephidross\" \u00e8 una terra mefitica dove le creature vengono lentamente trasformate in \"nim\" dal gas necrogeno, una specie di zombie antropofagi agli ordini del signore della guerra \"Geth\" di \"Ish Sah\". Solo pochi esseri umani sono tanto folli da vivere in questa landa melmosa e arrugginita, i \"Moriok\".\nIl \"Lumengrid\" \u00e8 una grande citt\u00e0 affacciata sul \"Mare di Mercurio\", patria degli umani \"Neurok\" e dei \"Vedalken\", una nuova razza blu dedita completamente alla disperata ricerca della conoscenza, e che per questo scopo ha stretto legami con forze oscure. Lumengrid \u00e8 anche il sito della \"Pozza della Conoscenza\", fonte dell'arcana sapienza dei Vedalken.\nI \"Campi di Erba-lama\" sono praterie dove cresce incolta un'erba metallica affilatissima, e sono abitati dai nomadi umani \"Auriok\" e dai \"Lossodonti\", una stirpe di elefanti guerrieri. La razza che domina questi ampi spazi \u00e8 quella dei guerrieri felini \"Leonid\". \"Raksha il cucciolo d'oro\" \u00e8 il loro capo politico e militare (il \"Grande Kha\", il cui trono risiede a \"Taj-Nar\"), e a differenza di \"Ushanti\", una grande guida spirituale che prevede disordine per il futuro, ha un piano per contrastare i pericolosi artefatti che imperversano su Mirrodin, mettendo continuamente a rischio la vita del suo popolo, soprattutto i terribili \"Livellatori\", che ogni cento anni spuntano dalle viscere della terra e seminano morte e distruzione, obbedendo agli ordini di un padrone invisibile.\nIl \"Groviglio\" \u00e8 un'immensa e intricata foresta di alberi di rame, popolata dagli elfi che la venerano come la loro \u201cnatura\u201d. Ma il Groviglio nasconde pericoli ben peggiori delle bestie cacciatrici e dei devastanti Wurm, \"Radix\" \u00e8 una radura dove le cose svaniscono come inghiottite dal nulla, e i \"Confini dell'Oblio\" cancellano gli antichi ricordi degli elfi. Il sacro albero \"Tel-Jilad\" contiene scolpita sul proprio tronco l'intera storia di Mirrodin, tranne per la parte vicina al terreno, che \u00e8 stata piallata da una mano sconosciuta. I suoi segreti sono per\u00f2 custoditi gelosamente da una stirpe di troll dall'infinita saggezza. Glissa Sunseeker, un'elfa dalle straordinarie doti guerriere, viaggia attraverso Mirrodin alla ricerca dei suoi segreti, vuole scoprire l'origine di un mondo che sembra artefatto e sa della mano di un altro. Anche Bosh, un enorme golem di ferro, \u00e8 alla ricerca della verit\u00e0: vuole ritrovare la memoria perduta, e scoprire qual \u00e8 il senso della sua presenza in un mondo dalle leggi naturali assurde come Mirrodin.\nCaratteristiche.\nMirrodin \u00e8 composta da 306 carte, stampate a bordo nero, cos\u00ec ripartite:\nIl simbolo dell'espansione \u00e8 la \"spada di Kaldra\", e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nMirrodin \u00e8 disponibile in bustine da 15 carte casuali, in mazzi da torneo contenenti 75 carte assortite casualmente, e in 4 mazzi tematici precostituiti da 60 carte ciascuno:\nCuriosit\u00e0.\nMirrodin fu presentata in tutto il mondo durante i tornei di prerelease il 20 settembre 2003, in quell'occasione venne distribuita una speciale carta olografica promozionale: la \"Spada di Kaldra\", che presentava un'illustrazione alternativa rispetto alla carta che si poteva trovare nelle bustine.\nMirrodin \u00e8 stato il primo set di espansione a presentarsi con la nuova veste grafica di Magic, inaugurata qualche mese prima con l'uscita dellOttava Edizione\" del set base. \u00c8 quindi il primo con le carte a bordo nero, molto apprezzate dai giocatori rispetto a quelle a bordo bianco tipiche dei set base. L'annuncio di questa nuova grafica \u00e8 stato seguito da forti critiche e contestazioni da parte dei giocatori, molto affezionati alle vecchie carte che non erano mai cambiate in tutta la storia del gioco (tranne una piccolissima variazione nei simboli del mana e del \u201cTAP\u201d, operata dopo l'uscita di \"Era Glaciale\" e che pass\u00f2 sostanzialmente inosservata). Nonostante le petizioni su internet e le minacce dei giocatori di abbandonare Magic, la wizards port\u00f2 avanti il progetto, e le carte di Mirrodin furono le prime di una lunga serie di espansioni del gioco (che non accenna a concludersi) a essere stampate con queste nuove caratteristiche. Il carattere del nome delle carte, prima in uno stile originale semigotico, \u00e8 diventato pi\u00f9 sobrio e il box del testo fu ampliato in modo da sottolineare nome, tipo e testo della carta appunto, anche il box dell'immagine fu ampliato, (caratteristica invece molto apprezzata dai giocatori), fu creato un nuovo simbolo per il \u201cTAP\u201d e per ogni colore fu creato un nuovo tema per lo sfondo. Le proteste, che non si placarono per molti mesi, sostenevano che il nuovo \"layout\" delle carte non si addiceva ad un'ambientazione fantasy, e sottolineavano problemi come la scomodit\u00e0 di far interagire carte dalle vesti grafiche differenti con quelle vecchie, e il fatto che le nuove carte artefatto grigie (un tempo erano marroni) si confondevano con le carte bianche. In futuro le carte artefatto furono stampate con toni di grigio pi\u00f9 scuri, altre piccole imperfezioni furono sistemate e i giocatori di Magic si abituarono alle nuove carte. Da notare che una minoranza importante di giocatori si \u00e8 da sempre dichiarata a favore di questo cambiamento, che ha portato un precedente nel gioco dagli effetti sempre pi\u00f9 vasti nel tempo (si vedano ad esempio le carte \"ibride\" di ' o le \"cronotraslate\" del \"Blocco di Spirale Temporale\", o il nuovo simbolo di \u201cSTAP\u201d di \"Landa Tenebrosa\"). Oggi sono molti i fans che dichiarano di preferire la nuova grafica a quella vecchia, (anche se spesso si tratta di nuovi giocatori), sta di fatto che nel mondo i giocatori di Magic non sono diminuiti ma sono invece in continuo aumento.\nNel set sono state ristampate le seguenti carte da precedenti:\nNovit\u00e0.\nMirrodin porta nel gioco un carico di innovazione che non si vedeva dall'uscita delle prime espansioni del gioco. Oltre a nuove abilit\u00e0 con nuove parole chiave Mirrodin presenta una combinazione inedita fra due tipi di carta, le terre e gli artefatti, e un tipo di artefatto completamente nuovo: l'equipaggiamento.\nNuove abilit\u00e0.\nAffinit\u00e0.\nLe magie con questa abilit\u00e0 possono essere pagate con un mana incolore in meno per ogni oggetto controllato a cui sono affini. Ad esempio, giocando una magia dal costo di 3 mana incolori e uno rosso e dotata dell'abilit\u00e0 \"Affinit\u00e0 con Artefatti\", ogni artefatto controllato ridurr\u00e0 di 1 il costo della magia (il mana colorato non pu\u00f2 essere ridotto). Se una magia ha pi\u00f9 abilit\u00e0 di affinit\u00e0, ognuna di esse si applica in modo cumulativo.\nImprimere.\nUna carta con questa abilit\u00e0 rimuove dal gioco altre carte per potenziare le proprie caratteristiche e abilit\u00e0. Ad esempio, una carta potrebbe recare la scritta: \"Tappa questa carta: rimuovi dal gioco una creatura che controlli, quella carta \u00e8 impressa su questa. Questa carta ha protezione dai colori delle carte impresse su di essa\". Se un permanente non ha carte del tipo giusto impresse su di esso, le sue abilit\u00e0 che fanno riferimento alle carte impresse su di esso non hanno effetto. Se un permanente ha pi\u00f9 carte del giusto tipo impresse su di esso ognuna influenza regolarmente le suddette abilit\u00e0; se il permanente ha impresse su di esso due creature, una nera e una rossa, avr\u00e0 protezione dal nero come dal rosso. Se una carta impressa su un permanente lascia (anche temporaneamente) la \"zona di rimozione dal gioco\", non \u00e8 pi\u00f9 impressa su quel permanente.\nAltro esempio: se una creatura richiede l'esilio di un'altra creatura, sommandone le statistiche di forza/costituzione alle proprie, l'effetto si applicher\u00e0 per ciascuna creatura esiliata in questo modo.\nIntrecciare.\nQuesta \u00e8 un'abilit\u00e0 presente in alcune magie modali, ovvero le magie che richiedono di scegliere fra uno dei loro possibili effetti escludendo tutti gli altri. Pagando il costo di intrecciare di una magia \u00e8 possibile invece tutti i suoi effetti. Se, ad esempio, una stregoneria dice: \"Scegli uno: infliggi 1 danno a una creatura bersaglio; o pesca una carta; o stappa un permanente\", normalmente sarebbe possibile scegliere solo uno dei tre possibili effetti della magia, ma pagando il suo costo di intrecciare invece possono essere applicati tutti nell'ordine in cui sono scritti sulla carta.\nEquipaggiamenti.\nGli equipaggiamenti sono un sottotipo di artefatti, che funzionano in modo simile agli incantesimi \"aura\", cio\u00e8 vengono assegnati a un permanente per potenziarlo, ma con due differenze fondamentali: entrano in gioco non assegnati a nessun permanente e rimangono in gioco anche se il permanente che stanno equipaggiando lascia il gioco. Ogni artefatto di questo tipo ha la nuova abilit\u00e0 \"equipaggiare\": pagando il costo di equipaggiare l'artefatto pu\u00f2 essere assegnato a una creatura per potenziarla; si pu\u00f2 usare questa abilit\u00e0 solo quando si potrebbe giocare una stregoneria. Si pu\u00f2 equipaggiare solo una creatura controllata ma, se la creatura equipaggiata cambia il suo controllore, l'equipaggiamento continuer\u00e0 ad esserle assegnato (sebbene ancora sotto il controllo del suo proprietario: il controllore temporaneo della creatura non pu\u00f2 spostare l'equipaggiamento). Un artefatto che perde il sottotipo equipaggiamento non pu\u00f2 equipaggiare una creatura. Un equipaggiamento non pu\u00f2 equipaggiare bersagli illegali (es. carte non creatura) o inesistenti e non pu\u00f2 equipaggiare se stesso. Un equipaggiamento pu\u00f2 rimanere in gioco anche se non equipaggia nulla, ma non pu\u00f2 essere liberamente tolto da una creatura: si pu\u00f2 per\u00f2 spostarlo da una creatura ad un'altra.\nTerre Artefatto.\nLe terre-artefatto sono in qualsiasi zona dal gioco sia terre che artefatti, e sono quindi influenzate da effetti che riguardano uno dei due tipi. Non sono magie e possono essere giocate solo come terre, senza utilizzare la \"pila\", (vengono messe in gioco come delle normali terre, solo una per turno), ma se un effetto dovesse impedire di giocare un artefatto, impedirebbe anche di giocare una terra-artefatto.\nLe terre artefatto sono bandite dai tornei nei formati \"Modern\" e \"Blocco di Mirrodin\" nonostante le altre carte di questa espansione siano permesse. Questo perch\u00e9 se combinate con l'abilit\u00e0 \"Affinit\u00e0 con gli Artefatti\" renderebbero le creature affini troppo economiche in termini di mana e troppo semplici da giocare, e qualsiasi mazzo costruito diversamente avrebbe poche speranze di vittoria contro i mazzi cosiddetti \"affinity\", rendendo questi tornei molto omogenei e noiosi."}
{"id": "1514568", "revid": "6923", "url": "https://it.wikipedia.org/wiki?curid=1514568", "title": "Igor Burzanovi\u0107", "text": "Biografia.\nPrecedentemente era jugoslavo, fino alla definitiva conclusione dell'esperienza federativa della Jugoslavia avvenuta nel 2003, nonch\u00e9 serbo-montenegrino, fino alla scissione della Serbia e Montenegro in due stati indipendenti occorsa nel 2006.\nClub.\nCresciuto nella squadra della sua citt\u00e0, il Budu\u0107nost Podgorica, debutta in prima squadra nel 1998, a 13 anni, e vi rimane fino al dicembre 2006, quando si trasferisce a Belgrado, alla , con cui vince il campionato serbo 2006-2007 e la Coppa di Serbia 2007.\nNel gennaio 2009 torna al Budu\u0107nost Podgorica.\nNazionale.\nHa partecipato, nel 2006, ai Campionati Europei Under-21 2006, con la Nazionale Under-21 di calcio della Serbia e Montenegro, arrivando alle semifinali della manifestazione.\nDopo l'indipendenza del Montenegro, ha fatto parte della Nazionale montenegrina."}
{"id": "1514569", "revid": "729019", "url": "https://it.wikipedia.org/wiki?curid=1514569", "title": "Malo (Vanuatu)", "text": "Malo (conosciuta anche come St. Bartholomew) \u00e8 un'isola di Vanuatu distante solo 5\u00a0km dalla costa meridionale dell'isola di Espiritu Santo nella provincia di Sanma.\nL'isola ha una costa che si estende per 55\u00a0km ed un'area di 180\u00a0km\u00b2. Nel 2009 la popolazione era di 4.279 abitanti.\nCome la maggior parte delle isole di Vanuatu, anche Malo ha origini vulcaniche. Il punto pi\u00f9 alto dell'isola, Malo Peak, raggiunge i 326\u00a0m sul livello del mare.\nI principali prodotti dell'isola sono la copra e il cacao.\nSu Malo esistono due gruppi culturali principali: gli Auta che abitano la parte occidentale e i Tinjivo che abitano la parte orientale dell'isola."}
{"id": "1514573", "revid": "287204", "url": "https://it.wikipedia.org/wiki?curid=1514573", "title": "Igor Burzanovic", "text": ""}
{"id": "1514581", "revid": "287204", "url": "https://it.wikipedia.org/wiki?curid=1514581", "title": "Superficie di Dini", "text": "La superficie di Dini, studiata da Ulisse Dini, pu\u00f2 essere vista come una \"torsione\" della pseudosfera.\nPi\u00f9 precisamente, \u00e8 una superficie ottenuta assegnando a una trattrice un moto elicoidale intorno alla propria retta caratteristica. \u00c8 quindi una superficie elicoidale.\nPer confronto, la pseudosfera \u00e8 ottenuta facendo ruotare una trattrice intorno alla propria retta caratteristica, ed \u00e8 quindi una superficie di rotazione.\nCome la pseudosfera, la superficie di Dini ha curvatura gaussiana costante negativa.\nParametrizzazione.\nLa sua equazione parametrica \u00e8:\nSuperficie.\nL'elemento infinitesimo di superficie \u00e8:\nCurvatura.\nCurvatura gaussiana:\nCurvatura media:"}
{"id": "1514583", "revid": "1048993", "url": "https://it.wikipedia.org/wiki?curid=1514583", "title": "John Korty", "text": "Carriera.\nAttivo soprattutto in ambito televisivo, ha diretto lo spin-off \"L'avventura degli Ewoks\". Ha ricevuto il premio Oscar per il migliore documentario per \"Who Are the DeBolts? And Where Did They Get Nineteen Kids?\"."}
{"id": "1514589", "revid": "125407753", "url": "https://it.wikipedia.org/wiki?curid=1514589", "title": "Campionato europeo di pallamano maschile", "text": "Il Campionato europeo di pallamano maschile \u00e8 la principale competizione internazionale europea di pallamano maschile e si tiene ogni due anni. Serve anche come torneo di qualificazione per il campionato mondiale. La nazionale svedese \u00e8 la squadra con il maggior numero di trionfi con cinque affermazioni; la rappresentativa spagnola \u00e8 arrivata per sei volte in finale, vincendo solo due volte (nel 2018 e nel 2020)."}
{"id": "1514590", "revid": "1305772", "url": "https://it.wikipedia.org/wiki?curid=1514590", "title": "Adventure Fun-Pak", "text": "Adventure Fun-Pak \u00e8 una compilation di 4 videogiochi, pubblicata nel 1989 dalla Apogee Software, sebbene i giochi siano stati realizzati qualche anno prima, quando Apogee non era ancora stata creata. I giochi sono in parte realizzati da Scott Miller, mentre altri sono prodotti amatoriali di autori sconosciuti. La raccolta \u00e8 stata pubblicata come freeware il 28 maggio del 2004, insieme ad un'altra intitolata \"Puzzle Fun-Pak\", dato che gi\u00e0 da qualche anno erano stati tolti dal catalogo.\nGiochi.\nRogue Runner.\nGioco di labirinto scritto da Scott Miller, molto simile alla serie \"Kroz\". Il protagonista deve trovare un artefatto chiamato \"Heart of Courage\" nei sotterranei di \"Ezam\". Il gioco era gi\u00e0 stato pubblicato nel 1986 sul \"Big Blue Disk #26\" della Softdisk, ed era intitolato \"Maze Runner\".\nNight Bomber.\nSimile concettualmente a \"Missile Command\", si deve inserire l'angolazione del lancio per bombardare delle citt\u00e0 nemiche.\nRaiders of the Forbidden Mine.\nGioco somigliante a \"Dig Dug\".\nThe Thing.\nGioco di labirinto dotato di parser similmente alle avventure testuali, nel quale si deve sparare e trovare dell'oro."}
{"id": "1514592", "revid": "31886", "url": "https://it.wikipedia.org/wiki?curid=1514592", "title": "Exodus (Ja Rule)", "text": "Exodus e il titolo della prima Greatest Hits che raccoglie le migliori canzoni registrate dal rapper Ja Rule dal 1999 al 2005. Il disco \u00e8 stato pubblicato il 13 dicembre del 2005 dalla Def Jam e dalla Murder Inc. Records."}
{"id": "1514596", "revid": "2166030", "url": "https://it.wikipedia.org/wiki?curid=1514596", "title": "Ad\u00e8le di Champagne", "text": "Biografia.\nDivenne regina di Francia il 13 novembre 1160, quando spos\u00f2 a Parigi Luigi VII, rimasto vedovo da sole cinque settimane della sua seconda moglie Costanza. Le nozze tra Adele e Luigi s'inserirono nel quadro di una maggiore connessione tra il regno di Francia e la contea di Champagne. Descritta come donna bella, virtuosa e di grande senno, Adele svolse un ruolo attivo nelle vicende del regno, insieme ai fratelli Enrico I di Champagne, Tebaldo V di Blois e Guglielmo dalle Bianche Mani, arcivescovo di Reims. A rafforzare il legame instauratosi con le sue nozze tra la dinastia capetingia e quella di Blois, le figlie di primo letto di Luigi, Maria e Alice di Francia sposarono rispettivamente Enrico e Tebaldo. Adele ed i suoi fratelli sentirono le proprie posizioni minacciate quando Filippo, unico maschio della regina e di Luigi, spos\u00f2 Isabella di Hainaut, erede dell'Artois. Contro tale minaccia, Adele form\u00f2 un'alleanza con il duca di Borgogna Ugo III e con il conte Filippo I di Fiandra e tent\u00f2 di coinvolgervi l'imperatore Federico Barbarossa. Il conflitto esplose nel 1181, ed i rapporti tra la Francia e la casata di Hainaut divennero cos\u00ec pessimi che Filippo tent\u00f2 di divorziare da Isabella nel 1184. Sebbene il suo potere fosse scemato dopo l'ascesa al trono di Filippo nel 1180, Adele funse da reggente nel 1190 durante l'assenza del figlio, impegnato nella terza crociata. Nuovamente allontanata dal potere dopo il suo ritorno nel 1192 partecip\u00f2 tuttavia alla fondazione di numerose abbazie. Mor\u00ec il 4 giugno 1206, e venne sepolta nell'Abbazia di Pontigny, vicino ad Auxerre.\nDiscendenza.\nAd\u00e8le e Luigi ebbero due figli:"}
{"id": "1514601", "revid": "838137", "url": "https://it.wikipedia.org/wiki?curid=1514601", "title": "Milan M\u00e1\u010dala", "text": "Carriera.\nAllenatore.\nDopo la carriera da giocatore \u00e8 diventato tecnico professionista all'inizio degli anni ottanta, allenando Sigma Olomouc, e Football Club Ban\u00edk Ostrava.\nNel 1990 divenne ct della Nazionale di calcio della Cecoslovacchia, fallendo per\u00f2 le qualificazioni agli Europei 1992 e nel marzo 1993 si dimise dall'incarico.\nSuccessivamente ha allenato in Bahrein, Oman e Kuwait."}
{"id": "1514606", "revid": "729019", "url": "https://it.wikipedia.org/wiki?curid=1514606", "title": "Isole di Vanuatu", "text": "Questa \u00e8 la lista delle isole di Vanuatu per provincia, suddivise per arcipelago dove possibile. Vanuatu comprende 83 isole."}
{"id": "1514607", "revid": "446353", "url": "https://it.wikipedia.org/wiki?curid=1514607", "title": "Ordine obliquo", "text": "L'ordine obliquo indica due diversi tipi di ingaggio del nemico"}
{"id": "1514610", "revid": "120046", "url": "https://it.wikipedia.org/wiki?curid=1514610", "title": "Diego Capel Trinidad", "text": ""}
{"id": "1514611", "revid": "1909146", "url": "https://it.wikipedia.org/wiki?curid=1514611", "title": "Dedizione di Verona a Venezia", "text": "La dedizione di Verona a Venezia \u00e8 il giuramento di fedelt\u00e0 alla Serenissima, pronunciato il 24 giugno 1405 da una delegazione di veronesi. La dedizione avvenne dopo la conquista della citt\u00e0 da parte delle truppe veneziane: Venezia approfitt\u00f2 del malcontento dei veronesi nei confronti dei Carraresi (e dei disordini in citt\u00e0), che avevano preso ai milanesi la citt\u00e0 (ma non la cittadella militare dove era asserragliato Jacopo dal Verme) fingendo di restaurare gli Scaligeri, riuscendo a far penetrare il suo esercito, aiutato in parte dal popolo, e mettendo in fuga l'esercito padovano di Francesco II da Carrara.\nArrivo dei rappresentanti veneti a Verona.\nI veronesi acclamarono capitano del popolo Pietro Da Sacco che ebbe poi il compito di trattare la dedizione della citt\u00e0 con i rappresentanti della Serenissima. Gli ambasciatori veronesi, guidati da Pietro Da Sacco, incontrarono la delegazione veneta capeggiata da Gabriele Emo e da Jacopo Dal Verme presso porta Vescovo. Fu consentito l'ingresso a tre compagnie di fanti veneti per vigilare la piazza mentre gli ambasciatori veronesi andarono al campo veneziano nel castello di Montorio.\nFurono l\u00ec stabilite le condizioni onorevoli della dedizione: a Verona fu consentito di continuare a godere della libert\u00e0 derivante dalla \"podest\u00e0 di ragunar senato, di crear magistrati, di far leggi e di governar la citt\u00e0, e le cose pubbliche, rimanendo ai veneti senatori il travaglio, i pericoli e la spesa\" (Scipione Maffei), e furono dati dei privilegi ai contadini della Valpolicella per essere stati favorevoli alla Serenissima durante le guerre contro i Visconti.\nCondizioni che meno di un mese dopo, il 16 luglio, vennero ribadite con solennit\u00e0 a Venezia, in una \"ducale\" con bolla d'oro, lettera ufficiale del Doge di Venezia, munita di sigillo aureo e con forza di legge.\nIl 23 giugno i veneziani entrarono a Verona, dalla \"porta del Calzaro\", tra porta Nuova e porta Palio. L'avvenimento fu consacrato con la nomina di molti cavalieri fra cui Pietro Da Sacco. In cattedrale si cant\u00f2 un \"Te Deum\" di ringraziamento e le nuove autorit\u00e0 venete alloggiarono nel palazzo che era stato degli Scaligeri. I veneziani, presero ufficialmente possesso di Verona, anche militarmente.\nGli ambasciatori a Venezia.\nIl 24 giugno, le arresesi milizie milanesi guidate da Jacopo Dal Verme provenienti da San Michele Extra, che sfilarono \"in bella ordinanza con severissima disciplina\" acclamate da ali di popolo, entrarono da porta Vescovo, attraversarono tutta la citt\u00e0 passando da Piazza delle Erbe, uscirono dalla \"porta del Calzaro\", accampandosi fuori delle mura nella attuale zona stadio. Quel giorno del 1405, si riun\u00ec il consiglio cittadino che elesse gli ambasciatori, inviati poi a Venezia per la dedizione.\nContinuarono poi, dopo tante inquietudini, le manifestazioni di gioia. I ventuno ambasciatori partirono l'8 luglio e, giunti a Venezia con 120 cavalli, alloggiarono nel palazzo del \"Marchese di Ferrara\". Precedeva tutti Leone Confalonieri, fra Zenone Negrelli e Pace Guarienti, che portava la bandiera del Comune, preceduta dal nobile Aleardo Aleardi, fra Clemente dell'Isolo e Tebaldo del Broilo, che portava la bandiera dei Cavalieri. Il Doge, col Maggior Consiglio, accolse i veronesi, tutti in veste bianca a significare purezza e sincerit\u00e0 di mente e volont\u00e0. Tutti erano solennemente riuniti su un palco in Piazza San Marco, tra la chiesa e le mercerie. Pietro da Sacco, affiancato da Torneo de Caliari e Gaspare da Quinto, consegn\u00f2 le tre chiavi della citt\u00e0 e dei suoi distretti, in segno di dominio e possesso.\nGli ambasciatori tornarono a Verona, dove furono acclamati dal popolo, il 26 luglio 1405 portando con s\u00e9 il gonfalone con il leone di San Marco avuto in dono dal Doge e le bolle d'oro. Il 2 agosto il gonfalone fu portato solennemente in piazza delle Erbe, issato sul carroccio, che era custodito nella basilica di San Zeno, e quindi levato sopra l'altissima antenna vicino al capitello."}
{"id": "1514614", "revid": "183976", "url": "https://it.wikipedia.org/wiki?curid=1514614", "title": "AC Pistoiese", "text": ""}
{"id": "1514621", "revid": "115751", "url": "https://it.wikipedia.org/wiki?curid=1514621", "title": "Realismo (pittura)", "text": ""}
{"id": "1514625", "revid": "2166030", "url": "https://it.wikipedia.org/wiki?curid=1514625", "title": "Guglielmo dalle Bianche Mani", "text": "Origine.\nSia secondo Guglielmo arcivescovo della citt\u00e0 di Tiro, nell'odierno Libano, che secondo la \"Chronica Albrici Monachi Trium Fontium\" Guglielmo era il figlio maschio quartogenito del conte di Blois, di Chartres e di Ch\u00e2teaudun, Provins, signore di Sancerre e Amboise (Tebaldo IV), e poi conte di Conte di Champagne (conte di Troyes e conte di Meaux Tebaldo II), Tebaldo e della moglie, che sempre secondo la \"Chronica Albrici Monachi Trium Fontium\" era Matilde di Carinzia ( ca. 1106; \u2020 1160) del Casato degli Sponheim, figlia del Margravio d'Istria, duca di Carinzia e reggente della Marca di Verona, Enghelberto e di Uta di Passau.&lt;br&gt;Secondo il monaco e cronista inglese, Orderico Vitale, Tebaldo II di Champagne era il figlio maschio secondogenito del conte di Blois, di Chartres, di Ch\u00e2teaudun, di Tours, di Provins, di Sancerre e di Meaux, Stefano II, e di Adele d'Inghilterra (circa 1062 - 1137), che, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury e Orderico Vitale, ed ancora il cronista e monaco benedettino inglese, Matteo di Parigi, era figlia del duca di Normandia e re d'Inghilterra, Guglielmo il Conquistatore, e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.Un suo zio, Stefano di Blois, fu re d'Inghilterra,dal 1135 al 1154, mentre un altro zio Enrico di Blois fu vescovo di Winchester dal 1129 e legato papale per l'Inghilterra dal 1138; una sorella era regina di Francia, Ad\u00e8le di Champagne (moglie di Luigi VII), ed i tre fratelli erano, rispettivamente Conte di Champagne (Enrico), conte di Blois (Tebaldo) e signore di Sancerre (Stefano).\nBiografia.\nSuo padre, Tebaldo mor\u00ec, nel 1152: gli \"Obituaires de Sens Tome II, Eglise cath\u00e9drale de Chartres, Obituaire du xii si\u00e8cle\" confermano che Tebaldo (\"Teobaldus comes palatinus\") mor\u00ec il 10 gennaio (\"Jan IIII Idus\") e che il figlio, Tebaldo conte di Blois e siniscalco di Francia, con la madre, Matilde, fece una donazione a suffragio della sua anima, mentre la \"Chronica Albrici Monachi Trium Fontium\" riporta che Tebaldo (\"comes Campanie Theobaldus\") mor\u00ec il 12 gennaio (\"6. Idus Januarii\") e fu tumulato presso Lagny (\"apud Latinicacum\"), lasciando le sue contee ai figli maggiori: a Enrico, le contee di Champagne e Brie ed a Tebaldo, le contee di Blois e Chartres, e al terzogenito Stefano, la signoria di Sancerre.\nDivenne vescovo di Chartres nel 1164 e rimase sino al 1176; nello stesso periodo divenne arcivescovo di Sens, nel 1169 e rimase sino al 1176), quando divenne arcivescovo di Reims (1176), carica che tenne sino alla sua morte. La \"Sigeberti Continuatio Aquicinctina\" conferma che Guglielmo, arcivescovo di Sens, fratello della regina di Francia (Willelmus Senonensis archiepiscopus, frater Elizabeth regine Francorum), nel 1176, da Sens fu trasferito a Reims (de Senonensi ecclesia in Remensem ecclesiam); l'abate e storico normanno, priore dell'abbazia di Bec e sedicesimo abate di Mont-Saint-Michel, Roberto di Torigni, nella sua cronaca, riferisce che Guglielmo, fratello del conte Tebaldo, arcivescovo di Sens e vescovo di Chartres (\"Guillermus frater comitis Thebaldi archiepiscopus Senonensis et episcopus Carnotensis\") si trasfer\u00ec nella sua nuova sede, Reims (\"archiepiscopum Remensem\") nel 1177&lt;br&gt;Con quest'ultima carica vennero a lui per primo conferiti i titoli di duca e pari di Reims. Nel concistoro di marzo 1179 papa Alessandro III gli confer\u00ec la porpora cardinalizia con il titolo di cardinale presbitero di Santa Sabina.\nFu inviato dallo stesso Alessandro III quale suo legato presso il re d'Inghilterra Enrico II.\nGuglielmo, assieme ai fratelli, Tebaldo, conte di Blois e Chartres, ultimo siniscalco di Francia, Enrico I detto \"il Liberale\", Conte di Champagne (conte di Troyes e conte di Meaux) e di Brie, e Stefano, signore di Sancerre, assistettero il loro nipote, il giovane Filippo Augusto, re di Francia dal settembre 1180.\nNel 1182 egli concesse alla citt\u00e0 di Reims i diritti di cui alla cosiddetta \"Charte willelmine\", rimasti successivamente in vigore per oltre cinque secoli, cos\u00ec come fu la \"Loi de Beaumont\", legge che affrancava numerose citt\u00e0 del nord della Francia, di una parte del Belgio meridionale e del Granducato di Lussemburgo, da lui promulgata il medesimo anno e abrogata solo con la rivoluzione francese.\nNel 1185 venne nominato arciprete della Basilica Vaticana, carica che mantenne fino al 1198.\nGuglielmo mor\u00ec nel 1202 come ci ricordano gli \"Annales S. Nicasii Remenses\" (Willelmus venerabili Remensis archiepiscopus gloriosissimus regis Francorum Philippi avunculus), arcivescovo di Reims e zio materno del re di Francia, presso la citt\u00e0 di Laon, il 7 settembre (\"apud Laudunum vigilia navitatis beate Marie\"); anche la \"Chronica Albrici Monachi Trium Fontium\" riporta la morte di Guglielmo(\"Remensis archiepiscopus Guilelmus regis avunculus et comitum Campanie patruus\")zio materno del re (Filippo) e zio paterno del conte di Champagne (Enrico II), arcivescovo di Reims, per 26 anni (\"per annos 26\"), nel mese di ottobre (\"7. Idus Octobris\").\nConclavi.\nGuglielmo dalla Bianche Mani partecip\u00f2 a cinque dei sei i conclavi che si svolsero nel periodo del suo cardinalato:\nNon partecip\u00f2 invece al:\nDiscendenza.\nDi Guglielmo non si conosce alcuna discendenza."}
{"id": "1514628", "revid": "123325176", "url": "https://it.wikipedia.org/wiki?curid=1514628", "title": "Memoriale per gli ebrei assassinati d'Europa", "text": "Il Memoriale per gli ebrei assassinati d'Europa (), conosciuto anche come Memoriale dell'Olocausto (o, meglio, Memoriale della Shoah) (in tedesco: \"Holocaust-Mahnmal\"), \u00e8 un memoriale situato nel quartiere Mitte di Berlino, progettato dall'architetto Peter Eisenman, assieme all'ingegnere Buro Happold, per commemorare le vittime della Shoah. Il Memoriale \u00e8 composto da un campo di 2.711 stele e accoglie ogni anno al \"Centro d'Informazione\" pi\u00f9 di 500.000 visitatori provenienti da ogni nazione.\nStoria.\nIdeazione e realizzazione.\nTra il 1988 e il 1989 numerose personalit\u00e0, quali Lea Rosh, Willy Brandt, G\u00fcnter Grass e Christa Wolf, sottoscrissero un appello per la realizzazione di un monumento nel centro della citt\u00e0 di Berlino per ricordare lo sterminio degli ebrei in Europa. Nel 1994 vi fu un primo concorso pubblico per la progettazione del monumento, che termin\u00f2 tuttavia senza una definitiva assegnazione.\nNel 1997 ci fu un nuovo concorso pubblico, al quale vennero direttamente invitati numerosi artisti e architetti di fama mondiale; nonostante anche il cancelliere Helmut Kohl si fosse pronunciato a favore del progetto di Peter Eisenman, la votazione finale venne ritardata a causa delle elezioni politiche del Bundestag, che approv\u00f2 la realizzazione del memoriale il 25 giugno 1999.\nIl 1\u00ba aprile 2003 cominciarono ufficialmente i lavori, che si conclusero il 15 dicembre 2004 con la posa dell'ultima stele. L'inaugurazione del monumento si tenne il 10 maggio 2005, due giorni prima dell'apertura al pubblico. Il costo approssimativo del complesso \u00e8 stato di 25 milioni di euro.\nDal 2009, in memoria anche degli omosessuali.\nLa Fondazione del Memoriale, dal 3 luglio 2009, dopo una modifica di legge del Bundestag, sovrintende anche ai monumenti in memoria \ndi alcune categorie dimenticate dell'olocausto, e specificatamente, quelli relativi alla persecuzione nazista dei Sinti, dei Rom e degli omosessuali.\nGi\u00e0 dal 12 dicembre 2003 il Bundestag (il parlamento federale tedesco) aveva approvato una risoluzione per costruire un Memoriale agli omosessuali che recitava \u00abLa Repubblica Federale di Germania erige un Memoriale a Berlino per gli omosessuali perseguitati dal Regime Nazionalsocialista. Con questo memoriale, la Repubblica federale di Germania intende: onorare le vittime delle persecuzioni e i loro morti, mantenere viva la memoria di questa ingiustizia, creare un simbolo duraturo di opposizione all'inimicizia, l'intolleranza e l'esclusione dei gay e delle lesbiche\u00bb.\nStruttura.\nIl monumento \u00e8 stato edificato nell'area originariamente occupata dal palazzo e dalle propriet\u00e0 di Joseph Goebbels e occupa l'intera superficie dell'isolato tra le Ebertstra\u00dfe, Behrenstra\u00dfe, Cora-Berliner-Stra\u00dfe e Hannah-Arendt-Stra\u00dfe; consiste in una superficie di 19.000\u00a0m\u00b2 occupata da 2.711 stele in calcestruzzo colorate di grigio scuro, organizzate secondo una griglia ortogonale, totalmente percorribile al suo interno dai visitatori. Le stele sono tutte larghe 2,375\u00a0m e lunghe 95\u00a0cm, mentre l'altezza varia da 0,2 a 4\u00a0m. Dalla vista esterna appaiono tutte di altezze simili ma, poggiando su di un fondo variamente inclinato, le pi\u00f9 basse lungo il perimetro esterno, \"fagocitano\" gradualmente il visitatore che si addentra fra esse. In base al testo di progetto di Eisenman, infatti, le stele sono realizzate per disorientare e l'intero complesso intende rappresentare un sistema teoricamente ordinato, che fa perdere il contatto con la ragione umana in un'angosciante solitudine.\nNell'angolo sud-est dell'area delle stele si ha accesso al sotterraneo (Centro di documentazione degli ebrei morti nella Shoah), con ingresso gratuito, dove \u00e8 possibile seguire un percorso che tratta simbolicamente le vicende personali e i destini di alcune vittime dell'Olocausto attraverso citazioni, immagini e voci di testimoni.\nSale.\nNella prima sala viene riassunta la storia della politica nazionalsocialista dello sterminio dal 1933 al 1945 attraverso testi e fotografie. Si passa poi alla \"Sala delle dimensioni\", nella quale, disposte ordinatamente sul pavimento, vengono riportate 15 testimonianze autentiche di uomini e donne ebrei durante la persecuzione e rinvenute in varie forme (messaggi lanciati dai treni della deportazione, lettere, ecc.). Alle pareti, le cifre delle vittime dell'olocausto suddivise per nazione.\nNella \"Sala delle famiglie\", 15 grandi pannelli riportano le origini, gli stili di vita, la cultura e il destino di altrettante famiglie ebree di tutta l'Europa caduta sotto il dominio nazista, corredati da fotografie e documenti personali. La \"Sala dei nomi\" \u00e8 invece una sala vuota, nella quale vengono proiettati sulle quattro pareti e letti ad alta voce in pi\u00f9 lingue i nomi e una breve biografia di ciascuna delle vittime ebree conosciute dello sterminio in Europa; nonostante la lista sia largamente incompleta, la sua lettura completa richiede un tempo di 6 anni, 7 mesi e 27 giorni.\nNel foyer adiacente alla sala, \u00e8 possibile accedere alla banca dati del Memoriale di Yad Vashem, che mette a disposizione i dati di oltre 3 milioni di perseguitati per ricerche personali.\nAlle pareti della \"Sala dei luoghi\", pannelli che descrivono con testi e immagini i principali luoghi dello sterminio. Inoltre, schermi sui quali vengono proiettati filmati commentati 220 episodi e luoghi di deportazione e sterminio in tutta Europa. In nicchie lungo le pareti, telefoni dai quali \u00e8 possibile ascoltare la descrizione e la storia dei campi della morte. Nella sala conclusiva, detta \"Portale dei memoriali\" il visitatore pu\u00f2 usufruire di terminali informatici che aggiornano riguardo agli istituti di ricerca sull'olocausto e alle manifestazioni che si svolgono nei luoghi storici."}
{"id": "1514629", "revid": "767487", "url": "https://it.wikipedia.org/wiki?curid=1514629", "title": "Making Waves", "text": "Making Waves \u00e8 un film del 2004 diretto da Nicholas van Pallandt.\nFilm commedia, sceneggiato e montato dallo stesso regista van Pallandt, presentato nel Regno Unito all'Edinburgh Sweet HD Festival il 26 luglio 2004, successivamente uscito nel mercato home video di vari paesi.\nTrama.\nUn gruppo di radioamatori stringe amicizia durante le trasmissioni radiofoniche, ci\u00f2 che li contraddistringue \u00e8 il fatto che, tutti loro parlarono solamente di s\u00e9 stessi esagerando di gran lunga. Dopo alcune trasmissioni, i radioamatori si incontrano, ed ognuno di loro dovr\u00e0 comportarsi come enfatizzato nelle trasmissioni, il gruppo di amici capir\u00e0 quanto \u00e8 difficile tenere due comportamenti estremamente diversi in varie occasioni."}
{"id": "1514631", "revid": "1305772", "url": "https://it.wikipedia.org/wiki?curid=1514631", "title": "Puzzle Fun-Pak", "text": "Adventure Fun-Pak \u00e8 una compilation di 4 videogiochi, pubblicata nel 1989 dalla Apogee Software, sebbene i giochi siano stati realizzati qualche anno prima, quando Apogee non era ancora stata fondata. I giochi inclusi sono in parte realizzati da Scott Miller, mentre altri sono prodotti amatoriali di autori sconosciuti. La raccolta \u00e8 stata pubblicata come freeware il 28 maggio del 2004, insieme ad un'altra intitolata \"Adventure Fun-Pak\", dato che gi\u00e0 da qualche anno erano stati tolti dal catalogo.\nGiochi.\nBlock Five.\n\"Block Five\" segue il regolamento del gioco da tavolo Go: occorre posizionare, su una scacchiera, 5 pedine una dietro l'altra, evitando nel frattempo che lo faccia l'avversario controllato dalla CPU.\nAsteroids Rescue.\nControllando una navetta spaziale, si devono evitare delle meteoriti e contemporaneamente salvare degli astronauti sopravvissuti.\nPhrase Master.\n\"Phrase Master\" \u00e8 un gioco per due giocatori nel quale un giocatore, a turno, deve indovinare le lettere che compongono una certa frase; vince chi indovina, fra i due, la propria frase.\nMaze Machine.\nQuesto programma non fa altro che generare un labirinto casuale di dimensioni variabili, che pu\u00f2 essere stampato su carta tramite una stampante e risolto a mano."}
{"id": "1514632", "revid": "1573940", "url": "https://it.wikipedia.org/wiki?curid=1514632", "title": "Pseudocheilinus hexataenia", "text": "Pseudocheilinus hexataenia () \u00e8 un pesce d'acqua salata appartenente alla famiglia Labridae.\nDistribuzione e habitat.\nProviene dall'oceano Indiano e dall'Pacifico.\nVive nelle barriere coralline spesso associato a coralli del genere \"Pocillopora\", tra 1 e 35 m di profondit\u00e0, anche se di solito non nuota al di sopra dei 4.\nDescrizione.\nPresenta un corpo ovale, compresso lateralmente e con la testa dal profilo appuntito. La lunghezza massima registrata \u00e8 di 10 cm. La colorazione \u00e8 vivace, formata da striature arancioni su sfondo viola sul corpo e da piccole macchie gialle su sfondo arancione sotto all'occhio. Sul peduncolo caudale \u00e8 presente una piccola macchia nera.\nBiologia.\nComportamento.\nPu\u00f2 formare piccoli gruppi.\nAlimentazione.\nSi nutre soprattutto di crostacei.\nRiproduzione.\n\u00c8 oviparo e la fecondazione \u00e8 esterna; si riproduce al crepuscolo.\nAcquariofilia.\nA volte pu\u00f2 essere trovato negli acquari perch\u00e9 \u00e8 una specie di piccole dimensioni, molto colorata e non particolarmente aggressiva."}
{"id": "1514637", "revid": "14480", "url": "https://it.wikipedia.org/wiki?curid=1514637", "title": "Scavatore", "text": ""}
{"id": "1514638", "revid": "34928", "url": "https://it.wikipedia.org/wiki?curid=1514638", "title": "Sic et Non", "text": ""}
{"id": "1514640", "revid": "1573940", "url": "https://it.wikipedia.org/wiki?curid=1514640", "title": "Mike Stamm", "text": "Specializzato nel dorso, ha vinto la medaglia d'oro nella staffetta 4x100\u00a0m misti e l'argento nei 100\u00a0m e 200\u00a0m dorso ai Giochi olimpici di Monaco 1972.\n\u00c8 stato primatista mondiale nei 200\u00a0m dorso e nella staffetta 4x100\u00a0m misti."}
{"id": "1514641", "revid": "281901", "url": "https://it.wikipedia.org/wiki?curid=1514641", "title": "Acantholabrus", "text": ""}
{"id": "1514642", "revid": "123135873", "url": "https://it.wikipedia.org/wiki?curid=1514642", "title": "Matteo Resinanti", "text": "Biografia.\nTerminato il liceo scientifico, si diploma all'Accademia di Belle Arti di Brera. Inizia disegnando fumetti e illustrazioni su riviste fumettistiche e informatiche, oltre che su alcuni manuali di giochi di ruolo fantascientifici, finch\u00e9 viene notato - su consiglio di Paolo Di Maio, redattore della fanzine \"Gli occhi di Medusa\" - da Antonio Serra che nel 1995 lo arruola nella squadra di disegnatori di \"Legs Weaver\" della Sergio Bonelli Editore.\nIl suo esordio in Bonelli avviene con \"Le aquile di Kane\", lo speciale numero 3 scritto da Federico Memola e Stefano Piani e pubblicato nel giugno 1998. Successivamente disegna il numero 35 di \"Legs\" e poi passa nella squadra di disegnatori di \"Nathan Never\", testata per cui lavora negli anni successivi. Il suo primo albo dell'Agente Alfa viene pubblicato nel 1999: s'intitola \"La citt\u00e0 del vizio\", i testi sono di Stefano Piani ed esce nel mese di febbraio come numero 93 della serie.\nAl lavoro come disegnatore nello staff di Nathan Never affianca quello di illustratore e di disegnatore di fumetti erotici (suo per es il fumetto che accompagna l'edizione Blu-Ray della parodia pornografica statunitense \"\" della Vivid Entertainment).\nCon lo pseudonimo di Matt Hardcore gestisce un portale web dedicato alle recensioni di film porno. Dall'esperienza di questo sito \u00e8 divenuto anche un regista di film pornografici amatoriali, specializzato in gang bang e bukkake, organizzate tramite il sito."}
{"id": "1514644", "revid": "1632387", "url": "https://it.wikipedia.org/wiki?curid=1514644", "title": "Sebastiano Nela", "text": "Caratteristiche tecniche.\nDifensore mancino, fisicamente dotato e propenso al gioco d'attacco, era un terzino sinistro capace di disimpegnarsi anche sulla corsia opposta o come libero.\nCarriera.\nClub.\nDopo gli esordi con il , con il quale disput\u00f2 tre stagioni in Serie B totalizzando 70 presenze e ottenendo una promozione in Serie A al termine del campionato 1980-1981, nell'estate seguente fu acquistato dalla .\nEsord\u00ec in massima serie con la maglia giallorossa a 20 anni, il 13 settembre 1981. Con i capitolini vinse lo scudetto della stagione 1982-1983: schierato come terzino destro pur prediligendo il piede opposto, contribu\u00ec alla vittoria del campionato con buone prestazioni. Mantenne alti livelli di rendimento anche nell'annata 1983-1984, al termine della quale fu giudicato, da una giuria di esperti, il miglior terzino destro della stagione. Nel 1987 fu vittima di un infortunio che lo allontan\u00f2 dai campi da gioco per un anno. Il cantautore Antonello Venditti, tifoso romanista, gli dedic\u00f2 una canzone dal titolo \"Correndo correndo\".\nLasci\u00f2 la Roma nel 1992, dopo aver vinto anche tre Coppe Italia, per approdare al con cui chiuse la carriera nel 1994, con un totale di 315 gare e 16 reti in Serie A, e di 70 presenze e 6 reti in Serie B.\nLa stagione seguente si ciment\u00f2 con il calcio a 5, giocando insieme all'amico Odoacre Chierico nelle file del Marino, in Serie A.\nNazionale.\nTra il 1981 e il 1982 gioc\u00f2 in Under-21, disputando l'Europeo di categoria. Prese parte anche alla spedizione olimpica di Los Angeles 1984.\nFu anche impiegato in nazionale maggiore, con la quale esord\u00ec il 22 maggio 1984 contro la , in una gara amichevole organizzata per l'ottantesimo anniversario della FIFA; gioc\u00f2 i primi 70 minuti, venendo sostituito da Claudio Gentile. In totale sono state cinque le sue presenze in maglia azzurra, con la partecipazione al in Messico, pur senza mai scendere in campo.\nDopo il ritiro.\nDopo essere stato commentatore per vari canali nazionali e satellitari, lavora per Mediaset Premium, nei canali di Premium Calcio, come commentatore tecnico. Ha in seguito rivelato di avere sconfitto un tumore al colon.. Nel 2009 riceve il Premio Sette Colli, dopo 26 anni, per il suo gol decisivo in un derby. Il Genoa lo ha inserito nella sua \"hall of fame\". Da fine gennaio 2018, \u00e8 opinionista della neonata emittente radiofonica RMC Sport Network.\nDal luglio dello stesso anno \u00e8 responsabile della Roma Femminile. Nel 2021 \u00e8 opinionista dell\u2019Europeo a \"Notti Europee\" su Rai 1, a \"Dribbling Europei\" e successivamente anche a \"La Domenica Sportiva\" su Rai 2."}
{"id": "1514651", "revid": "99482476", "url": "https://it.wikipedia.org/wiki?curid=1514651", "title": "John Murphy (nuotatore)", "text": "Specializzato nel dorso, ha vinto la medaglia d'oro nella staffetta 4x100\u00a0m sl e il bronzo nei 100\u00a0m dorso ai Giochi olimpici di Monaco 1972.\n\u00c8 stato primatista mondiale nella staffetta 4x100\u00a0m sl."}
{"id": "1514652", "revid": "869733", "url": "https://it.wikipedia.org/wiki?curid=1514652", "title": "Vendesi - Best of Sottotono", "text": "Vendesi - Best of Sottotono \u00e8 la prima raccolta del gruppo musicale italiano Sottotono, pubblicata nel 2003 dalla Warner Bros. Records.\nIl disco, oltre a contenere i brani di maggior successo del gruppo, contiene anche tre brani inediti, tra cui il singolo \"(Sei tu) che mi dai\"."}
{"id": "1514655", "revid": "2166030", "url": "https://it.wikipedia.org/wiki?curid=1514655", "title": "Filippo I di Fiandra", "text": "Origine.\nSecondo la \"Genealogica Comitum Flandri\u00e6 Bertiniana, Continuatio Leidensis et Divionensis\" era il figlio secondogenito del signore di Bitche, in Alsazia e conte delle Fiandre, Teodorico di Alsazia e di Sibilla d'Angi\u00f2, che, anche se l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce la presenta come figlia femmina primogenita era la figlia femmina secondogenita del conte d'Angi\u00f2 e conte di Tours, conte consorte e poi conte del Maine ed infine reggente del Principato di Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.Teodorico di Alsazia, secondo il \"Cartulaire de l'Abbaye de Saint-Bertin\", era il figlio primogenito del Duca di Lorena, Teodorico II e della sua seconda moglie, Gertrude delle Fiandre (fra il 1070 e il 1080-1117), che ancora secondo il \"Cartulaire de l'Abbaye de Saint-Bertin\" e la \"Genealogica Comitum Flandri\u00e6 Bertiniana, Continuatio\", era figlia del conte delle Fiandre, Roberto I e di Gertrude di Sassonia, figlia del duca di Sassonia, Bernardo II.\nBiografia.\nGiovinezza.\nFilippo era nato secondogenito, nel 1143 circa; prima del 1154, suo fratello il primogenito, Baldovino, mor\u00ec che era ancora un fanciullo.\nLa sua carriera cominci\u00f2 presto, gi\u00e0 nel 1157 Filippo agiva infatti da reggente e da \"vice-conte\" per conto del padre, Teodorico, che, assieme alla moglie, Sibilla, nel 1157, comp\u00ec il suo terzo viaggio in Palestina, come ci viene confermato dagli \"Annales Blandinienses\". Questa volta si un\u00ec al proprio cognato, il re di Gerusalemme, Baldovino III, nella conquista di Cesarea sull'Oronte. L'impresa pareva sicura ma durante l'assedio Teodorico e il principe di Antiochia, Reginaldo di Chatillon, litigarono per il possesso della citt\u00e0, non ancora conquistata, creando un dissenso cos\u00ec acuto tra i crociati che abbandonarono del tutto l'assedio.Teodorico rientr\u00f2 nelle Fiandre, nel 1159, senza la moglie che si era fatta monaca a Betania, e appena giunto in patria associ\u00f2 il figlio Filippo al governo della contea.Circa un decennio dopo, Filippo si adoper\u00f2 per fermare la pirateria che flagellava le coste di Fiandra e quando scoppi\u00f2 una guerra fra le Fiandre e l'Olanda Filippo prese prigioniero a Bruges Fiorenzo III, Conte d'Olanda (1141-1\u00ba agosto 1190) liberandolo solo nel 1167 dietro il riconoscimento della sovranit\u00e0 delle Fiandre sulla Zelanda.\nNel 1157 Filippo spos\u00f2 Elisabetta di Vermandois figlia di Raul I di Vermandois e Petronilla d'Aquitania sorella della pi\u00f9 famosa Eleonora, come ci confermano gli \"Annales Blandinienses\". La \"Flandria Generosa (Continuatio Bruxellensis)\", oltre a confermare il matrimonio, ci informa che dopo la morte del suocero di Filippo (morto nel 1152) il Vermandois era passato al cognato Rodolfo II che mor\u00ec di lebbra, nel 1167 senza lasciare eredi. Il ducato and\u00f2 quindi a sua moglie, Elisabetta e, \"jure uxorio\", a Filippo, che vide l'influenza delle Fiandre spingersi prepotentemente verso sud raggiungendo la sua massima estensione e minacciando di sbilanciare i delicati equilibri di potere della Francia.\nSuo padre, Teodorico, secondo il \"necrology of the Prieur\u00e9 de Fontaines\" (non consultato), mor\u00ec il 18 gennaio 1168 a Gravelines e, secondo il \"Flandria Generosa (Continuatio Bruxellensis)\", gli succedette il figlio maggiore, Filippo.\nIl governo di Filippo fu saggio ed egli, insieme al suo \"primo ministro\" Robert d'Aire, stabilirono un vero e proprio sistema di amministrazione del territorio e i loro rapporti con l'estero furono eccellenti. Filippo si trov\u00f2 a mediare fra Enrico II d'Inghilterra e Tommaso Becket, fra Enrico II e Luigi VII di Francia e riusc\u00ec anche a organizzare un buon matrimonio per la sorella Margherita (morta 15 novembre 1194) con Baldovino V di Hainaut.\nIntrodusse dapprima nella citt\u00e0 di Arras, poi in tutte le pi\u00f9 importanti citt\u00e0 fiamminghe, un marchingegno istituzionale per la repressione dei delitti fondato sull'inchiesta. Al centro dei nuovi procedimenti si pose un gruppo di uomini probi e saggi di ciascuna citt\u00e0 (scabini, aldermen), sotto la guida di un ufficiale regio (bailiff). La prova era totalmente fondata sull'inchiesta degli scabini, \"veritas scabinorum\".\nIl matrimonio di Filippo ed Elisabetta si rivel\u00f2 sterile: nel 1175 Elisabetta fu accusata di adulterio e il suo amante Walter de Fontaines venne bastonato fino alla morte, come ci viene confermato dal \"Ex Radulfi de Diceto imaginibus historiarum\". L'adulterio della moglie rese facile per Filippo chiedere ed ottenere da Luigi VII il controllo del Vermandois e, poich\u00e9 entrambi i suoi fratelli Matteo e Pietro Vescovo di Cambrai morirono rispettivamente nel 1173 e 1176 senza figli, Filippo decise, prima di partire per la Terra Santa nel 1177, di nominare la sorella Margherita e suo marito quali suoi successori ed eredi.\nIn Terra Santa.\nFilippo si rec\u00f2 due volte in Terra Santa: la prima volta, nel 1173, arrivando, sper\u00f2 di poter prendere parte alla pianificata invasione contro l'Egitto, scopo per il quale i crociati avevano stretto alleanza con l'Impero bizantino. Una flotta bizantina di 150 galee stava aspettando ad Acri quando Filippo arriv\u00f2, ma, a seguito della malattia e poi la morte del re di Gerusalemme, Amalrico I (1136 -\u20201174), la spedizione in Egitto non fu effettuata; la seconda fu, nel 1177, dove egli incontr\u00f2 suo cugino, il re di Gerusalemme, Baldovino IV, che era lebbroso e senza figli e per questo offr\u00ec a Filippo la successione al Regno di Gerusalemme quale suo erede maschio pi\u00f9 vicino. Filippo comunque non accett\u00f2 e Baldovino nomin\u00f2 allora Rinaldo di Ch\u00e2tillon per il quale Filippo ag\u00ec da assistente. Secondo l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" Filippo non era comunque cos\u00ec disinteressato, poich\u00e9 sperava di poter far sposare uno dei propri vassalli alla sorella di Baldovino, Sibilla di Gerusalemme o alla sua sorellastra Isabella di Gerusalemme. Sibilla era rimasta vedova nel 1177 di Guglielmo Spadalunga, perito dopo un breve matrimonio, al momento era incinta e Guglielmo di Tiro, negoziatore in questa trattiva, osserv\u00f2 che sarebbe stato assai improprio farla risposare cos\u00ec presto. Anche nel 1077, l'Imperatore bizantini, Manuele I Comneno, aveva fornito una flotta per una spedizione congiunta greco-latina contro l'Egitto, ma, per l'atteggiamento passivo fai Filippo I, l'operazione non fu compiuta.\nSecondo le cronache di Ernoul Filippo fu osteggiato anche da Raimondo III di Tripoli, che reclam\u00f2 la reggenza per s\u00e9, oltre che dagli Ibelin, stretti sostenitori di Raimondo, che speravano di poter far maritare Sibilla con qualcuno della propria famiglia. Filippo lasci\u00f2 Gerusalemme ad ottobre per andare a combattere al nord nel Principato d'Antiochia prima di tornare a casa dopo l'assedio di Hama ed il fallimentare assedio al castello di Harim, come riporta lo Storico britannico, Steven Runciman, noto medievalista e bizantinista, nel suo \"Storia delle Crociate\" (non consultato). Nel frattempo l'alleanza con i Bizantini si era rotta e Baldovino e Rinaldo avevano sconfitto il Saladino alla Battaglia di Montgisard.\nLa guerra contro il re di Francia.\nFilippo torn\u00f2 in patria nel 1179 e trov\u00f2 il re di Francia, Luigi VII malato e debole al punto che scelse di nominarlo guardiano del suo erede Filippo, noto anche come Filippo Augusto e poi Filippo il Conquistatore, un anno dopo, nell'aprile 1180 sua nipote Isabella di Hainaut spos\u00f2 il quindicenne Filippo che pochi mesi dopo venne incoronato re di Francia come Filippo II di Francia. In dote ella aveva portato la Contea d'Artois e altre terre di Fiandra con grande costernazione di suo cognato Baldovino. Luigi VII mor\u00ec il 18 settembre 1180 e subito dopo Filippo II cominci\u00f2 a rivendicare la propria indipendenza e fra i due scoppi\u00f2 una guerr\u00e0 che port\u00f2 devastazione sia in Piccardia che nell'\u00cele-de-France. Secondo la storico, Patrick van Kerrebrouck, nel suo Les Cap\u00e9tiens, 987-1328, P. van Kerrebrouck, 2000, Filippo non fu mai reggente e la guerra inizi\u00f2 dopo la morte della moglie di Filippo, Elisabetta di Vermandois, nel marzo del 1183 (secondo la \"Flandria Generosa (Continuatio Claromariscensis)\", Elisabetta era morta nel 1182 e fu sepolta in una chiesa di Arras), in quanto Filippo rifiut\u00f2 di consegnare la contea alla legittima erede, Eleonora di Vermandois, la sorella di Elisabetta. Baldovino V all'inizio support\u00f2 suo cognato Filippo, ma nel 1184 cambi\u00f2 bandiera destinando il proprio appoggio al genero in nome degli interessi della figlia.Attorno all'agosto 1183 Filippo si era risposato con Teresa del Portogallo, figlia di Alfonso I del Portogallo e Mafalda di Savoia. Alla nuova moglie egli aveva donato un gran numero di grosse citt\u00e0 del territorio delle Fiandre, in un apparente affronto al cognato Baldovino, che abbandon\u00f2 Filippo I e si alle\u00f2 con Filippo II Augusto; allora Filippo I, assieme ad altri devasto l'Hainaut; il re di Francia mosse verso le Fiandre in aiuto dello suocero. Filippo I, non trovando aiuto, n\u00e9 dal re d'Inghilterra, Enrico II, n\u00e9 dall'Imperatore, Federico Barbarossa, fu obbligato a venire a patti; il conflitto, sempre secondo Patrick van Kerrebrouck venne mediato da Filippo II di Francia, col trattato di Boves del 1185, ratificato ad Amiens, nel 1186: Eleonora ottenne per s\u00e9 il Valois, Filippo II Augusto si prese Amiens e molti altri feudi, mentre a Filippo I and\u00f2 il Vermandois vero e proprio, e gli venne concesso il permesso di fregiarsi del titolo di conte di Vermandois per il resto della vita.Uno scontro con Filippo II Augusto si ebbe anche quando quest'ultimo, per la mancanza di un erede, minacci\u00f2 di ripudiare la moglie, nipote di Filippo I che, a sua volta, pretendeva la restituzione della contea di Artois; ma la nascita dell'erede Luigi, nel 1187, decret\u00f2 la perdita della contea, che, nel 1190, alla morte di Isabella di Hainaut, fu annessa alla corona di Francia.\nIn quel periodo, assieme al re di Francia, Filippo II, al re d'Inghilterra, Enrico II ed al papa Alessandro III, si attivarono con l'Imperatore, Federico Barbarossa, affinch\u00e9 mitigasse la punizione al decaduto Duca di Sassonia e Duca di Baviera, Enrico il Leone, riducendogli l'esilio dalla Germania a soli tre anni.\nLa morte e i lasciti.\nNel 1190 Filippo prese di nuovo la croce e torn\u00f2 in Terra Santa al seguito del re di Francia, Filippo II Augusto e del nuovo re d'Inghilterra, Riccardo Cuor di Leone, alla testa di un contingente fiammingo. Secondo la \"Flandria Generosa (Continuatio Claromariscensis)\" arriv\u00f2 in Terra Santa assieme ai due re, quando era in corso l'assedio di San Giovanni d'Acri, che era difesa, con vigore, dai Saraceni e rimase vittima di un'epidemia (di peste) che devast\u00f2 il campo cristiano colpendo la maggior parte dei soldati; Filippo mor\u00ec nell'estate del 1191, tre mesi dopo la traversata, il 1\u00ba luglio (Kal Iulii 1191), come ci viene confermato anche dalla \"Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", ai capitoli IV e VI. Filippo fu tumulato nella basilica di San Nicola fuori le mura di Acri, dove furono sepolti oltre 50 tra vescovi e condottieri cristiani. Il suo corpo venne riportato in patria dalla seconda moglie, Teresa (detta Matilde, nelle Fiandre), che aveva agito da reggente in sua assenza, e venne sepolto nell'Abbazia di Clairvaux, in una cappella dove anche Teresa/Matilde sarebbe stata sepolta. La morte di Filippo conte delle Fiandre e di Vermandois, nel 1191, viene confermata anche dagli Annales Blandinienses.Sempre secondo la \"Flandria Generosa (Continuatio Claromariscensis)\", alla morte di Filippo, la contea di Vermandois, and\u00f2 al re d Francia, diverse citt\u00e0 delle fiandre rimasero in possesso della moglie, Teresa/Matilde, ed infine, poich\u00e9 da entrambi i matrimoni Filippo non aveva avuto figli, la terza parte dell'eredit\u00e0 (la contea delle Fiandre) and\u00f2 alla sorella, Margherita ed al cognato, Baldovino di Hainaut che, ancora secondo gli \"Annales Blandinienses\" incorporarono le Fiandre nei loro domini.\nFilippo sembra rappresentare uno degli ultimi signori indipendenti tipicamente feudali destinato a soccombere sotto un nuovo tipo di autorit\u00e0 rappresentata, in questo caso, da Filippo II di Francia, per la prima volta infatti un sovrano francese riusc\u00ec a imporre la propria autorit\u00e0 sopra un conte di Fiandra.\nNonostante le guerre che imperversarono durante il suo regno il suo paese non cess\u00f2 di crescere economicamente, come dimostrano i numerosi documenti di tipo commerciale da lui firmati e, dopo la sua morte, le Fiandre conobbero un periodo di grande prosperit\u00e0.\nMatrimoni e discendenza.\nSecondo gli \"Annales Blandinienses\", nel 1157, Filippo aveva sposato Elisabetta detta anche Mabile, figlia del Siniscalco di Francia, il conte di Vermandois e di Valois, Raul I di Vermandois e della sua seconda moglie Petronilla d'Aquitania, che, secondo la \"Chronique de Guillaume de Nangis\", era la figlia femmina secondogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault ( \u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore. Anche la \"Chronica Albrici Monachi Trium Fontium\", conferma gli ascendenti di Petronilla, in quanto la cita come sorella della Regina consorte di Francia, duchessa d'Aquitania e Guascogna e contessa di Poitiers, Eleonora, che poi sar\u00e0 anche Regina consorte d'Inghilterra. Raul I di Vermandois, secondo la \"Genealogi\u00e6 Scriptoris Fusniacensis\" era il figlio maschio primogenito del conte di Vermandois e di Valois, Ugo di Francia detto il Grande, fratello del re di Francia, Filippo I e della Contessa di Vermandois e di Valois, Adelaide di Vermandois. I nonni paterni di Raul erano Enrico I di Francia e Anna di Kiev, quelli materni Erberto IV di Vermandois e Alice di Valois.Filippo da Elisabetta/Mabile non ebbe discendenza; la \"Flandria Generosa (Continuatio Claromariscensis)\", ci conferma che la moglie di Filippo era sterile.\nDopo la morte della prima moglie, come ci confermano sia il \"Roderici Toletani Archiepiscopi De Rebus Hispaniae\" che il \"Flandria Generosa (Continuatio Claromariscensis)\", Filippo si era sposato, in seconde nozze, con Teresa (detta Matilde, nelle Fiandre), figlia del primo re del Portogallo, Alfonso I e di Mafalda di Savoia, figlia del settimo conte di Savoia e conte d'Aosta e Moriana, Amedeo III, e di Matilde di Albon.Filippo anche da Teresa/Matilde non ebbe discendenza; il \"Roderici Toletani Archiepiscopi De Rebus Hispaniae\", ci conferma che Teresa/Matilde mor\u00ec senza aver mai partorito.\nDa un'amante di cui non si conoscono n\u00e9 il nome n\u00e9 gli ascendenti Filippo ebbe un figlio: \nIl Mecenate.\nSi pensa che Filippo possa essere stato il mecenate di Chr\u00e9tien de Troyes mentre scriveva il suo ultimo romanzo Perceval o il racconto del Graal. L'opera iniziata prima della morte di Filippo rimase incompiuta giacch\u00e9 lo stesso autore mor\u00ec prima del 1190."}
{"id": "1514660", "revid": "1305772", "url": "https://it.wikipedia.org/wiki?curid=1514660", "title": "Beyond the Titanic", "text": "Beyond the Titanic \u00e8 un'avventura testuale scritta da Scott Miller e pubblicata da 3D Realms (Apogee Software) nel 1986 per MS-DOS. Ispirato alla celebre serie Zork, fu pubblicato come freeware il 10 marzo del 1998. Il 20 marzo 2009 \u00e8 divenuto software libero, fruibile attraverso licenza GNU Affero General Public License.\nIl videogioco \u00e8 ambientato sulla celebre nave mentre sta affondando ed \u00e8 uno dei due titoli (l'altro \u00e8 \"Supernova\") distribuiti da Apogee e non suddivisi in episodi."}
{"id": "1514662", "revid": "39884", "url": "https://it.wikipedia.org/wiki?curid=1514662", "title": "Mitchell Ivey", "text": "Specializzato nel dorso, ha vinto la medaglia d'argento nei 200\u00a0m dorso alle Olimpiadi di Citt\u00e0 del Messico 1968 e il bronzo sempre nei 200\u00a0m dorso alle Olimpiadi di Monaco 1972."}
{"id": "1514668", "revid": "1573940", "url": "https://it.wikipedia.org/wiki?curid=1514668", "title": "Clanga clanga", "text": "Laquila anatraia maggiore (\"Clanga clanga\" ) \u00e8 un uccello rapace appartenente alla famiglia degli Accipitridi.\nDistribuzione e habitat.\nHa un areale piuttosto frammentato, con siti di nidificazione in Estonia, Polonia, Bielorussia, Moldavia, Russia, Ucraina, Kazakistan, Pakistan, India, Cina e Mongolia. I siti di svernamento includono una vasta area che comprende l'Europa centrale e orientale, il Nord Africa e l'Africa orientale, il Medio Oriente, la penisola arabica, il subcontinente indiano e il sud-est asiatico.\nFrequenta boschi in prossimit\u00e0 di corsi o specchi d'acqua.\nConservazione.\nLa \"IUCN Red List\" classifica questa specie come vulnerabile.\nFalconeria.\nPu\u00f2 essere allevata dall'uomo a cui dimostra un legame piuttosto stretto."}
{"id": "1514673", "revid": "74801", "url": "https://it.wikipedia.org/wiki?curid=1514673", "title": "Sofia Dorotea di Hannover", "text": "Biografia.\nEra l'unica figlia di Giorgio di Hannover (1660\u20131727) e di sua moglie Sofia Dorotea di Celle (1666\u20131726). Il matrimonio dei suoi genitori fu tutt'altro che felice e, dopo il divorzio dei genitori, avvenuto nel 1694, Sofia e il fratello maggiore Giorgio, futuro re Giorgio II del Regno Unito, furono separati dalla madre, che non rividero mai pi\u00f9, venendo educati dalla nonna paterna Sofia. \nMatrimonio.\nFin dal suo terzo anno di vita ella bad\u00f2 anche a suo nipote, l'allora Principe Ereditario Federico Guglielmo (1688\u20131740), che soggiorn\u00f2 presso la corte di Hannover. Tuttavia, a causa della sua natura selvaggia, Sofia non tollerava n\u00e9 amava il cugino, che tendeva spesso e volentieri a esser violento, anche in sua presenza, e che provava indifferenza nei suoi riguardi. Ci\u00f2 nonostante i due si sposarono il 28 novembre 1706, a seguito della mediazione della nonna. \nDal loro matrimonio nacquero quattordici figli, sette maschi e sette femmine, dei quali raggiunsero l'et\u00e0 adulta i seguenti:\nNonostante la numerosa prole, si tratt\u00f2 indubbiamente di una combinazione mal assortita. Allo spartano Federico Guglielmo venne data in moglie una principessa amante della musica ed interessata all'arte, alla letteratura ed alla moda. Nonostante le differenze caratteriali, ella assist\u00e9 con devozione suo marito durante le sue malattie, ma, pur essendo di ci\u00f2 consapevole, egli non le consent\u00ec in alcun modo d'ingerire in politica.\nRegina di Prussia.\nSuo marito sal\u00ec al trono nel 1713 e Sofia Dorotea divenne regina di Prussia. Venne soprannominata \"Olympia\" per il suo regale cuscinetto. La regina e i suoi figli erano terrorizzati e picchiati da Federico Guglielmo, che pare soffrisse di porfiria.\nNel suo Castello di Monbijou, dove visse dal 1712, ebbe frequenti incontri con suo figlio Federico, che amava molto e su cui esercit\u00f2 un notevole ascendente. Nel Monbijou era situata anche la sua biblioteca segreta, dove il principe ereditario discusse entusiasticamente di filosofia con la madre e pot\u00e9 dedicarsi ad interessi che tanto dispiacevano al padre. Sofia Dorotea era a conoscenza del progetto di fuga del figlio nel 1730, tentativo messo in atto infruttuosamente, e ricevette sue lettere dalla Fortezza di K\u00fcstrin.\nFederico adorava grandemente la madre, al punto tale che, subito dopo la sua ascesa al trono, decise che Sofia Dorotea dovesse ottenere lo status non di Regina Vedova ma di Regina Madre e dovesse precedere, quale prima dama della Corte Prussiana, la sua stessa moglie Elisabetta Cristina.\nMorte.\nRimasta vedova nel 1740, Sofia mor\u00ec all'et\u00e0 di settant'anni. Il Re fu duramente colpito dalla morte della madre. Egli, che poco tempo prima aveva perso la Battaglia di Kol\u00edn, scrisse alla sorella Amalia: \"Cara sorella, in un momento sono stato colpito da ogni sorta di avversit\u00e0. Forse il cielo ha richiamato a s\u00e9 la nostra cara madre, cos\u00ec che lei non veda la sfortuna della nostra casata...\"\nPersonalit\u00e0.\nDalla descrizione fattane dalla figlia Guglielmina, ella non aveva un bel volto, essendo questo cosparso di cicatrici lasciatele dal vaiolo, ma aveva mantenuto un bell'aspetto, nonostante le numerose gravidanze. Ma in realt\u00e0 ella a partire dai 36 anni era molto corpulenta, al punto da non percepire segni del suo bambino, durante la sua dodicesima gravidanza.\nInteressata all'arte ed alla scienza e dotata di numerose ambizioni mondane, era dotata di grande orgoglio. Secondo Guglielmina, la madre fu sempre tratta ingiustamente dal padre, poich\u00e9 egli riteneva, secondo quanto riferisce la figlia, che \"le mogli dovevano essere tenute in riga, dato che altrimenti sarebbero stati i loro sposi a danzare intorno al loro naso\"."}
{"id": "1514674", "revid": "729019", "url": "https://it.wikipedia.org/wiki?curid=1514674", "title": "Fabio Jacomelli", "text": "Dopo il diploma al liceo scientifico, frequenta la Scuola di Illustrazione e Fumetto del Castello Sforzesco. Inizia a lavorare per diverse agenzie di grafica nel ruolo di grafico \"free-lance\" e poi apre uno studio con l'amico Maurizio Gradin con l'intento di lavorare nel settore fumettistico. Cominciano la loro avventura professionale negli anni novanta sulla storica testata a fumetti Hammer.\nNel 1995 i due entrano nel team di disegnatori di Legs Weaver della Sergio Bonelli Editore, dove esordiscono sul numero 8 della serie regolare: il volume s'intitola \"Il potere della mente\", \u00e8 scritto da Michele Medda ed esce nel marzo 1996. Nel 1998 esordisce anche sulle pagine dell'annuale Agenzia Alfa sempre in coppia con Gradin e dal 2000 i due disegnatori iniziano a lavorare da solisti.\nJacomelli passa cos\u00ec sulle pagine di Nathan Never, apparendo per la prima volta su \"Venti di guerra\", numero 132 scritto da Stefano Vietti e pubblicato nel giugno 2002. Nel frattempo continua a disegnare anche per \"Agenzia Alfa\"."}
{"id": "1514677", "revid": "1305772", "url": "https://it.wikipedia.org/wiki?curid=1514677", "title": "Supernova (videogioco)", "text": "Supernova \u00e8 una avventura testuale scritta da Scott Miller e Terry Nagy, e pubblicata come Apogee Software nel 1986 per MS-DOS. Ispirato alla celebre serie \"Zork\", \u00e8 stato pubblicato come freeware il 10 marzo del 1998; il 20 marzo 2009 \u00e8 stato pubblicato anche il codice sorgente sotto licenza GPL. Il gioco \u00e8 uno dei due titoli (l'altro \u00e8 \"Beyond the Titanic\") usciti come shareware tradizionale da Apogee, e non utilizzando la suddivisione in episodi tipica dell'azienda.\nNel gioco si interpreta un minatore, che lavora in una sperduta colonia spaziale chiamata \"Barre-Ann\"."}
{"id": "1514678", "revid": "179980", "url": "https://it.wikipedia.org/wiki?curid=1514678", "title": "Vicente Mart\u00edn S\u00e1nchez", "text": ""}
{"id": "1514679", "revid": "729019", "url": "https://it.wikipedia.org/wiki?curid=1514679", "title": "Isole Torres", "text": "Le Isole Torres sono un gruppo di isole di origine vulcanica dell'Oceano Pacifico, le pi\u00f9 settentrionali di Vanuatu collocate nella Provincia di Torba.\nLe sette isole del gruppo, da nord a sud, sono Hiw o Hiu (la pi\u00f9 grande), Metoma, Tegua, Ngwel (un isolotto disabitato), Linua, Lo, e Toga.\nNome.\nIl nome con cui gli antichi abitanti del luogo indicavano le isole era Vava (o Vave). il nome di Torres fu assegnato nei primi anni del XIX secolo da un gruppo di cartografi europei nel ricordo del navigatore del '600, Luis V\u00e1ez de Torres, che ha visitato alcune delle isole settentrionali di Vanuatu tra aprile e giugno del 1606. Ironicamente per\u00f2, n\u00e9 Torres, n\u00e9 il suo comandante Pedro Fern\u00e1ndez de Quir\u00f3s, n\u00e9 alcuno dei loro subalterni visit\u00f2 mai, le Isole Torres, nel corso del loro viaggio attraverso l'arcipelago.\nPopolazione.\nNel 2009 la popolazione censita era di 826 persone, distribuita in una decina di insediamenti di varie dimensioni situati su o in prossimit\u00e0 delle zone costiere. I nomi di questi insediamenti sono: Y\u00f6gevigem\u00ebne (o Y\u00f6gem\u00ebne), Tinem\u0113v\u00f6ny\u00f6, Yawe e Yakwane (su Hiw), Lotew o Lateu (su Tegua), Lungharegi e Vipaka (su Lo), e Litew e Likwal (su Toga.). Una piccola pista di atterraggio inaugurata nel 1983 collega le isole con il resto di Vanuatu. Lungharegi \u00e8 considerato il centro amministrativo delle Isole Torres, ma questo ruolo \u00e8 decisamente modesto. Dispone di un collegamento telefonico e di una clinica medica, ma nessuna banca o stazione di polizia e solo due negozi scarsamente riforniti."}
{"id": "1514680", "revid": "1714743", "url": "https://it.wikipedia.org/wiki?curid=1514680", "title": "Filippo Hurepel di Clermont", "text": "Nel 1216, Filippo spos\u00f2 Matilde di Dammartin, che gli port\u00f2 il Dammartin e Boulogne; nel 1218 Filippo ricevette Clermont in appannaggio dal padre, che l'aveva acquistato da Tebaldo VI di Blois.\nDalla moglie Filippo ebbe:\nNel 1226, accompagner\u00e0 il suo fratellastro Luigi (futuro Luigi VIII di Francia) nella Crociata albigese."}
{"id": "1514681", "revid": "122607297", "url": "https://it.wikipedia.org/wiki?curid=1514681", "title": "Societ\u00e0 Sportiva Dilettantistica Alba Alcamo 1928", "text": "La Societ\u00e0 Sportiva Dilettantistica Alba Alcamo 1928 s.r.l. abbreviata semplicemente in Alcamo, \u00e8 una societ\u00e0 calcistica italiana con sede nella citt\u00e0 di Alcamo, in Provincia di Trapani. Per la stagione 2017-2018, la squadra milita nel campionato regionale di Eccellenza.\nLa squadra alcamese nel corso dei suoi 90 anni di storia \u00e8 stata protagonista di svariati successi regionali; tali traguardi hanno reso il club, uno dei pi\u00f9 titolati di sempre in terra sicula. A livello regionale, la squadra ha conquistato complessivamente la vittoria di 11 campionati e 6 coppe, per un totale di 17 trofei. Nella bacheca bianconera figurano un campionato di Eccellenza, 2 di Promozione, 4 di Prima Categoria, 3 di Seconda Divisione, una Coppa Arpinati, 2 Coppe Sicilia e 3 Coppe Italia Dilettanti siciliane (a pari merito con il ); in ambito nazionale, la squadra si \u00e8 resa protagonista nella conquista di un campionato di Serie D \u00e8 una Coppa Italia Dilettanti. In tre occasioni l'Alcamo \u00e8 riuscito a centrare il classico \"double\" ottenendo, nel corso della sua storia, la vittoria di pi\u00f9 competizione nello stesso anno; nella stagione 1933-1934 vinse il campionato regionale di Seconda Divisione accompagnato dal successo della Coppa Sicilia, nel 2006-2007 si classific\u00f2 prima nel campionato di Eccellenza e vinse la fase regionale della Coppa Italia Dilettanti, mentre la stagione successiva conquist\u00f2 il primato in Prima Categoria vincendo nella stessa annata la Coppa Sicilia.\nLa societ\u00e0 bianconera \u00e8 l'unica squadra ad aver disputato 5 finali nella fase regionale della Coppa italia Dilettanti, oltre ad essere l'unico club, a pari merito con il Villabate, la Polisportiva Gioiosa e l'Adern\u00f2, ad aver vinto 2 volte la Coppa Sicilia.\nStoria.\nLa prima squadra calcistica di Alcamo \u00e8 stata fondata nel 1928 e portava il nome di Unione Sportiva Alba Alcamo. Negli anni trenta conquist\u00f2 la Coppa Arpinati. Nel 1957 venne rifondata con il nome di Associazione Sportiva Calcio Alcamo. Part\u00ec dalla Seconda Divisione e nel 1961 esord\u00ec in Serie D, retrocedendo subito. Dopo vent'anni di militanza nei campionati dilettantistici, nel 1975-1976 fu promosso in Serie C, da cui retrocesse subito.\nRipescato per l'allargamento dei quadri in Serie C2, vi gioc\u00f2 dal 1978-1979 al 1984-1985, arrivando al massimo al terzo posto nella prima stagione. In quegli anni Gaspare Umile, centrocampista avanzato nativo di Marsala con precedenti in Serie A, realizz\u00f2 21 reti in due stagioni (1979-1981).\nTre retrocessioni consecutive hanno portato la squadra bianconera in Prima Categoria nel 1987. \u00c8 tornata nel Campionato Nazionale Dilettanti tra il 1994 e il 1997. Nella stagione 1995-1996, la societ\u00e0 bianconera ottiene ottimi risultati, infatti arriva 9\u00ba nel girone I del C.N.D, Vince la Coppa Italia Dilettanti contro il Nard\u00f2 e vince la Supercoppa Italiana Dilettanti contro la Fortis Juventus.\nRitorna in Serie D tra il 2004 e il 2006.\nAl termine della stagione 2006-07 \u00e8 arrivata prima nel girone A del campionato d'Eccellenza ed \u00e8 quindi stata promossa in serie D ma poi \u00e8 stata esclusa dal campionato dilettantistico.\nNell'estate 2010 la societ\u00e0 presieduta dall'imprenditore locale Baldo Marchese ha acquistato il titolo del Marsala ASD e ha ottenuto l'iscrizione al campionato regionale di Eccellenza, venendo inserita nel girone A.\nNella stagione 2010-2011 termina il campionato di Eccellenza al sesto posto, disputando lo spareggio per i play off con l'Orlandina, uscendone sconfitta (1-3 dts). Disputa anche la finale di coppa Italia di Eccellenza siciliana, ma viene battuto dal Vittoria (2-3 dts).\nNegli anni seguenti, ottiene posizioni mediocri, garantendosi per\u00f2 la permanenza in Eccellenza con estrema tranquillit\u00e0.\nNel mese di giugno 2015, l'ASD Alcamo e la Scuola Calcio Adelkam si fondono, dando vita alla SSD Alba Alcamo 1928, che di fatto prosegue la tradizione sportiva della precedente societ\u00e0. Il primo presidente del nuovo corso \u00e8 Baldo Marchese. La prima parte del campionato \u00e8 deludente, il tecnico Corrado Mutolo viene sostituito a dicembre da Riccardo Chico, il quale riesce a traghettare i siciliani fino al quinto posto finale; tuttavia, i play-off non verranno disputati a causa degli oltre dieci punti di distacco dalla quarta classificata.\nNel campionato successivo l'Alcamo arriva al 6\u00ba posto che, eccezionalmente, permette la disputa dei play-off, grazie alla Promozione in Serie D del Troina non dal campionato ma tramite la Coppa Italia Dilettanti, ma la squadra esce battuta per 1-0 nella semi-finale play off contro la Folgore Selinunte.\nStrutture.\nStadio.\nIl campo sportivo principale utilizzato dall'Alcamo \u00e8 lo stadio Lelio Catella, dove vengono svolte le partite interne e gli allenamenti della squadra. La struttura possiede 4,968 posti a sedere, 2,468 in tribuna, 2,000 posti in gradinata e 500 riservati agli ospiti. Il terreno da gioco in erba naturale e munito di una pista atletica con 6 corsie. Lo stadio \u00e8 situato all'ingresso della citt\u00e0, nei pressi dell'Autostrada A29 e venne costruito nella prima met\u00e0 degli anni ottanta.\nAllenatori e presidenti.\nDi seguito la lista degli allenatori e dei presidenti dell'Alcamo Calcio, dal 1928 ad oggi.\nTifoseria.\nGemellaggi e rivalit\u00e0.\nLe rivalit\u00e0 pi\u00f9 sentite per i tifosi bianconeri sono quelle contro Mazara, , Folgore e Marsala."}
{"id": "1514682", "revid": "121377311", "url": "https://it.wikipedia.org/wiki?curid=1514682", "title": "Enzo Melandri", "text": "Biografia.\nLaureatosi nel 1958 all'Universit\u00e0 di Bologna, \u00e8 lettore di italiano sino al 1961 presso l'Universit\u00e0 di Kiel in Germania. Ha poi insegnato filosofia in diversi atenei italiani (Lecce, Trieste e Bologna) tra il 1962 ed il 1993, anno della sua scomparsa.\nParallelamente all'attivit\u00e0 universitaria, ha collaborato a lungo\u00a0\u2013 fin dalla fine degli anni cinquanta \u2013 con la casa editrice Il Mulino e alla rivista omonima, per le quali ha svolto attivit\u00e0 di consulenza, con traduzioni e curatele di alcuni volumi, pubblicando con essa alcuni dei suoi lavori pi\u00f9 significativi. I suoi volumi pi\u00f9 importanti vertono sulla fenomenologia di Husserl, sul concetto di analogia e sul principio di simmetria. Tra le sue curatele, anche presso altre case editrici (Cappelli, Faenza, Laterza, Ponte alle Grazie, Giuffr\u00e8, Pitagora ecc.), ci sono studi che vanno dalla scienza politica di Gerhard Ritter e di J\u00fcrgen Habermas, alla fenomenologia di Alfred Sch\u00fctz, dalla logica di Irving Marmer Copi e dalla filosofia del linguaggio di Ernst Hoffmann o dai paradossi di Bernard Bolzano (e poi la storia della logica di Heinrich Scholz), agli studi di metodologia scientifica di Arthur Pap, a quelli di psicologia della percezione di Alexius Meinong o di Christian von Ehrenfels, e dall'estetica di Eduard Trier alla \u00abmetaforologia\u00bb di Hans Blumenberg ecc.\nNel 1979, ha istituito un gruppo interdisciplinare di studi su Gottfried Leibniz, in seguito affiliato col nome di \u00abSodalitas Leibnitiana\u00bb alla Leibniz-Gesellschaft di Hannover. Ha anche collaborato attivamente, negli anni ottanta, alle attivit\u00e0 del \u00abCentro di studi per la filosofia mitteleuropea\u00bb (con sede a Trento); partecipando nel 1982 alla realizzazione di \u00abTopoi\u00bb, rivista internazionale di filosofia. Sempre in quegli anni ha dato vita agli \u00abAnnali dell'Istituto di discipline filosofiche dell'Universit\u00e0 di Bologna\u00bb, poi trasformatisi\u00a0\u2013 a partire dal 1991\u00a0\u2013 nella rivista semestrale \u00abDiscipline filosofiche\u00bb, ancora attiva e di cui \u00e8 stato il primo direttore.\nTra i suoi testi, spicca per centralit\u00e0 di pensiero \"La linea e il circolo\", definito da Giorgio Agamben \"un capolavoro della filosofia europea del Novecento\".\nPensiero e metodo.\nIl filo conduttore di tutta la riflessione di Melandri \u00e8 il rapporto tra pensiero logico e pensiero analogico. Mentre il primo tende a svilupparsi mediante un concetto d'identit\u00e0 elementare, legato alla \"discontinuit\u00e0\" del principio di non contraddizione, il secondo si fonda invece sul \"principio di continuit\u00e0\", legato alla figura oppositiva della contrariet\u00e0, che ammette una transizione tra gli opposti. Ora, queste due forme di pensiero non sono affatto inconciliabili, ma \"complementari\", in quanto fondate non su strutture assiomatiche, ma su una diversa direzione costitutiva dell'esperienza. Questa diversit\u00e0 prospettica si realizza, secondo Melandri, nella fenomenologia husserliana, di cui egli tende a evidenziare l'\u00abempirismo radicale\u00bb connesso alle strutture costitutivo-trascendentali della soggettivit\u00e0 e ben distinto, dunque, da quell'idealismo entro cui troppo spesso si \u00e8 voluto rubricare l'atteggiamento fenomenologico. In ultima istanza\u00a0\u2013 congiungendo istanze aristoteliche e husserliane\u00a0\u2013 Melandri assume una concezione dell'essere fondamentalmente equivoca, nell'ambito della quale l'intenzionalit\u00e0 si presenta, al tempo stesso, come principio formale logico e funtore operativo analogico. Inoltre, Melandri espone questi contenuti filosofici attraverso un metodo d'indagine e d'insegnamento del tutto particolare, che viene cos\u00ec descritto dal suo maggiore allievo, Stefano Besoli, docente di Filosofia teoretica all'Universit\u00e0 di Bologna: \u00abA lezione, si pu\u00f2 dire che Melandri non parlasse, ma pensasse ad alta voce [...] dando l'illusione, quantomai benefica ed essenzialmente terapeutica, di pensare insieme con lui. Si aveva l'impressione di assistere, dunque, a un pensiero in corso d'opera, e pi\u00f9 propriamente ci\u00f2 che accadeva era un'esperienza di pensiero condivisa, giacch\u00e9 la condivisione era appunto la condizione stessa della buona riuscita di tale esperienza\u00bb."}
{"id": "1514686", "revid": "1718925", "url": "https://it.wikipedia.org/wiki?curid=1514686", "title": "Barbone (razza canina)", "text": "Il barbone \u00e8 una razza canina di origine francese.\nIn passato, grazie al suo fiuto e alla sua disposizione a stare in acqua, il barbone era impiegato nella caccia alle anatre come cane da riporto in acqua: il suo nome francese \"caniche\" deriverebbe infatti da \"canard\" (che significa appunto \"anatra\") oppure da \"chien canne\" (cane da canna); in tedesco (\"Pudel\") e in inglese (\"poodle\") il nome deriva dall'arcaico tedesco \"pudeln\" che significa letteralmente \"tuffarsi\".\nIn difformit\u00e0 a quello che era stato per secoli il suo utilizzo prevalente, il barbone viene oggi posto nel IX gruppo della classificazione FCI (Federation cynologique internationale), cio\u00e8 nella categoria dei cani da compagnia.\nStoria.\nSull'origine della razza ci sono diverse dispute: le due tesi pi\u00f9 accreditate riconducono comunque la provenienza del barbone alla Francia o alla Germania.\nSecondo i francesi la razza discenderebbe da un cane d'acqua ancora oggi esistente chiamato \"barbet\", secondo i sostenitori della discendenza tedesca, invece, lo stesso \"barbet\" potrebbe discendere da una razza di origine asiatica arrivata in Europa grazie al contatto dei Goti e degli Ostrogoti con le popolazioni orientali, oppure potrebbe essere stata allevata dai Berberi nel Nord-Africa fino a trovare la strada Europea passando dal Portogallo.\nNel 1936, lo standard della razza fu stabilito dalla FCI. Al fine di evitare qualsiasi dissenso tra due membri fondatori, la Germania ha riconosciuto ufficialmente il barboncino come una razza francese e quindi ha riconciliato qualsiasi paternit\u00e0 sulla sua origine.\nL'iconografia ci mostra esemplari di barbone a partire dal tardo Medioevo e diversi autori del Sei e Settecento citano il barbone come cane da lavoro. Alcune pitture del tedesco Albrecht D\u00fcrer mostrano l'esistenza della razza nel quindicesimo e sedicesimo secolo.\nLa regina Anna d'Inghilterra conobbe e apprezz\u00f2 questi animali quando alcuni suoi sudditi le mostrarono dei barboni addestrati che si posizionavano sulle zampe posteriori saltellando e roteando.\nAgli inizi dell'Ottocento, grazie alle loro eccezionali caratteristiche intellettive e di temperamento, molti barboni iniziarono ad apparire nei circhi francesi. \u00c8 proprio in questo periodo che furono creati dagli allevatori i primi esemplari grigi e albicocca. Fu il principale animale da compagnia nel tardo XVIII secolo in Spagna, come mostrano i quadri di Goya; inoltre, durante il regno di Luigi XVI, il barbone \u00e8 stato ospitato nei palazzi reali, lanciando una sorta di moda seguita da tutta la nobilt\u00e0 dell'epoca.\nOriginariamente il barbone era un animale votato al pericolo e all'avventura. Il suo impiego nella caccia all'anatra e come cane da riporto in acqua era talmente diffuso che la sua toelettatura odierna (che molti riconducono a stravaganti canoni estetici) era concepita appositamente per facilitargli il lavoro nell'acqua: la tosatura sul pelo nella parte posteriore del corpo serviva a lasciargli maggior libert\u00e0 nel nuoto con gli arti posteriori, mentre il pelo veniva lasciato crescere abbondantemente nella parte anteriore per garantire copertura dal freddo e dal vento agli organi pi\u00f9 importanti come i polmoni e il cuore e per proteggere il corpo dai graffi delle piante. Il ciuffo sulla coda, infine, era necessario per permettere al padrone di seguirlo con lo sguardo quando si immergeva negli acquitrini o quando entrava nella fitta boscaglia: vista l'assenza di pelo nella parte posteriore, infatti, non era facile distinguere la pelle dai cespugli e dal sottobosco, mentre risultava semplice seguire il movimento ondulato del ciuffo colorato in cima alla coda sul quale veniva spesso legato un nastrino colorato per aiutare ancora di pi\u00f9 l'occhio.\nVarie testimonianze ci indicano anche che il barbone \u00e8 stato utilizzato come cane da guerra.\nGli esemplari di piccola taglia sono stati utilizzati come cercatori di tartufo grazie al loro ottimo fiuto e alle dimensioni che permettono di muoversi agilmente nel sottobosco. Le piccole zampe, inoltre, danneggiavano i funghi in maniera minore rispetto ai cani pi\u00f9 grandi.\nDurante l'impiego nei circhi, i barboni imparavano sorprendenti numeri acrobatici e di intelligenza; nessun altro cane ha infatti visto un impiego tanto ampio negli spettacoli e nelle esibizioni.\nBarboni nella storia.\nUna delle prime testimonianze scritte riguardo al barbone in Germania ci viene riportata da Eliot Warburton riguardo al Principe Rupert del Palatinato, nipote di Carlo I d'Inghilterra: il principe fu fatto prigioniero durante la battaglia di Lemgo nel 1638 e fu confinato a Linz fino al 1641. Durante questo periodo Lord Arundel, ambasciatore inglese a Vienna, consegn\u00f2 un barbone di nome \"Boy\" al principe. Alla fine di questo racconto, Warburton aggiungeva aridamente: \"\u00c8 curioso osservare questo uomo audace e irrequieto mentre si diverte ad insegnare a un cane quella disciplina che lui non potrebbe mai imparare\". Il barbone fu il fedele compagno del principe Rupert del Palatinato fino alla morte del cane durante la battaglia di Marston Moor.\nDurante le guerre Napoleoniche furono molti i casi di barboni-soldato che accompagnarono gli eserciti nelle campagne europee. Le fonti disponibili ci indicano:\nUn famoso barboncino fu \"Atma\", il cane del filosofo Arthur Schopenhauer. In realt\u00e0 i cani con questo nome furono due: il primo Atma mor\u00ec nel 1850; lo stesso anno Schopenhauer ne compr\u00f2 un altro, \"Butz\", che poi chiam\u00f2 \"Brahm\u0101\" (nome della suprema divinit\u00e0 induista) e nuovamente \"Atma\" (anima del mondo in sanscrito). Il cane seguiva dovunque il filosofo (che cambi\u00f2 persino casa nel 1859, dopo un litigio con un vicino a causa dell'animale), anche al ristorante, e il padrone usava parlare con lui chiamandolo \"signore\". Quando Schopenhauer mor\u00ec, nel 1860, lasci\u00f2 precise disposizioni alla domestica perch\u00e9 provvedesse al barbone (morto qualche anno dopo, ma la data precisa non \u00e8 nota).\nI barboni furono molto utilizzati come cani-soldato durante la seconda guerra mondiale, tanto che negli USA fu indetta una campagna per il reclutamento di quadrupedi per l'esercito; sul manifesto compariva proprio l'immagine di due barboni.\nCaratteristiche.\nAspetto e colori.\nIl barbone ha i tratti somatici molto ben definiti ed \u00e8 facilmente distinguibile da ogni altra razza canina:\nLa testa \u00e8 molto ben definita, rettilinea e proporzionata al tronco, con il cranio leggermente convesso e l'occipite pronunciato; la schiena \u00e8 discendente, le orecchie devono essere piatte, allungate, pendenti e non appuntite, la coda breve e riccioluta. Le arcate sopracciliari sono leggermente pronunciate; le labbra si presentano lievemente sviluppate, asciutte e di medio spessore. Le guance poco sporgenti; gli occhi sono a mandorla, leggermente obliqui e il colore \u00e8 nero o marrone molto scuro negli esemplari dal pelo nero, grigio, bianco, albicocca o rosso, mentre pu\u00f2 essere color ambra scuro negli esemplari marroni. Lo stop non \u00e8 netto, al contrario del tartufo che \u00e8 molto ben distinto: esso \u00e8 nero negli esemplari neri, grigi e bianchi, marrone nei soggetti marroni mentre pu\u00f2 assumere diverse sfumature dal marrone al nero negli esemplari albicocca o rossi, ma in ogni caso si presenta sempre in armonia con il colore del mantello; le narici sono nettamente aperte.\nI piedi sono proporzionalmente piccoli e ovali. Il ventre \u00e8 moderatamente retratto. La coda si attacca abbastanza in alto. Gli arti anteriori devono essere in perfetto appiombo, quelli posteriori in perfetto appiombo e ben angolati.\nLa peculiarit\u00e0 che pi\u00f9 di tutte differenzia il barbone dalle altre razze \u00e8 tuttavia il pelo: esso appare riccioluto e soffice e si presta a diversi tipi di taglio che, nelle gare di bellezza, vengono utilizzati per valorizzare l'aspetto dell'animale. Una caratteristica molto importante del pelo del barbone \u00e8 che esso non ha il sottopelo, come la maggior parte degli altri cani, e perci\u00f2 non presenta periodi di muta: il pelo non cade mai ma anzi cresce continuamente (ed essendo riccioluto ha anche causato il nomignolo \"cane pecora\") ed \u00e8 inoltre ipoallergenico. Anche questa particolarit\u00e0 contribuisce a rendere questa razza perfetta per la vita domestica. \nI colori standard ammessi sono nero, grigio, bianco, marrone, albicocca e rosso fulvo (dal 1 gennaio 2016 l'albicocca e il rosso fulvo sono stati uniti nel colore fulvo). Alcuni esemplari di barbone presentano il pelo cordato anzich\u00e9 riccioluto, sebbene questa variet\u00e0 sia oggi molto rara. La pelle deve essere morbida, tesa, pigmentata. Il barbone nero, marrone, grigio, e fulvo devono essere pigmentati in armonia col colore del mantello, i barboni bianchi devono avere una pelle argentata.\nTaglie del barbone.\nIn contrasto con molte altre razze le diverse taglie del barbone sono canonizzate da secoli, anche se secondo l'American Kennel Club la taglia pi\u00f9 antica sarebbe quella grande.\nIl barbone pu\u00f2 presentarsi in quattro diverse taglie.:\nIl peso ideale si attesta intorno ai 26-27 kg per la taglia grande, 9 -10 kg per la media, 6 kg per la taglia nana e sotto i 3,5 kg per la taglia miniatura.\nTutte le taglie della razza devono presentare lo stesso aspetto e le stesse proporzioni e gli esemplari delle due taglie pi\u00f9 piccole non devono avere caratteristiche di nanismo, anche se per loro lo standard prevede l'occipite meno accentuato.\nL'andatura del barbone \u00e8 leggera e saltellante: nelle esposizioni canine il cane di questa razza non deve mai avere il passo lungo o scivolante.\nCome si pu\u00f2 dedurre dal suo passato di cane d'acqua, il barbone \u00e8 un abilissimo nuotatore.\nCarattere.\nIl barbone \u00e8 un cane brillante, simpatico, docile e vivace; \u00e8 affettuoso e giocoso, si adatta quindi perfettamente alla convivenza con i bambini. Il barbone \u00e8 stato classificato come la seconda razza canina pi\u00f9 intelligente al mondo.\nOltre ad essere intelligente sa essere anche furbo: osservando un esemplare di questa razza giocare, si palesa chiaramente il pizzico di malizia che mette nel gioco per \"vincere\" la sfida con il padrone o il compagno di giochi. \nGeneralmente le femmine sono pi\u00f9 docili dei maschi, ma i singoli casi possono spesso smentire le statistiche. Il sesso dell'animale influisce solo superficialmente sul carattere.\n\u00c8 un cane che soffre moltissimo la solitudine e la mancanza di attenzioni. Da tenere presente se si cerca un cane che possa passare qualche ora da solo.\nLa femmina va in calore due volte all'anno e perde una certa quantit\u00e0 di sangue (quasi inconsistente nei pi\u00f9 piccoli, maggiore nelle taglie pi\u00f9 grandi).\nSalute.\nPrincipali malattie.\nI principali problemi di salute cui pu\u00f2 andare incontro un barbone sono i seguenti. (Nella tabella la taglia media \u00e8 accorpata a quella grande, o standard).\nPrincipali cause di morte e longevit\u00e0 del barbone.\nOsservando tutte le razze canine si pu\u00f2 notare che i cani di grossa taglia hanno spesso una vita pi\u00f9 breve rispetto ai cani di piccole dimensioni, e anche i barboni non fanno eccezione.\nSecondo alcuni studi, il barbone \u00e8 la razza pi\u00f9 longeva.\nI barboni grandi e medi hanno una vita media fra gli 11,5 e i 12 anni.\nIn uno studio inglese \u00e8 emerso come la principale causa di morte sia il cancro (30% dei casi) seguito dalla vecchiaia (18%), dalla torsione dello stomaco (6%) e da malattie cardiache (5%).\nI barboni nani e toy hanno una vita media fra i 14 e i 16 anni. Per queste taglie pi\u00f9 piccole la principale causa di morte \u00e8 la vecchiaia (25%) seguita da insufficienza renale (20%).\nGli accoppiamenti fra consanguinei sono da evitare in quanto espongono i cuccioli ad un alto rischio di epilessia e di nevrosi.\nAlcuni esemplari di barbone possono vivere fino a 20 anni di et\u00e0.\nIncroci con altre razze.\nIl barbone \u00e8 stato spesso scelto per essere incrociato con altre razze, creando diverse sottorazze, grazie alle sue ottime caratteristiche e soprattutto per conferire un pelo ipoallergenico a razze naturalmente sprovviste:\nLa maggior parte degli incroci vengono creati utilizzando il barbone nano (per ridurre la dimensione dei cuccioli), ma per le numerose possibilit\u00e0 di ibrido sono state utilizzate anche le altre taglie.\nGli incroci fra razze non sono riconosciuti dai registri ufficiali, e non \u00e8 possibile registrare un cucciolo ibrido nei registri di entrambe le razze dei genitori.\nCure.\nEssendo un animale da compagnia, il barbone ha bisogno di alcune cure.\nLa cosa pi\u00f9 importante per un animale di questa razza \u00e8 avere le adeguate possibilit\u00e0 di svago: come gi\u00e0 detto, il barbone \u00e8 un animale molto intelligente, vitale e vivace che tuttavia pu\u00f2 \"appiattirsi\" sia sul piano fisico che psicologico se non trova nel suo habitat occasioni di svago e compagni di gioco.\nIl pelo ha bisogno di cure quasi quotidiane, sebbene siano sufficienti 5 minuti di spazzolatura per impedire la formazione di fastidiosi nodi sul pelo.\nSi tratta di un cane piuttosto goloso, bisogna perci\u00f2 fare attenzione alle quantit\u00e0 di cibo per evitare che ingrassi o che vada incontro a disturbi della salute.\nToelettatura.\nCome gi\u00e0 detto, il particolare intervento che si effettua sui barboni da esposizione deve le sue origini a ragioni pratiche quali la caccia e il nuoto, abitudini ormai perse da questi cani diventati animali da compagnia. Tuttavia, nei ring si continua ad usare particolari toelettature per questa razza.\nUfficialmente ne sono riconosciute quattro:\nQuesta toelettatura ha subito alcune modifiche nel corso degli anni: la rasatura del posteriore, prima portata fino alle costole, viene ora ridotta all'altezza dei reni per dare maggior compattezza al cane. Dai reni parte la mantella che forma un tutt'uno di pelo fino al cranio, all'apice del quale il ciuffo viene raccolto con elastici e fissato con spray in modo da conferirgli un aspetto pi\u00f9 compatto. Possono essere presenti o meno motivi sul posteriore.\nPer lo stile Leoncino, lo standard richieda anche la presenza dei baffi, cosa che \u00e8 per\u00f2 andata perdendosi nel corso degli anni tanto che oggi \u00e8 quasi impossibile vedere in esposizione soggetti che non abbiano il muso completamente rasato.\nLa 1960 \u00e8 un tipo di toelettatura che pur non riscuotendo grande successo tra gli espositori \u00e8 la pi\u00f9 amata dal grande pubblico, in quanto, conferisce al barbone un aspetto pi\u00f9 \u201cnormale\u201d ed \u00e8 di pi\u00f9 facile gestione da parte del proprietario.\nIn questa linea il pelo viene accorciato su tutto il corpo, mentre viene mantenuto di buona lunghezza sugli arti e sulla testa, il tutto ovviamente sfumato a forbice, in modo che il cane abbia un aspetto pi\u00f9 possibile naturale.\nIn tutte queste toelettature il pelo sui piedi andr\u00e0 rasato in modo da poterne valutare la forma.\n\u00c8 d'uso rifinire il barbone da show a bordo ring, dandogli gli ultimi ritocchi, lisciando il mantello a forbice in modo da conferire al suo pelo un aspetto vellutato e compatto. Gli si raccoglie il ciuffo sulla sommit\u00e0 del cranio con degli elastici, di colore adeguato a quello del pelo del cane, rifinendo poi il tutto con degli spray, che debbono per\u00f2 limitarsi alla testa e a parte del collo, in modo da dare al giudice la possibilit\u00e0 di valutare la tessuta di pelo del soggetto.\nOltre a queste quattro toelettature ufficiali ne esistono altre come la Kennel, la Tedesca, la Bikini e la Puppy Pet. La toelettatura Tedesca \u00e8 particolarmente adatta ai cani che non fanno competizioni perch\u00e9 abbastanza semplice da mantenere. Il pelo viene accorciato in maniera uniforme, mentre vengono accuratamente puliti il muso, le zampe e la coda, lasciando una piccola criniera e in alcuni casi la caratteristica \"barba\"."}
{"id": "1514687", "revid": "31789", "url": "https://it.wikipedia.org/wiki?curid=1514687", "title": "Crema pasticcera", "text": "La crema pasticciera (o crema pasticcera, abbreviato anche semplicemente in crema) \u00e8 un tipo di crema a base di tuorlo d'uovo, zucchero, latte e farina, utilizzata in moltissimi prodotti dolciari.\nAl posto della farina si possono usare altri addensanti come l'amido di mais o di riso. Pu\u00f2 essere servita come dolce al cucchiaio oppure utilizzata come guarnizione o farcitura per torte, pan di spagna, cannoli, bign\u00e8 e svariati altri prodotti di pasticceria.\nNe esistono molte varianti: la crema diplomatica, che si ottiene amalgamando alla crema pasticcera la panna montata, la crema profumata con una scorza di agrume, la crema alla vaniglia, aromatizzata con vaniglia (o in alternativa con vanillina), crema inglese (come la pasticcera ma senza farina o altri addensanti) o la crema al cacao."}
{"id": "1514689", "revid": "29990", "url": "https://it.wikipedia.org/wiki?curid=1514689", "title": "Memoriale dell'Olocausto", "text": ""}
{"id": "1514690", "revid": "599013", "url": "https://it.wikipedia.org/wiki?curid=1514690", "title": "Kennedy Bak\u0131rc\u0131o\u011flu", "text": "Biografia.\n\u00c8 nato in Svezia da una famiglia di origine assira originaria di Midyat, in Turchia.\nSuo padre Benjamin, soprannominato \"Muller\", fugg\u00ec in Svezia a 17 anni prima di essere chiamato a svolgere il servizio militare. Egli ha giocato nell'Assyriska dal 1976 al 1992, imponendosi come il miglior marcatore nella storia del club.\nCarriera.\nKennedy ha iniziato la carriera ripercorrendo le orme del padre, debuttando nella prima squadra dell'Assyriska nel 1996, quando era ancora quindicenne. L'esordio assoluto in prima squadra \u00e8 stato contro l'\u00c5tvidaberg in Coppa di Svezia. \u00c8 rimasto all'Assyriska fino al termine della stagione 1998.\nNel gennaio del 1999 \u00e8 stato chiamato dal Manchester United per giocare una partita con la squadra riserve: nonostante la larga vittoria contro le riserve dell'Aston Villa, Bak\u0131rc\u0131o\u011flu non ha impressionato Alex Ferguson al punto tale da ottenere un contratto.\nAll'et\u00e0 di 18 anni \u00e8 quindi rientrato in Svezia per iniziare a giocare nell'Hammarby, squadra di cui diventer\u00e0 un giocatore chiave dentro e fuori dal campo. Nel 2001, anno del primo storico titolo nazionale vinto dai biancoverdi, ha contribuito con 8 gol e 7 assist in 26 partite giocate.\nTrascorsi cinque anni all'Hammarby, nel gennaio 2004 si \u00e8 unito alla squadra greca dell'Iraklis. L'esperienza greca tuttavia non si \u00e8 rivelata una delle migliori, vista la difficolt\u00e0 di ritagliarsi uno spazio.\nNell'estate del 2005 \u00e8 stato ingaggiato dagli olandesi del Twente, diventando titolare gi\u00e0 dopo poche giornate. Particolarmente prolifica \u00e8 stata la stagione 2006-2007, quando sotto la guida del tecnico Fred Rutten ha realizzato 15 gol che hanno aiutato il Twente a raggiungere il quarto posto in classifica e la qualificazione alle coppe europee.\nIl 15 maggio 2007 \u00e8 stato ufficializzato il suo trasferimento all'Ajax a partire dal successivo 1\u00ba luglio. All'esordio in campionato con la maglia dei \"lancieri\", Bak\u0131rc\u0131o\u011flu \u00e8 andato subito a segno nella straripante vittoria esterna per 8-1 sul campo del De Graafschap. Chiude la stagione con 3 reti in 18 presenze. L'anno seguente sulla panchina del club siede un nuovo allenatore, il tre volte Pallone d'oro Marco van Basten, che lo relega in panchina o in tribuna in gran parte dei casi. Nonostante ci\u00f2, un gol di Bak\u0131rc\u0131o\u011flu all'Artemio Franchi contro la Fiorentina (quello dello 0-1 nella sfida di andata) si \u00e8 rivelato cruciale per la qualificazione agli ottavi di finale della Coppa UEFA 2008-2009. Il suo minutaggio \u00e8 rimasto pressoch\u00e9 simile anche l'anno successivo sotto la guida di Martin Jol.\nUna volta lasciato l'Ajax nel giugno 2010, nel mese successivo ha firmato con gli spagnoli del Racing Santander. Ad eccezione di due incontri, \u00e8 partito titolare in tutte le partite de La Liga 2010-2011, con la formazione cantabrica che \u00e8 riuscita a ottenere la salvezza. Tre dei suoi sei gol segnati sono arrivati nell'ultimo mese di campionato, rispettivamente contro Maiorca, Atl\u00e9tico Madrid e Athletic Club di Bilbao. Durante la stagione 2011-2012 ha collezionato solo 7 presenze in campionato a causa di un infortunio al tendine di Achille, mentre la squadra nel frattempo si dirigeva verso la retrocessione.\nCon il Racing Santander relegato in Segunda Divisi\u00f3n, nell'agosto del 2012 Bak\u0131rc\u0131o\u011flu ha colto l'occasione per iniziare una nuova parentesi all'Hammarby, suo vecchio club svedese che da due anni e mezzo era anch'esso relegato nella rispettiva seconda serie nazionale. La squadra ha fallito l'obiettivo della promozione sia nel 2012 che nel 2013, anno in cui gli \u00e8 stata affidata la fascia di capitano e in cui ha segnato l'ultimo gol nella storia del S\u00f6derstadion, la storica casa dell'Hammarby destinata ad essere demolita nei mesi a seguire. In occasione della Superettan 2014 \u00e8 stato lui a trascinare i biancoverdi al primo posto in classifica grazie anche alle 17 reti segnate, bottino che gli ha permesso di laurearsi capocannoniere del torneo. Nel dicembre 2014 ha prolungato il contratto con i biancoverdi fino al termine della stagione 2016. Successivamente ha prolungato per un'ulteriore stagione sia al termine del campionato 2016 che del campionato 2017. Nel novembre 2018, al termine della sua ultima stagione prima dell'addio al calcio giocato, ha ricevuto particolari celebrazioni dai tifosi dell'Hammarby. La societ\u00e0, in accordo con lo stesso Bak\u0131rc\u0131o\u011flu, ha anche ritirato la sua maglia numero 10 per dieci anni."}
{"id": "1514691", "revid": "287204", "url": "https://it.wikipedia.org/wiki?curid=1514691", "title": "Kennedy Bakircioglu", "text": ""}
{"id": "1514692", "revid": "115200025", "url": "https://it.wikipedia.org/wiki?curid=1514692", "title": "La Esmeralda (balletto)", "text": "La Esmeralda \u00e8 un balletto in tre atti e cinque scene ispirato al romanzo \"Notre-Dame de Paris\" di Victor Hugo, in origine coreografato da Jules Perrot su musica di Cesare Pugni e disegni di William Grieve (scenario), D. Sloman (macchinista), Mme. Cop\u00e9re (costumi).\nPrima rappresentazione a Londra al Her Majesty's Theatre il 9 marzo 1844 con Carlotta Grisi (Esmeralda), Jules Perrot (Pierre Gringoire), Arthur Saint-L\u00e9on (Febo), Adelaide Frassi (Fiore di giglio), Antoine Louis Coulon (Quasimodo), Louis Fran\u00e7ois Gosselin (Frollo), M.me Cop\u00e9re (Aloisa). \nTrama.\nLa bella ragazza gitana, Esmeralda, sposa il poeta Pierre Gringoire in un matrimonio gitano per salvarlo una morte certa per mano del re gitano: lo sposo \u00e8 preso dalla sua nuova moglie, ma Esmeralda chiarisce che il matrimonio \u00e8 puramente di convenienza. Tuttavia Gringoire non \u00e8 l'unico ad aver occhi per la ragazza: l'arcidiacono corrotto, Claudio Frollo, nonostante la sua posizione nella Chiesa, ha per lei una pericolosa ossessione e ordina al suo scagnozzo deforme, Quasimodo, di rapirla. Quasimodo obbedisce per strada, ma sopraggiunge il bel capitan Phoebus a fermarlo e la giovane si innamora di lui, chiedendo per\u00f2 che Quasimodo sia risparmiato. Il gobbo \u00e8 profondamente toccato dalla sua gentilezza e Phoebus le dona una sciarpa ricevuta dalla sua fidanzata, Fleur de Lys.\nIl giorno dopo Fleur de Lys e sua madre tengono una grande festa per il suo fidanzamento con Phoebus, che, tuttavia, \u00e8 distratto dai pensieri per Esmeralda. Esmeralda arriva per ballare alla festa, ma il suo cuore si spezza quando scopre che il fidanzato di Fleur de Lys altri non \u00e8 che il suo amato Phoebus. Fleur de Lys nota che Esmeralda indossa la sciarpa che lei ha donato a Phoebus e, rendendosi conto che lui si \u00e8 innamorato di un'altra, arrabbiata, rompe il fidanzamento. Phoebus si allontana con Esmeralda. Soli in una locanda, i due si dichiarano amore l'un l'altra, ignari che anche Frollo \u00e8 l\u00ec ad origliare: quest'ultimo, prendendo un pugnale dalla camera di Esmeralda, si intrufola dietro gli amanti e accoltella Phoebus, che stramazza a terra. Frollo chiama le autorit\u00e0, mostra loro il corpo di Phoebus e il pugnale impiegato per aggredirlo, che viene riconosciuto essere quello di Esmeralda, e la povera ragazza viene portata via e condannata a morte.\nAll'alba del mattino seguente, la festa dei folli \u00e8 in corso e Esmeralda sta per essere impiccata, ed suoi amici e Gringoire sono tutti presenti per dirle addio mentre Frollo guarda trionfante. Tuttavia, proprio mentre Esmeralda viene condotta al patibolo, irrompe Phoebus, sopravvissuto e curato dall'accoltellamento, che la scagiona additando Frollo come vero colpevole. L'arcidiacono prende un pugnale, intenzionato a farla finita con loro, ma Quasimodo strappa l'arma al suo padrone e lo uccide. Esmeralda e Phoebius sono felicemente riuniti."}
{"id": "1514693", "revid": "184509", "url": "https://it.wikipedia.org/wiki?curid=1514693", "title": "Kennedy Bakirciogl\u00fc", "text": ""}
{"id": "1514706", "revid": "110157", "url": "https://it.wikipedia.org/wiki?curid=1514706", "title": "Live in Cartoon Motion", "text": "Live in Cartoon Motion \u00e8 il primo DVD di Mika. \u00c8 la registrazione di una tappa del suo tour francese al Paris Olympia il 30 giugno 2007. Il DVD contiene inoltre un documentario, tutti i videoclip di Mika fino alla data di uscita del DVD e altre esibizioni televisive."}
{"id": "1514707", "revid": "15756", "url": "https://it.wikipedia.org/wiki?curid=1514707", "title": "Welsh Pony", "text": "Il Welsh Pony (pony gallese) \u00e8 una razza equina originaria della Gran Bretagna in particolare, come ricorda il nome, dalla regione del Galles. Nella letteratura inglese si fa riferimento a questa razza gi\u00e0 a partire dal XV secolo, come discendente dal \"Pony Gallese Montano\". In passato era molto apprezzato come cavallo da traino per carrozze, mentre oggi \u00e8 considerato un cavallo da sella e tiro leggero, discreto saltatore e ottimo nel fondo. Il suo temperamento \u00e8 docile ma energico, a volte un po' testardo.\nNel libro genealogico dell'associazione Welsh Pony and Cob (fondata nel 1902) vengono distinte quattro linee genealogiche, con caratteristiche morfologiche e attitudini differenti:\nWelsh Mountain Pony.\nMorfologia.\nIl \"Welsh Mountain pony\" conserva ancora oggi la robustezza che deriva dalla sopravvivenza nel suo ambiente primordiale, le terre del Galles. Ha una testa piccola, leggera, asciutta e ben attaccata che rivela le influenze delle razze orientali. Gli occhi sono molto grandi e vivaci, le orecchie piccole, appuntite e molto mobili, la fronte \u00e8 larga, le narici aperte. Il collo \u00e8 lungo e soprattutto nei maschi incurvato, le spalle inclinate, il garrese pronunciato e muscoloso, il torace molto profondo. La linea dorso-lombare \u00e8 dritta e proporzionata con la coda, ben attaccata ed elegante. Gli arti sono asciutti con salde articolazioni, gli avambracci lunghi e forti, gli stinchi corti e piatti.\nStoria.\nIl \"Pony Welsh Mountain\" costituisce la base da cui si sono evoluti i \"Pony Welsh\" (sezione B) e le due suddivisione del Welsh (sezione C e D). Le informazioni su questa razza risalgono a molto prima dell'occupazione romana in Britannia, ove i pony indigeni che popolavano le colline del Galles (da qui il nome) vennero a contatto con razze orientali importate dai Romani come: Araba da cui presero il temperamento gentile e la costituzione robusta, Berbera che trasmise rusticit\u00e0 e fierezza e il Purosangue noto per velocit\u00e0 e coraggio che miglior\u00f2 la qualit\u00e0 dell'azione. La nascita del capostipite della razza, Dyoll Starlight, risale al 1894.Nonostante sotto il regno di Enrico VIII fu suggerito un piano di abbattimento, il \"Welsh Mountain Pony\" \u00e8 sopravvissuto fino al XXI secolo, passando per usi molteplici quali l'agricoltura, il lavoro come pony da miniera, la caccia e recentemente come versatile pony per bambini.\nEssendo nativi della brughiera del Galles, hanno una gestione estremamente facile che non richiede particolari accorgimenti. Infatti, la maggior parte di essi pu\u00f2 essere tenuta all'aperto anche se, per quei pony che vengono utilizzati per attivit\u00e0 sportive, in inverno sarebbe meglio tosarli e fare indossare loro una coperta. Hanno zoccoli molto resistenti che ne permettono una gestione barefoot, anche se, nel caso di lavoro su terreni duri come trekking, di attivit\u00e0 sportive o tiro di carrozze su asfalto sarebbe consigliata una totale o parziale (agli arti anteriori) ferratura. Il lato negativo di una gestione all'aperto potrebbe essere per\u00f2 un rischio di elevata ingestione di erba che potrebbe causare obesit\u00e0 o laminite.\nWelsh Pony Cob.\nMorfologia.\nSi tratta di un pony di tipo mesomorfo. Ha arti pi\u00f9 corti ma robusti che in prossimit\u00e0 dei glomi possono avere ciuffi pelosi; la testa, piuttosto piccola, ha profilo rettilineo, con occhi grandi e orecchie ben inserite. Nonostante il garrese basso presenta spalle lunghe e molto forti. La linea dorso-lombare \u00e8 breve e un po' depressa in prossimit\u00e0 del garrese; vanta di reni robusti, groppa arrotondata e muscolosa e coda ben inserita. Il torace \u00e8 forte e profondo. I piedi presentano un'unghia dura e possente.\nStoria.\nOriginariamente i \"Pony Welsh tipo Cob\" furono il risultato di incroci tra fattrici Welsh Mountain e stalloni Cob di piccola taglia, ottenendo un pony di maggiore robustezza, adatto ad essere montato anche da adulti su terreni accidentati, facendo sempre mostra di un'azione energica e vivace. Furono impiegati inizialmente per lavori nelle fattorie delle colline gallesi e successivamente nel XIX secolo data la loro corporatura massiccia e resistenza il loro impiego si estese anche a lavori in miniera. Alla fine delle seconda guerra mondiale, per preservare la razza a rischio estionzione, venne aggiunta la Sezione C al libro genealogico. Nei tempi moderni i Pony della sezione C sono usati molto frequentemente negli attacchi ma anche per passeggiate e trekking. Sono animali dal buon temperamento, coraggiosi e con buona attitudine anche al salto.\nWelsh Cob.\nMorfologia.\nIl \"Welsh Cob\" \u00e8 un tipo mesomorfo, eccezionalmente robusto nella costituzione fisica. I colori pi\u00f9 comuni per il mantello sono: sauro bruciato, roano, morello e baio, anche se \u00e8 possibile trovare esemplari di tutte le variet\u00e0 con diverse tonalit\u00e0, tranne pezzati. Il profilo della testa \u00e8 concavo, con occhi grandi e distanti, narici ampie, orecchie piccole, collo lungo. Negli stalloni il collo \u00e8 arcuato. Inoltre questa razza presenta spalle robuste e arretrate, petto ampio e muscoloso, lombo e dorsi forti e la coda ha un'attaccatura alta. I nodelli sono solitamente ornati da folti ciuffi di pelo. \u00c8 una razza energica ma con temperamento tranquillo, per questo molto adatto al turismo equestre. Un tempo era utilizzato come cavallo da traino, oggi, grazie agli incroci con Purosangue, \u00e8 un ottimo cavallo da sella, tiro leggero, buon saltatore, corridore rapido ed \u00e8 diventato molto competitivo nel dressage e negli attacchi.\nStoria.\nI \"Welsh Cob\" si sono evoluti a partire dalla linea dei \"Welsh Mountain Pony\" (Sezione A). Intorno al 1800-1900 vennero incrociati con razze Arabe, Norfolk Roadster, Hackney e Shire inglesi. Questi animali vennero usati per i trasporti, come affidabili compagni di viaggi per dottori, contadini, lavoratori e anche dalla cavalleria inglese. I \"Welsh Cob\" sono tutt'oggi molto richiesti sia come cavalli da sella sia per gli attacchi, vista la loro poliedricit\u00e0 in tutte le sfere sportive. Durante la prima e la seconda guerra mondiale migliaia di \"Welsh cob\" vennero mandati in battaglia con gli eserciti, molti dei quali non tornarono pi\u00f9 indietro. Alla fine della seconda guerra mondiale vi erano solo trentacinque \"Welsh Cob\" registrati (a causa dei costi di registrazione che i proprietari non potevano permettersi) di cui venticinque erano femmine e dieci erano maschi. Un numero limitato di cavalle di razza pura venne aggiunto al breeding pool e fu definito stirpe fondatrice. Le regole di allevamento tutt'oggi sono molto restrittive, non permettendo nessun incrocio esterno alla razza che non sia registrato come puro \"Welsh Cob\"."}
{"id": "1514714", "revid": "767487", "url": "https://it.wikipedia.org/wiki?curid=1514714", "title": "Claude Papi", "text": "Biografia.\nRitirandosi dal calcio giocato nel 1982, Papi morir\u00e0 pochi mesi dopo, il 28 gennaio 1983, a causa di una crisi cardiaca che lo aveva colpito durante una partita di tennis.\nNel 2005, in occasione del centenario della fondazione del Bastia, gli sar\u00e0 intitolata la curva nord dello stadio Armand Cesari di Furiani.\nLo stadio di calcio di Porto Vecchio \u00e8 intitolato a Claude Papi e dal 2017 anche una piazza a Bastia nel popolare quartiere di Lupino dove abitava con la famiglia.\nCarriera.\nNativo della Corsica, Papi esord\u00ec come calciatore professionista nel 1968 nelle file del Bastia, che proprio in quell'anno raggiunse per la prima volta nella sua storia la massima serie francese.\nFinalista nella Coppa di Francia del 1972 (persa poi contro l'Olympique Marsiglia), Papi fu convocato per la prima volta in Nazionale l'anno seguente in una gara amichevole contro la . A questa convocazione ne segu\u00ec una successiva due anni dopo in un'altra gara amichevole contro la nazionale ungherese.\nNella stagione 1976-1977 ottenne il terzo posto nella Division 1, che valse alla squadra c\u00f2rsa l'accesso in Coppa UEFA. La prestazione convincente di Papi (7 gol segnati) nella competizione europea (dove il Bastia raggiunger\u00e0 le finali uscendo in seguito sconfitto per 3-0 dal nella gara di ritorno) convinse il commissario tecnico francese Michel Hidalgo a convocarlo nella formazione per i mondiali di calcio del 1978. Durante la manifestazione Papi collezioner\u00e0 la sua ultima presenza in Nazionale, nella partita contro l'Ungheria, in cui fu sostituito da Michel Platini."}
{"id": "1514724", "revid": "2056951", "url": "https://it.wikipedia.org/wiki?curid=1514724", "title": "Linea di successione al trono di Francia", "text": "La linea di successione al trono di Francia (\"d\u00e9volution de la couronne de France\") segue il criterio della primogenitura maschile secondo la legge salica.\nLa millenaria monarchia francese fu sconvolta, sul finire del XVIII secolo, dapprima dalla rivoluzione del 1789, che abol\u00ec la monarchia nel 1792, alla quale segu\u00ec la proclamazione dell'Impero nel 1804.\nNel 1815 venne restaurata la monarchia legittima dei Borbone, ma nel 1830 una nuova rivoluzione port\u00f2 sul trono la linea collaterale degli Orl\u00e9ans.\nNel 1848 venne proclamata la seconda repubblica, che diede vita al secondo Impero nel 1852. Quest'ultimo cadde nel 1870 con la sconfitta di Sedan e gli fece seguito un periodo di incertezza istituzionale, nel quale i larghi consensi alla restaurazione monarchica vennero per\u00f2 vanificati dal comportamento del pretendente legittimo Enrico, conte di Chambord, oltre che dalle macchinazioni del cancelliere tedesco Bismarck, preoccupato a non rafforzare la Francia e a non alimentarne il revanscismo.\nLa questione dinastica francese.\nLa monarchia di luglio e i successivi sviluppi.\nAll'atto dell'abdicazione, nel 1830, Carlo X aveva designato suo erede il nipote Enrico, duca di Bordeaux e in seguito noto come conte di Chambord. Tuttavia, in applicazione della legge salica e in ossequio al principio di primogenitura, il trono pass\u00f2 al figlio maggiore del re, Luigi XIX, duca d'Angoul\u00eame, zio di Enrico. Luigi XIX, sotto le pressioni del padre, abdic\u00f2 a sua volta pochi minuti dopo, aprendo la successione in favore del duca di Bordeaux. Contestualmente Carlo X invi\u00f2 una lettera al cugino Luigi Filippo d'Orl\u00e9ans, primo principe del sangue e luogotenente del Regno, nel quale lo metteva a conoscenza delle avvenute abdicazioni e gli richiedeva di proclamare pubblicamente l'avvenuta ascesa al trono del duca di Bordeaux col nome di Enrico V.\nCiononostante, il parlamento ignor\u00f2 gli atti di Carlo X e nomin\u00f2 Luigi Filippo d'Orl\u00e9ans re \"dei Francesi\" (non pi\u00f9 \"di Francia\") per \"volont\u00e0 della nazione\" (non pi\u00f9 \"per grazia di Dio\"), sostenuto non solo dalla \u00abmaggioranza parlamentare ma anche dall'astuzia di Adolphe Thiers, dalla diplomazia di Talleyrand e dalla ricchezza del banchiere Lafitte \u00bb. I Borbone del ramo principale furono costretti all'esilio.\nNel 1871, a seguito alla sconfitta francese nella guerra franco-prussiana e al crollo dell'impero di Napoleone III, il parlamento, in maggioranza monarchico, era intenzionato a ripristinare la monarchia. Tuttavia esso era diviso fra \"legittimisti\", che appoggiavano Enrico, conte di Chambord, e \"orleanisti\", che al contrario sostenevano l'erede di Luigi Filippo, il conte di Parigi Filippo d'Orl\u00e9ans.\nAlla fine l'assemblea si accord\u00f2 sulla nomina di Enrico, conte di Chambord, come Enrico V di Francia. Questi, tuttavia, arroccato su intransigenti posizioni conservatrici e rifiutandosi di adottare la bandiera tricolore in sostituzione della tradizionale bandiera bianca, perse diversi sostenitori orleanisti. Il parlamento decise allora di nominare un presidente della Repubblica favorevole ai monarchici, Patrice de Mac-Mahon, e di attendere la morte di Enrico per nominare re Filippo d'Orl\u00e9ans, che sarebbe salito al trono come Filippo VII. Quando per\u00f2 Enrico V mor\u00ec, nel 1883, fu riconfermata la repubblica, in quanto, con le successive elezioni, il parlamento era ormai diventato di maggioranza repubblicana.\nAlla morte di Enrico V, ultimo Borbone del ramo diretto, il movimento legittimista si divise: la maggioranza riconobbe i diritti del Conte di Parigi, Filippo (VII) d'Orl\u00e9ans, che del resto era stato indicato espressamente come pi\u00f9 prossimo successore da Enrico V; ma una minoranza non trascurabile rifiut\u00f2 di sostenere gli Orl\u00e9ans.\nIl motivo principale di questo rifiuto fu l'ostilit\u00e0 nei confronti della Casa d'Orl\u00e9ans, che aveva votato per il regicidio nel 1793 e aveva scavalcato i diritti del ramo primogenito durante il periodo della monarchia borghese (1830-1848). Altri inoltre avanzavano delle riserve dinastiche: alcuni di questi arrivarono a riconoscere come re titolari i pretendenti carlisti al trono di Spagna. Comunque Giovanni Pio di Borbone-Spagna, conte di Montiz\u00f3n, Giovanni III per i suoi sostenitori, che nel 1883 era il rappresentante primogenito della Casa Capetingia, non sembrava troppo interessato n\u00e9 alle pretese carliste, n\u00e9 a quelle \"legittimiste\" francesi. I partigiani di Giovanni di Borbone divennero presto noti come Bianchi di Spagna, mentre i legittimisti pro-Orl\u00e9ans furono chiamati Bianchi d'Eu dal nome del castello d'Eu, allora residenza del Conte di Parigi. Non tutti gli anti-orleanisti si identificarono nei \"Bianchi di Spagna\": molti infatti aderirono al \"survivantismo\", una credenza o speranza in una linea nascosta discendente da Luigi XVII di Francia.\nD'altra parte i \"Bianchi di Spagna\" non ebbero un grande seguito e subirono la crisi determinata dalla estinzione, nel 1936, della linea carlista dei Borbone. Infatti, il ricongiungimento ad Alfonso XIII, re di Spagna in esilio, che incarnava una sorta di orleanismo spagnolo, si rivelava alquanto problematico o addirittura impossibile per i pi\u00f9 radicali: la questione non era dinastica, ma ideologica. Costoro riversarono il loro appoggio su Saverio di Borbone-Parma, nipote, per via femminile, dell'ultimo carlista e bisnipote di Enrico V.\nNel frattempo i \"Bianchi d'Eu\" erano divenuti i principali portavoce del movimento monarchico francese: essi sostenevano i diritti dinastici degli Orl\u00e9ans, ma non per questo avevano sposato l'orleanismo ideologico, basato sul liberalismo politico. Essi rimasero fedeli al \"legittimismo\" ideologico, che univa tradizionalismo e cattolicesimo sociale. Tra costoro si annovera Ren\u00e9 de La Tour du Pin. Del resto gli \"orleanisti ideologici\" erano passati al repubblicanesimo moderato di Thiers. Inoltre Filippo VII, pur senza rinnegare il nonno, intendeva porsi sulla scia tracciata da Enrico V, al contrario degli zii, il duca d'Aumale e il principe di Joinville, ultimi rappresentanti dell'orleanismo politico.\nCon la brillante stagione maurrassiana dell'Action Fran\u00e7aise, la maggior parte dei monarchici francesi riconobbe i diritti del ramo degli Orl\u00e9ans, ma, con la crisi postbellica e gli azzardi politici del Conte di Parigi, il \"neo-legittismo\" dei Bianchi di Spagna conobbe una nuova fase di attenzione, pur restando minoritaria.\nLe dispute sulla legittimit\u00e0 dinastica, che sono continuate anche nel XX e nel XXI secolo, non fanno altro che rafforzare l'ormai consolidato regime repubblicano francese. Quest'ultimo, recentemente, ha mostrato di voler riconoscere il ruolo e le benemerenze della Casa reale. In particolare, nel 2009, il presidente della Repubblica francese Sarkozy, nel conferire la Legion d'onore a titolo militare a Enrico d'Orl\u00e9ans, dopo aver riconosciuto l'importanza della dinastia capetingia nella storia di Francia, lo ha espressamente indicato come capo della Casa di Francia (\"\"Depuis la mort de votre p\u00e8re, vous \u00eates le chef de la famille de France\", \"la dynastie cap\u00e9tienne, dont vous \u00eates h\u00e9ritier\"\").\nLa successione \u00aborleanista\u00bb.\nLa seguente \u00e8 la successione orleanista, che sostiene i diritti della Casa d'Orl\u00e9ans. Spesso, in modo impreciso, la si denomina successione orleanista. L'orleanismo, tuttavia, fa riferimento all'ideologia politica legata alla monarchia di luglio, mentre l'unionismo si propone di ricomporre l'unit\u00e0 dei monarchici secondo il rispetto delle norme di successione dinastica, unendo legittimismo e orleanismo. In effetti i pretendenti riportati nell'elenco si considerano successori legittimi di Enrico V, in quanto suoi pi\u00f9 prossimi agnati per primogenitura maschile appartenenti alla Casa di Francia. Di questa, a rigore, non fanno parte quei discendenti di Luigi XIV, che, per via del trattato di Utrecht e per la consuetudine interna che ne ha confermato la validit\u00e0 durante tutto il periodo monarchico e fino allo stesso Enrico V, formano la linea spagnola dei Borbone.\nNegli anni settanta del XIX secolo Filippo d'Orl\u00e9ans, erede del Re dei Francesi, rinunci\u00f2 alla successione orleanista, cio\u00e8 legata alla monarchia di luglio, riconoscendo i diritti di Enrico V; quest'ultimo, a sua volta, riconobbe al ramo degli Orl\u00e9ans il diritto a succedergli in ottemperanza delle norme dinastiche allora vigenti.\nTutte le corti d'Europa riconoscono i diritti della Casa d'Orl\u00e9ans sulla Corona di Francia.\nL'ordinale che qualifica il nome dei pretendenti non segue la successione della monarchia di luglio, ma quella legittimista, alla quale, come detto, essi fanno riferimento.\nLinea di successione.\nIl pretendente al trono di Francia, secondo la linea unionista, \u00e8 stato Enrico d'Orl\u00e9ans (S.M.Cr.ma Enrico VII), conte di Parigi, duca di Francia, nato nel 1933. Discendente del re Luigi Filippo di Francia e anche erede di Carlo X di Francia, se il trattato di Utrecht (con cui Filippo V di Spagna rinunci\u00f2, per se stesso e per i suoi discendenti, a qualsiasi rivendicazione sul trono francese) viene considerato valido.\nDalla sua morte, il 21 gennaio 2019, l'attuale linea di successione \u00e8 passata al figlio Jean d'Orl\u00e9ans (S.M.Cr.ma Giovanni IV), duca di Vend\u00f4me, nato nel 1965, capo della casa reale di Francia e re titolare di Francia e di Navarra, con la seguente:\nLa successione \u00abneo-legittimista\u00bb dei Bianchi di Spagna.\nAlcuni legittimisti sostennero che la rinuncia di Filippo V di Spagna al trono di Francia sarebbe stata da invalidare, in quanto contraria al principio dell'indisponibilit\u00e0 della corona.\nDal 1883 il trono sarebbe di conseguenza passato ai suoi eredi maschi come segue:\nDeve sottolinearsi che il trattato di Utrecht, pilastro dell'ordine europeo, venne ratificato dalle Cortes spagnole e registrato da tutti i parlamenti francesi.\nStoricamente, dal 1713 al 1830, il capo della linea di Orl\u00e9ans godette dello status di \"Premier Prince du Sang\", riservato al primo in linea di successione dopo i figli e nipoti maschi del re.\nLinea di successione.\nLa linea di successione neo-legittimista dei Bianchi di Spagna segue il criterio della legge salica e comprende tutti i discendenti legittimi di Ugo Capeto. A differenza del periodo monarchico, che prevedeva l'istituto delle nozze segrete, equivalente francese del matrimonio morganatico del diritto germanico, l'attuale pretendente al trono, discendente egli stesso da quel tipo di unione, dichiara di non riconoscere validit\u00e0 all'istituto del matrimonio morganatico; di conseguenza sono ammessi alla successione tutti i discendenti maschi della Casa capetingia nati legittimamente da matrimonio canonico cattolico. Essendo questa l'unica condizione sufficiente, anche il tradizionale istituto del \"regio assenso\" alle nozze \u00e8 rigettato dal pretendente \"neo-legittimista\". Queste evidenti forzature rispetto alla tradizionali leggi della Casa capetingia, nonch\u00e9 alla Casa di Francia in particolare, dovute alla necessit\u00e0 di sanare la posizione dinastica del pretendente, mettono ulteriormente in luce la differenza tra legittimismo e \"neo-legittimismo\" dei Bianchi di Spagna.\nDunque, poich\u00e9 il sovrano francese ha il titolo di \"Maest\u00e0 Cristianissima\", solo i matrimoni religiosi conformi al diritto canonico della Chiesa cattolica sono riconosciuti ai fini della successione. Se un figlio nasce da genitori non sposati, \u00e8 escluso dalla successione anche se i genitori si sposano successivamente. Secondo la concezioni neo-legittimiste, gli eredi che hanno la nazionalit\u00e0 francese hanno diritto al titolo di \"principe del sangue\".\nL'attuale pretendente al trono di Francia, secondo i neo-legittimisti, \u00e8 Luigi Alfonso di Borbone-Dampierre (\"Luigi XX\"). Egli \u00e8 riconosciuto da tutti coloro i quali ritengono nulla la solenne rinuncia di Filippo V di Spagna ai suoi diritti sul trono di Francia. L'ex re di Spagna Juan Carlos, fino al 2010 principe ereditario di Francia secondo una parte dei neo-legittimisti, non riconosce alcun titolo a Luigi Alfonso di Borbone-Dampierre, n\u00e9 gli riconosce il trattamento di Altezza Reale. Juan Carlos riconosce come legittimo pretendente al trono di Francia il capo della linea d'Orl\u00e9ans, Giovanni d'Orl\u00e9ans.\nL'attuale linea di successione a Luigi Alfonso di Borbone-Dampierre \u00e8 la seguente:\nLa successione \u00abbonapartista\u00bb.\nLa linea di successione al trono di Francia, secondo i bonapartisti, segue il criterio della legge salica. I matrimoni dei membri della famiglia Bonaparte devono ricevere il previo consenso del capo della Casa.\nLa linea di successione napoleonica \u00e8 la linea dei pretendenti al trono imperiale francese. L'attuale linea di successione discende da Girolamo Bonaparte, fratello minore di Napoleone Bonaparte.\nAttualmente il capo della casa imperiale e pretendente al trono \u00e8 Carlo Napoleone Bonaparte, nato nel 1950. La linea di successione dopo di lui \u00e8 la seguente:"}
{"id": "1514729", "revid": "287204", "url": "https://it.wikipedia.org/wiki?curid=1514729", "title": "Illusions", "text": "Illusions (\"illusioni\") pu\u00f2 significare:"}
{"id": "1514731", "revid": "599013", "url": "https://it.wikipedia.org/wiki?curid=1514731", "title": "Clinton Morrison", "text": "Carriera.\nClub.\nDi origini giamaicane e trinidiane, Morrison ha iniziato la carriera nelle giovanili del Crystal Palace per poi essere promosso in prima squadra ed averci trascorso 5 stagioni.\nNel 2002 viene acquistato dal Birmingham City per 4,25 milioni di sterline e qui trascorre 3 stagioni in Premier League.\nIl 24 agosto 2005, poco dopo l'inizio della stagione 2005-2006 torna al Crystal Palace.\nIl 7 agosto 2008 firma un biennale con il Coventry City, squadra di Football League Championship.\nNella stagione 2010-2011 \u00e8 in forza allo Sheffield Wednesday, in Football League One.\nNazionale.\nHa scelto di rappresentare l' poich\u00e9 sua nonna era di Dublino.\nHa partecipato al . Dai suoi tifosi \u00e8 scherzosamente chiamato O'Morrison."}
{"id": "1514732", "revid": "124985705", "url": "https://it.wikipedia.org/wiki?curid=1514732", "title": "Federico I di Baden", "text": "Biografia.\nInfanzia.\nFederico era figlio del granduca Leopoldo I di Baden (1790-1852) e della granduchessa Sofia Guglielmina (1801-1865), nata principessa di Svezia e figlia di Gustavo IV Adolfo (1778-1837) e di Federica di Baden (1781-1826).\nReggenza.\nA causa della malattia mentale del fratello maggiore Luigi (1824-1858), Federico assunse la reggenza \"ad interim\" del Granducato di Baden dal 1852 al 1855. Nel 1852, inoltre, egli venne nominato dal re Federico Guglielmo IV di Prussia comandante del 7\u00ba reggimento di ulani nel quale rimase tutta la sua vita, al punto che tale reggimento venne successivamente rinominato reggimento \"Granduca di Baden\". \nMatrimonio.\nFederico I spos\u00f2 nel 1856 Luisa di Prussia, figlia del re Guglielmo I di Prussia (1797-1888) e di Augusta di Sassonia-Weimar (1811-1890).\nGranduca del Baden.\nNel 1856 fu nominato Granduca e, prendendo le redini dello Stato, apport\u00f2 ben presto modifiche ed innovazioni sostanziali, come la promozione della costruzione di una rete ferroviaria e l'espansione delle vie navigabili, che resero pi\u00f9 facili gli scambi commerciali all'interno del paese e con gli stati esteri.\nGrande promotore dell'arte, gi\u00e0 dal 1854 aveva fondato la Staatliche Akademie der Bildenden K\u00fcnste Karlsruhe, che una volta salito al trono promosse largamente, investendo in personaggi come Rudolf Epp e Ferdinand Keller. Amante delle scienze naturali, Federico nel 1853 aveva acquistato l'isola di Mainau, sulla quale fece realizzare un giardino con piante esotiche portate in Germania dai suoi viaggi, creando le basi per un parco naturalistico ancora oggi esistente.\nFederico I fu considerato dai contemporanei come un difensore della monarchia costituzionale. Nel 1871 alla proclamazione dell'Impero tedesco fu presente alla cerimonia della firma, tenutasi a Versailles.\nDurante il suo regno furono introdotti nel Granducato il matrimonio con rito civile e l'elezione diretta della \"Camera del Parlamento di Baden\" (1904). Il 9 marzo 1888 fu presente al letto di morte dell'imperatore Guglielmo I di Germania, assieme alla figlia Vittoria ed alla granduchessa Luisa di Baden, principessa di Prussia, oltre ovviamente al principe Guglielmo di Prussia.\nDurante la Conferenza di Algeciras del 1906, di fronte all'intransigenza della Germania a non accogliere le richieste francesi sul Marocco, Federico I invi\u00f2 all'imperatore Guglielmo II una lettera in cui, fra l'altro, scriveva: \u00ab\u00c8 evidente quanto dannosa per noi sarebbe ora una guerra con la Francia [\u2026] Una guerra siffatta pu\u00f2 essere desiderata soltanto da coloro che vogliono rovinare la nostra industria sviluppatissima, impedendo una sufficiente esportazione [\u2026] Dato il temperamento, grazie al Cielo, pacifico del governo imperiale, in Germania si accoglierebbe con gioia un suo atteggiamento conciliante nella questione del Marocco e si vedrebbe con riconoscenza il rifiorire dei nostri interessi industriali\u00bb.\nMorte.\nFederico I mor\u00ec nel 1907 nella sua residenza estiva situata sull'isola di Mainau, che oggi \u00e8 propriet\u00e0 degli eredi del principe Lennart Bernadotte (1909-2004), figlio di Guglielmo di Svezia e di Maria Pavlovna di Russia. La sua salma venne tumulata in una monumentale tomba, progettata da Hermann Volz, che ancora oggi si trova a Karlsruhe.\nDiscendenza.\nDal matrimonio tra Federico I e Luisa di Prussia nacquero tre figli:"}
{"id": "1514748", "revid": "1573940", "url": "https://it.wikipedia.org/wiki?curid=1514748", "title": "Friula wallacei", "text": "Friula wallacei \u00e8 un ragno appartenente alla famiglia Araneidae.\n\u00c8 l'unica specie nota del genere Friula.\nEtimologia.\nIl nome proprio della specie \u00e8 in onore del dottor \"A. R. Wallace\" che raccolse l'esemplare nei pressi di Sarawak alcuni anni prima della descrizione\nDistribuzione.\nLa specie \u00e8 stata rinvenuta in Borneo.\nTassonomia.\nLa denominazione presente sul lavoro originale, a pag.1009, \u00e8 \"Friula wallacii\", da considerarsi un refuso.\nDal 1896 non sono stati esaminati altri esemplari, n\u00e9 sono state descritte sottospecie al 2014."}
{"id": "1514752", "revid": "1305772", "url": "https://it.wikipedia.org/wiki?curid=1514752", "title": "Andrea Bormida", "text": "Biografia.\nDopo aver vissuto nei Paesi Bassi, vive ormai da molti anni a Stresa.\nLaureatosi in architettura, nel 1992 inizia a produrre le prime tavole per la fanzine amatoriale \"Pucianiga\".\nNel 1995 esordisce professionalmente disegnando alcuni numeri di Videomax nelle versioni striscia e comic book.\nDue anni dopo, approda alla Sergio Bonelli Editore nello staff di disegnatori di Legs Weaver, dove esordisce sul numero 23 dell'ottobre 1997, scritto da Stefano Piani ed intitolato \"Inserzione mortale\". Per Legs disegna altri tre numeri della serie regolare e poi approda su Agenzia Alfa, dove pubblica due storie rispettivamente sui numeri 6 (luglio 2000) e 9 (giugno 2002). Successivamente passa nel team di disegnatori di Nathan Never, testata per cui lavora attualmente. Il suo primo lavoro per l'Agente Alfa \u00e8 \"City gangs\", episodio scritto da Alberto Ostini e pubblicato nell'agosto 2005 sul numero 170.\nDa qualche anno lavora a una graphic novel dal titolo \"Kal\", di cui \u00e8 anche autore della storia."}
{"id": "1514756", "revid": "107736649", "url": "https://it.wikipedia.org/wiki?curid=1514756", "title": "130 nm", "text": "Il 130 nm (130 nanometri o 0,13 \u00b5m) evoluzione del precedente processo a 180 nm \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nIl valore 130 nm deriva della tendenza storica di riduzione a circa il 70% ogni 2-3 anni. Il nome \u00e8 stabilito formalmente dall'International Technology Roadmap for Semiconductors (ITRS).\nIl processo \u00e8 stato introdotto negli anni 2000-2001 dalle maggiori industrie di semiconduttori come Intel, Texas Instruments, IBM, e TSMC.\nIl successore di questo processo utilizza una larghezza di canale di 90 nanometri."}
{"id": "1514758", "revid": "767487", "url": "https://it.wikipedia.org/wiki?curid=1514758", "title": "Surf Nazis Must Die", "text": "Surf Nazis Must Die \u00e8 un film del 1987, diretto da Peter George, prodotto dalla Troma.\nFu presentato in anteprima al Festival di Cannes del 1987, riscuotendo molta curiosit\u00e0 per via del titolo, ma in seguito ebbe delle recensioni per la maggior parte negative da parte della critica cinematografica. Il film comunque \u00e8 diventato un cult movie, tra i pi\u00f9 amati dai fans della Troma.\nIl titolo del film in origine era semplicemente \"Surf Nazis\", ma la Troma vi inser\u00ec la frase \"Must Die\", poich\u00e9 preoccupata che il pubblico considerasse il film una sorta di propaganda nazista.\nTrama.\nDopo un violento terremoto a Los Angeles, la citt\u00e0 \u00e8 caduta in preda al caos e le bande giovanili governano indisturbate. La gang pi\u00f9 pericolosa \u00e8 quella dei \"Surf Nazis\", un gruppo di surfisti neonazisti che spadroneggia sulle spiagge, capitanati da Adolf (Barry Brenner), autoproclamatosi il F\u00fchrer della spiaggia.\nAdolf \u00e8 spietato, indossa una giacca di pelle nera e non lascia mai il suo lungo coltello. La sua fidanzata \u00e8 Eva (Dawn Wildsmith), che \u00e8 anche la cuoca e il medico della gang. Il braccio destro di Adolf \u00e8 Mengele (Michael Sonye), un \"killer\" assetato di sangue che inventa tutte le armi del gruppo. Hook (Joel Hile) \u00e8 uno dei surfisti nazisti pi\u00f9 pericolosi. Ha un gancio al posto del braccio destro, che gli \u00e8 stato tranciato da uno squalo. Infine c'\u00e8 Smeg (Tom Shell), il pi\u00f9 giovane del gruppo, che passa tutto il suo tempo libero insieme ai surfisti nazisti.\nUn giorno i surfisti nazisti uccidono Leroy (Robert Harden), un giovane afroamericano. Questo \u00e8 l'inizio della loro fine: infatti la madre di Leroy, Eleanor 'Mama' Washington (Gail Neely), obesa, si arma di fucili e granate e avvia cos\u00ec la sua vendetta, sterminando tutto il gruppo.\nCritiche.\nLe critiche furono negative soprattutto per la recitazione e i dialoghi. Il celebre critico cinematografico Roger Ebert abbandon\u00f2 la proiezione del film a Cannes dopo trenta minuti."}
{"id": "1514769", "revid": "1921867", "url": "https://it.wikipedia.org/wiki?curid=1514769", "title": "Personaggi di Lost", "text": "Questa voce contiene un elenco dei personaggi presenti nella serie televisiva Lost.\nSopravvissuti della sezione centrale del volo Oceanic Airlines 815.\nTutti i sopravvissuti della sezione centrale del volo Oceanic 815 sono stati presentati durante la prima stagione di \"Lost\". Fanno eccezione Nikki e Paulo che sono stati introdotti solo nella terza stagione. Inoltre sei di loro, Jack, Kate, Sayid, Hurley, Sun e Aaron, compongono il gruppo dei \"Sei della Oceanic\" (\"Oceanic Six\" in lingua originale), sei sopravvissuti che nella quarta stagione riusciranno a lasciare l'isola.\nLe trame relative ai personaggi dell'intera pagina sono state qui riportate in base alla storia di Lost dalla prima alla sesta stagione, senza tener conto dei Flash Paralleli presenti nell'ultima stagione.\nNella stagione finale interviene infatti una spaccatura dimensionale: da una parte la narrazione segue dunque i sopravvissuti delle varie serie, dall'altra le conseguenze della distruzione della stazione Cigno, e quindi la storia dall'inizio della prima stagione presumendo dunque che il volo Oceanic 815 sia atterrato sano e salvo a Los Angeles.\nTali flash vengono detti \"afterlife\" (vita successiva): le relazioni, le paure e le emozioni sono molto simili a quelle della quinta stagione, ma ci sono alcune situazioni totalmente diverse rispetto alla realt\u00e0 della stagione precedente (ad esempio Jack ha un figlio, David, non presente nella realt\u00e0 delle prime cinque stagioni; la relazione tra Locke e Helen non \u00e8 mai finita, ed altro).\nJack Shephard.\nJack Shephard (Matthew Fox), chirurgo, \u00e8 a Sydney per ritrovare il padre, ex-chirurgo alcolizzato, che non si faceva vedere da parecchi giorni. In Australia Jack scopre che il padre \u00e8 morto e imbarca il suo corpo in una bara nel vano bagagli dell'aereo della Oceanic per riportarlo a casa. Jack diventa di fatto il leader del gruppo, grazie alle sue capacit\u00e0 mediche e organizzative. Entra in conflitto sia con Sawyer, per la diversa politica sociale (Jack crede nel gruppo, mentre James crede che ognuno debba pensare per s\u00e9) e per l'amore che provano per la stessa donna, Kate, sia con Locke, per la diversa filosofia di vita (Jack \u00e8 il cosiddetto uomo di scienza, mentre John crede nel destino e nella redenzione). Peraltro, malgrado il malanimo per Locke per via della morte di Boone, sar\u00e0 Jack a cercare una soluzione pacifica quando Shannon, sorella del morto, cercher\u00e0 di ucciderlo, salvandogli la vita. Jack non crede che l'isola li abbia fatti incontrare per un motivo, al contrario di Locke: questo diverso modo di vedere l'isola diventer\u00e0 cruciale dopo la scoperta della stazione Cigno e del pulsante dei 108 minuti.\nDopo il ritrovamento dei sopravvissuti della sezione coda solidarizzer\u00e0 con Ana Lucia - con cui si era trovato a simpatizzare prima della partenza - e far\u00e0 in modo che lei si crei nuovi amici, ma il rapporto si spezza a causa del tradimento di Michael, che uccider\u00e0 Ana Lucia e lo consegner\u00e0 agli \"Altri\" insieme a Kate e Sawyer.\nDurante la sua prigionia nel campo degli altri, Jack far\u00e0 la conoscenza di Juliet, medico cui pare affidata la sua custodia, e verr\u00e0 a conoscenza della vera identit\u00e0 di Ben e delle sue reali intenzioni, cio\u00e8 farsi operare da Jack per salvarsi la vita.\nJuliet si mostrer\u00e0 d'aiuto verso di lui e Jack solidarizzer\u00e0 fortemente con la donna, in particolare dopo aver visto Sawyer e Kate in un rapporto sessuale; nonostante il rancore verso entrambi, li aiuter\u00e0 a fuggire tenendo prigioniero Ben; dopo la loro fuga, aiuter\u00e0 Ben a curarsi, sia perch\u00e9 costretto sia perch\u00e9 \u00e8 la sua stessa missione, spostandosi al campo base degli Altri, dove Kate e Locke tenteranno di farlo fuggire venendo per\u00f2 a loro volta catturati.\nCon l'aiuto di Daniel, e grazie soprattutto al sacrificio di Charlie, insieme ai sopravvissuti rimasti e a Naomi il gruppo riuscir\u00e0 a catturare Ben e a chiamare il cargo Kahana ma, prima che questo avvenga, Ben rivela che i membri di quell'equipaggio non sono quelli che sembrano. \nJack e Locke si scontrano apertamente per le loro idee diverse riguardo al Cargo cos\u00ec il gruppo di sopravvissuti si divide seguendo l'uno o l'altro; dopo aver appreso dai membri dell'equipaggio del cargo le loro vere intenzioni, Jack cercher\u00e0 di salvarsi insieme a molti dei sopravvissuti ma intanto il Cargo esplode e l'isola scompare, facendo rimanere lui, Kate, Sun, Hugo, Aaron e Sayid isolati. Salvati da Penny che era in cerca del marito, tuttavia decidono di nascondere la verit\u00e0 riguardo all'isola diventando i \"Sei dell'Oceanic\" (\"Oceanic Six\").\nTre anni dopo, a seguito della morte di Locke, sia Jack che Ben decidono di riunire i Sei dell'Oceanic per ritornare sull'isola dai loro compagni. Dopo vari litigi e intrighi, Jack, Kate, Hugo, Sayid, Sun, Ben, il pilota Lapidus e Ilana si ritrovano sullo stesso aereo che, precipitando, li far\u00e0 ritornare sull'isola, tuttavia in due epoche differenti.\nJack insieme a Hugo, Sayid e Kate torneranno indietro nel tempo, al periodo dell'operazione DHARMA; qui ritroveranno Sawyer, Juliet, Jin e Miles che hanno vissuto in quell'epoca per anni ma pur dopo i dissidi iniziali li aiuteranno ad infiltrarsi nell'operazione DHARMA; tuttavia dopo aver attentato alla vita del giovane Ben essi verranno scoperti.\nJack allora decider\u00e0 di far cambiare il futuro distruggendo la stazione Cigno prima che faccia precipitare l'aereo ma senza successo, visto che causeranno proprio \"l'incidente che cre\u00f2 il pulsante\" e inoltre Juliet viene uccisa.\nDopo l'incidente i rimanenti tornano nel loro presente, ma intanto l'Uomo in nero uccide Jacob e semina il caos negli Altri.\nJack e Claire si rincontrano come sorella e fratello tuttavia Claire, che si era sentita abbandonata ed era vendicativa e follemente ostile, dopo aver saputo il motivo del ritorno sull'isola di Jack, e colpita dal sacrificio di Jin, Sun, Sayid, Ilana, Bram, Dogen e Lennon e molti altri, si ravvedr\u00e0, mentre Jack decider\u00e0 di diventare il nuovo Jacob uccidendo l'Uomo in nero.\nMorir\u00e0 dopo aver fatto ritornare la luce nell'Isola.\nKate Austen.\nKatherine Anne \"Kate\" Austen (Evangeline Lilly), una fuggitiva, si trovava sull'aereo in custodia a uno sceriffo che era riuscito ad arrestarla. Lui muore pochi giorni dopo lo schianto in seguito a una brutta ferita all'addome. Inizialmente \u00e8 attratta da Jack, poi si innamora di Sawyer. Nonostante ci\u00f2 che l'attende sulla terraferma (l'arresto e un processo), fa di tutto per poter tornare a casa e ci riesce, decidendo di prendersi cura di Aaron, il figlio di Claire. Tuttavia dopo tre anni, decide di tornare sull'isola. Per farlo lascia Aaron alla madre biologica di Claire, nonch\u00e9 amante di Christian Shephard, (e padre di Claire). Sull'isola tornata nel 1977 insieme agli altri, salver\u00e0 Ben bambino portandolo dagli \"Altri\", e aiuter\u00e0 Jack a far esplodere la base Cigno, nel tentativo di cancellare l'incidente aereo del volo 815.\nJames \"Sawyer\" Ford.\nJames \"Sawyer\" Ford (Josh Holloway) \u00e8 un truffatore di professione. Un certo Sawyer aveva ingannato sua madre quando lui era ancora piccolo truffandola. Il padre di James, scoperto l'amante della moglie, l'aveva uccisa e poi si era suicidato. Da grande James non ha fatto altro che diventare lo stesso truffatore che aveva causato l'omicidio-suicidio dei suoi genitori e cos\u00ec ne aveva preso il nome. A nove anni aveva scritto una lettera al fantomatico Sawyer, sperando un giorno di potergliela consegnare e vendicarsi di lui. Gi\u00e0 dai primi episodi si nota l'attrazione che prova verso Kate, una dei sopravvissuti. Durante la sua permanenza nel Progetto Dharma acquisisce anche il nome di Jim LaFleur ed inizia una relazione stabile con Juliet Burke.\nCharlie Pace.\nCharlie Pace (Dominic Monaghan) \u00e8 una ex rockstar, bassista e chitarrista dei DriveShaft, una band ormai sciolta. Charlie prima dello schianto era un tossicodipendente ma, grazie all'aiuto di Locke e Jack, riesce a far fronte alla sua astinenza e uscirne. Sull'isola Charlie riesce a capire quanto lui sia importante e impara ad avere fiducia in se stesso. Si innamora di Claire.\nLui e Claire si lasceranno pi\u00f9 volte nel corso della storia ma alla fine ritorneranno insieme.\nNella terza stagione Desmond gli rivela di avere alcune visioni di lui che muore, e Charlie, sconvolto da tali rivelazioni, inizialmente far\u00e0 di tutto per impedire che le visioni si avverino; quando per\u00f2 capisce che la sua morte servir\u00e0 a salvare Claire e Aaron, si rassegna al suo destino.\nAlla fine della terza stagione ricever\u00e0 il messaggio di Penny che gli rivela che la nave dei presunti soccorritori non \u00e8 sua, e far\u00e0 in tempo ad avvertire Desmond del pericolo prima di morire annegato.\nClaire Littleton.\nClaire Littleton (Emilie de Ravin) \u00e8 una ragazza australiana incinta. Il suo ragazzo la abbandona, e Claire prende in considerazione l'idea di dare il bambino in adozione. Recatasi da un cartomante, questi le dice di dover assolutamente crescere lei il bambino, altrimenti le conseguenze sarebbero state incontrollabili. Successivamente lo stesso la convince a prendere il volo 815 per dare in affidamento il bambino a una famiglia a Los Angeles. Il bambino nasce alla fine della prima stagione e, non avendo un nome, Charlie lo chiama simpaticamente \u201cTesta di rapa\u201d. Nell'ultimo episodio Claire decide di chiamarlo Aaron (cio\u00e8 Aronne, nome dell'Antico Testamento).\nAaron Littleton.\nAaron Littleton (vari, William Blanchette) \u00e8 il figlio di Claire e del suo fidanzato Thomas. \u00c8 uno dei Sei della Oceanic, avendo lasciato l'isola con Kate che ha finto di essere sua madre. Kate lo affider\u00e0 alla madre di Claire, Carole Littleton.\nSayid Jarrah.\nSayid Jarrah (Naveen Andrews) prima del disastro era in servizio nella guardia repubblicana irachena come ufficiale addetto alle comunicazioni. Aveva il compito di interrogare i prigionieri e di farli parlare con qualsiasi mezzo, inclusa la tortura. Per poter ritrovare una donna, Nadia, di cui \u00e8 innamorato, decide di accettare un lavoro per la CIA in Australia. L\u00ec incontra un suo vecchio amico che \u00e8 diventato un terrorista ed \u00e8 coinvolto in un attentato. Sayid scopre che il suo amico \u00e8 quello che dovr\u00e0 farsi esplodere e inizialmente tenta di convincerlo a non farlo. La CIA vorrebbe invece che il piano proseguisse in modo da arrivare alla cellula e smantellarla. Quando Sayid rivela all'amico la sua vera identit\u00e0, egli si suicida sparandosi alla gola. Sayid ritarder\u00e0 di un giorno la sua partenza per Los Angeles per seppellire l'amico.\nDopo essere ritornati sulla terra ferma sar\u00e0 uno dei sei della Oceanic e ritrover\u00e0 Nadia che sposer\u00e0, ma la sua felicit\u00e0 sar\u00e0 di breve durata, visto che poco dopo Nadia verr\u00e0 uccisa dagli uomini di Widmore: per questo Sayid insieme a Ben incomincer\u00e0 ad uccidere tutti gli uomini al suo servizio. In seguito verr\u00e0 arrestato da Ilana, un'agente di polizia (in realt\u00e0 per conto di Jacob), e si ritrover\u00e0 nel volo Ajira che si schianter\u00e0 sull'isola. A differenza di Ilana, Sun, Ben e Frank andr\u00e0 nel passato insieme a Jack, Kate e Hurley che si insidieranno nel villaggio DHARMA. Quando Sayid vedr\u00e0 il Ben piccolo gli sparer\u00e0 per quello che far\u00e0 da grande, poi successivamente scapper\u00e0.\nAiuter\u00e0 Jack a cercare di cambiare il futuro, ma senza successo; verr\u00e0 trafitto da un colpo d'arma da fuoco e morir\u00e0, per questo nella sesta stagione verr\u00e0 portato al tempio dove per\u00f2 i tentativi di Dogen e Lennon sono vani, infatti non riescono a rianimarlo. All'improvviso per\u00f2 Sayid si risveglia, Dogen cerca di ucciderlo perch\u00e9 sa che dentro di lui si \u00e8 insediato qualcosa di malvagio come \u00e8 successo anche a Claire, per opera dell'Uomo in nero. Quando quest'ultimo attacca il tempio, Sayid si allea con lui uccidendo sia Dogen che Lennon e diventando un essere senza sentimenti e senza emozioni; continuer\u00e0 ad eseguire i suoi ordini finch\u00e9 non gli dir\u00e0 di uccidere Desmond, a quel punto infatti ritorner\u00e0 in se stesso e aiuter\u00e0 gli altri a scappare. Durante la fuga con il sottomarino si scopre della presenza a bordi di esplosivo C4 messo dall'Uomo in nero, per cui Sayid decider\u00e0 di sacrificarsi per i suoi amici per riscattarsi dal suo passato.\nHugo \"Hurley\" Reyes.\nHugo \"Hurley\" Reyes (Jorge Garcia) \u00e8 uno sfortunato vincitore della lotteria, che stava viaggiando sull'Oceanic 815 per raggiungere la madre in America, in occasione del compleanno della donna. Da quando ha vinto un'enorme cifra alla lotteria, chiunque gli stia vicino prima o poi muore od \u00e8 soggetto a catastrofi: il fast food dove lavorava viene colpito da un meteorite; la casa di sua madre brucia; suo nonno muore. Per questo, Hurley pensa che il disastro aereo sia causa sua. Tuttavia, lui si salva sempre dagli incidenti, perci\u00f2 \u00e8 fiducioso che non morir\u00e0 sull'isola.\nJohn Locke.\nJohn Locke (Terry O'Quinn) \u00e8 uno dei personaggi pi\u00f9 misteriosi tra i sopravvissuti. Prima dello schianto era completamente paralizzato dalla vita in gi\u00f9, ma arrivato sull'isola riacquista la mobilit\u00e0. Questo \u00e8 il caso pi\u00f9 evidente delle redenzioni avvenute sull'isola. Secondo John infatti ognuno di loro \u00e8 stato portato sull'isola per un motivo, per iniziare una nuova vita.\nPer la sua fede nell\u2019Isola e per rimanere su di essa sacrificher\u00e0 diverse vite: nella prima stagione per colpa sua Boone morir\u00e0, mentre secondo Locke \"\u00e8 un sacrificio che l\u2019Isola ha preteso\". Nella seconda stagione, dopo aver scoperto la stazione Cigno, creder\u00e0 che il suo destino sull'Isola sia premere il pulsante della stazione, ma si ricrede quando insieme a Mr. Eko scopre la stazione Perla, cos\u00ec incomincer\u00e0 a non avere pi\u00f9 fede nell'Isola e a credere che tutto quello che \u00e8 successo nella stazione Cigno sia stato solo un esperimento, mentre in realt\u00e0 non \u00e8 cos\u00ec, per questo metter\u00e0 in pericolo la vita di Charlie, Mr. Eko e Desmond.\nNella terza stagione diventer\u00e0 per un po' il leader del gruppo di sopravvissuti, ma dopo essere stato catturato dagli \u201cAltri\u201d abbandoner\u00e0 i sopravvissuti per diventare il Leader degli \u201cAltri\u201d, ma senza successo visto che Ben gli sparer\u00e0. Alla fine della stessa stagione uccider\u00e0 Naomi per impedire che il Cargo trovi l'Isola.\nNella quarta stagione dopo l'omicidio di Naomi verr\u00e0 creduto pazzo da una parte dei sopravvissuti, ma quando Hurley si mette dalla sua parte e riferisce il messaggio di Charlie secondo il quale quelli del Cargo non sono chi dicono di essere, molte persone si uniranno a lui. Alla fine della stagione i membri del Cargo uccideranno la maggior parte delle persone che erano venute con lui tra cui Danielle, Karl e Alex, cos\u00ec Ben sposter\u00e0 l'isola e Locke diventer\u00e0 il capo indiscusso degli \"Altri\".\nNella quinta stagione si muove nel tempo insieme a Sayid, Sawyer, Kate, Juliet, Miles, Charlotte, Daniel e Jin per via \"dello sgancio del tempo\"; decider\u00e0 di spostare nuovamente l'Isola ed andare a cercare quelli che se ne sono andati per farli tornare, ma tornato sulla terraferma e dopo varie delusioni verr\u00e0 ucciso da Ben.\nQuando i ragazzi lo portano sull\u2019Isola sembra essere resuscitato ma in realt\u00e0 \u00e8 \"la Nemesi di Jacob\".\nBoone Carlyle.\nBoone Carlyle (Ian Somerhalder) \u00e8 uno dei sopravvissuti della sezione centrale del volo 815 ed \u00e8 il fratellastro di Shannon.\nNei flashback viene mostrato che Boone \u00e8 innamorato di Shannon e spesso l'ha salvata dai suoi rapporti sentimentali auto-distruttivi.\nSull'Isola instaura presto un rapporto di grande amicizia con Locke che segue nelle sue esplorazioni e nella caccia.\nProprio le avventure con il suo nuovo amico lo condurranno alla morte: dopo aver trovato l'aeroplano dei narcotrafficanti, rimarr\u00e0 gravemente ferito in seguito alla caduta accidentale del velivolo.\nDopo la sua morte, Locke lo descrive come un \"sacrificio che l'Isola ha preteso\".\nApparir\u00e0 nella seconda stagione in un ricordo di Shannon, e nella terza stagione in una visione di Locke in cui gli dir\u00e0 di rimediare ai propri errori salvando Mr. Eko.\nShannon Rutherford.\nShannon Rutherford (Maggie Grace) \u00e8 una dei sopravvissuti della sezione centrale del volo 815 della Oceanic Airlines, nonch\u00e9 sorellastra di Boone con il quale litiga spesso.\nShannon diventa insegnante di danza all'et\u00e0 di 18 anni, insieme alla sua migliore amica Nora; dopo la morte del padre Adam la ragazza rimane devastata. Shannon comunque crede che il padre le abbia lasciato una parte di eredit\u00e0, mentre invece scopre che in realt\u00e0 tutto il patrimonio era intestato alla sua matrigna, Sabrina, e che questa non ha nessuna intenzione di aiutarla. La ragazza si trova cos\u00ec senza un soldo ed \u00e8 costretta a rinunciare al suo sogno di diventare una ballerina: furiosa, inizia quindi a truffare abitualmente sia Sabrina che Boone.\nShannon \u00e8 spesso estremamente egoista ma instaura una relazione romantica con Sayid e cambia un po' il suo carattere. Shannon sopravvive sull'Isola per 48 giorni prima di venire accidentalmente uccisa colpita da un colpo di pistola da Ana Lucia Cortez.\nMichael Dawson e Walt Lloyd.\nMichael Dawson (Harold Perrineau Jr.) \u00e8 il padre di Walter \"Walt\" Lloyd (Malcolm David Kelley). La madre di Walt lasci\u00f2 Michael quando era incinta e si trasfer\u00ec ad Amsterdam. Non volle mai che il padre vedesse Walt e perci\u00f2 solo in seguito alla sua morte il bambino riusc\u00ec a conoscere il padre. I due si conoscono da poco e non riescono a comunicare. Walt non considera Michael suo padre e quest'ultimo fa molta fatica a tenerlo a bada. Con loro sull'Isola c'\u00e8 anche Vincent, il cane di Walt. Il ragazzino stringe un forte rapporto con Locke, che capisce che egli \u00e8 speciale.\nAlla fine della prima stagione Michael e Walt insieme a Sawyer e Jin tenteranno di lasciare l'Isola a bordo di una zattera, ma verranno intercettati dagli \u201cAltri\u201d che faranno esplodere la zattera e rapiranno Walt.\nNella seconda stagione appariranno poche volte; Walt apparir\u00e0 solo in alcuni visioni di Shannon, mentre Michael dopo essere ritornato sull'Isola andr\u00e0 a cercare suo figlio, tornando alla fine della stessa stagione.\nSi scoprir\u00e0 che quando era via ha fatto un patto con gli \u201cAltri\u201d: per riavere suo figlio deve liberare Ben e portare loro Jack, Kate, Hurley e Sawyer. Le cose non vanno tuttavia come previsto, infatti mentre l'uomo libera Ben, uccide Ana Lucia che stava di guardia e Libby che aveva assistito alla morte dell'amica, inoltre prima che Hurley, Jack, Kate e Sawyer cadano in trappola, Michael rivela quello che ha fatto; subito dopo il gruppo viene catturato dagli \u201cAltri\u201d e Michael riesce a ricongiungersi con Walt e a lasciare l'Isola insieme a lui, non rivelando mai quello che \u00e8 successo laggi\u00f9.\nDa qui in poi le loro storie si dividono: Walt dopo aver saputo ci\u00f2 che ha fatto il padre decide di non incontrarlo pi\u00f9 e va a vivere dalla nonna.\nMichael invece devastato per aver perso Walt decide di suicidarsi senza successo, ma viene arruolato nelle forze di Ben, convincendolo ad infiltrarsi sul cargo Kahana per distruggerlo, ma dopo aver incontrato Sayid e Desmond decider\u00e0 di aiutarli.\nCercher\u00e0 di salvare il Cargo dalla pazzia di Keamy ma senza successo, poich\u00e9 verr\u00e0 ucciso insieme a tutti quelli che stavano sul Cargo dal C4.\nSun e Jin Kwon.\nI coniugi coreani Sun-Hwa Kwon (Yunjin Kim) e Jin-Soo Kwon (Daniel Dae Kim), chiamati semplicemente Sun e Jin, prima dello schianto erano in profonda crisi matrimoniale. Lui, che per sposarla ha accettato un lavoro poco pulito dal padre di lei, \u00e8 diventato un gangster. Nascondendolo alla moglie, che aveva sempre pi\u00f9 sospetti su quello di cui davvero si occupava, l'ha spinta a lasciarlo. Sun infatti aveva deciso di prendere lezioni di inglese senza dirlo al marito e di abbandonarlo fuggendo in America. Mentre sono all'aeroporto per\u00f2 Jin fa un gesto d'amore verso di lei, e la donna capisce di amarlo ancora, cos\u00ec decide di non lasciarlo e i due prendono lo stesso aereo. Una volta sull'Isola Sun continua a nascondere al marito il fatto che conosca l'inglese, ma alla fine la verit\u00e0 viene a galla. Riescono a riappacificarsi solo nell'ultimo episodio della prima stagione. Durante la loro storia avevano dovuto affrontare molte difficolt\u00e0: avevano cercato di avere un figlio ma senza successo, e quando i tentativi erano diventati delusioni si erano rivolti ad un medico, che aveva detto loro che Sun era sterile. Tuttavia si scoprir\u00e0 che quello sterile \u00e8 in realt\u00e0 Jin, e che il medico aveva mentito per paura di come avrebbe reagito l'uomo. Sun inoltre aveva tradito Jin, perch\u00e9 da quando lui aveva iniziato a lavorare per il suocero era cambiato e si era allontanato da lei.\nSull\u2019Isola il loro rapporto diventa pi\u00f9 passionale e Sun scopre di essere incinta, nonostante quello che aveva detto il medico sul fatto che Jin fosse sterile.\nA causa di alcune vicende Sun e Jin si dividono: la prima diventer\u00e0 una dei Sei della Oceanic e partorir\u00e0 sua figlia lontano dall\u2019Isola, dove ritorner\u00e0 solo alla met\u00e0 della quinta stagione; Jin invece dopo vari sbalzi nel tempo trascorrer\u00e0 un periodo negli anni '70 lavorando al progetto DHARMA.\nI due si riuniranno solo nella sesta stagione prima della battaglia decisiva contro l'Uomo in Nero. Insieme agli altri cercheranno di fuggire dal Falso Locke, cos\u00ec prenderanno un sottomarino che \u00e8 in realt\u00e0 una trappola dell'Uomo in nero, e i due morranno insieme tenendosi per mano.\nRose.\nRose Henderson (L. Scott Caldwell) \u00e8 una donna di colore sulla cinquantina sopravvissuta alla schianto nella sezione centrale. Nella prima stagione parla spesso di suo marito, Bernard Hadler (Sam Anderson) che sull'aereo si trovava nella sezione di coda solo al momento dello schianto, dicendo di credere essere ancora vivo. Rose soffre di cancro, ma sull'Isola mostra segni di guarigione. Bernard era un dentista. Spariscono di scena nella quarta stagione per poi apparire durante la quinta e la sesta come guest-star: dopo gli spostamenti temporale dell'isola, i due si erano costruiti una capanna nella giungla dove volevano vivere senza intervenire negli eventi dell'Isola. Con loro vive Vincent, il cane di Walt.\nNikki e Paulo.\nNikki Fernandez (Kiele Sanchez) e Paulo (Rodrigo Santoro), una coppia di sfondo sopravvissuta.\nAppariranno nella terza stagione dove in vari flashback si vedr\u00e0 che in realt\u00e0 avevano scoperto prima degli altri la stazione Perla e l'aereo dove era morto Boone.\nIn passato avevano rubato dei gioielli di grande valore. Nell'isola Paulo si appropria dei gioielli scatenando la rabbia di Nikki: dopo una discussione violenta entrambi saranno paralizzati, ma tutti credono che siano morti e li seppelliscono, facendoli morire soffocati.\nLeslie Artz.\nIl dr. Leslie Arzt (Daniel Roebuck) era uno dei sopravvissuti, professore di scienze alle medie. Accompagna Jack, Kate, Locke, Hurley e la Rousseau alla Roccia Nera per prelevare della dinamite, ma rimane ucciso dallo scoppio di un candelotto.\nEdward Mars.\nEdward Mars (Fredric Lehne) era lo sceriffo che teneva in custodia Kate sull'aereo. Rimasto ferito gravemente, Jack tenta di salvarlo ma ormai non c'\u00e8 pi\u00f9 nulla da fare. Muore dopo pochi giorni.\nNeil \"Frogurt\".\nNeil detto Frogurt (Sean Whalen) era uno dei sopravvissuti della sezione centrale del volo Oceanic 815. Non si sa molto della sua vita prima di raggiungere l'isola. Dalle parole di Bernard nell'episodio \"S.O.S.\" e dal suo soprannome si capisce che la sua occupazione riguardasse la produzione di yogurt gelato. Muore in un episodio della quinta stagione, colpito da una raffica di frecce infuocate scoccate dagli Altri.\nSeth Norris.\nSeth Norris (Greg Grunberg) era il pilota del volo Oceanic 815 e l'unico sopravvissuto della sezione del muso. Sopravvive all'impatto, ma viene ucciso dal mostro nella prima puntata.\nSopravvissuti della sezione di coda del volo Oceanic 815.\nConosciamo i sopravvissuti della sezione di coda del volo Oceanic 815 durante la seconda stagione, molti dei quali muoiono o vengono rapiti dagli Altri prima del loro incontro con Jin, Michael e Sawyer.\nAna Lucia Cortez.\nAna Lucia Cortez (Michelle Rodriguez, gi\u00e0 apparsa in un flashback nella prima stagione), \u00e8 un'agente di sicurezza aeroportuale ed ex ufficiale di polizia. \u00c8 una dei sopravvissuti della sezione di coda dell'aereo Oceanic 815 e ne \u00e8 il capo. Uccide involontariamente Shannon, credendola una degli Altri. Dopo l'accaduto l'unico a parlarle \u00e8 Jack, ma dopo un po' far\u00e0 amicizia anche con Sun, Jin e altri. Nei vari flashback si vedr\u00e0 il suo difficile rapporto con la madre, che \u00e8 anche il suo superiore. Si vede inoltre che un malvivente di nome Jason le aveva sparato mentre era in servizio, facendole perdere il bambino che portava in grembo. L'uomo viene arrestato, ma durante l'identificazione Ana Lucia finge di non riconoscerlo perch\u00e9 vuole che venga rilasciato in modo da poter compiere la sua vendetta personale: va infatti a cercarlo e lo uccide. Prima di finire sull'isola aveva accompagnato Christian Shephard (il padre di Jack) a Sydney, facendogli da guardia del corpo. Sar\u00e0 uccisa da Michael alla fine della seconda stagione, per riuscire a far scappare Ben.\nMr. Eko.\nMr. Eko (Adewale Akinnuoye-Agbaje), un falso sacerdote cattolico nigeriano con un passato da criminale e trafficante di droga. \u00c8 uno dei sopravvissuti della sezione di coda dell'aereo Oceanic 815. In passato aveva usato suo fratello Yemi, un sacerdote, per far passare la droga oltre il confine, ma era stato scoperto provocando la morte di Yemi. Dopo la morte del fratello si finge un prete e ne prende il posto.\n\u00c8 molto legato ad Ana Lucia che apparir\u00e0 in una sua visione alla fine della seconda serie, comprende l'importanza di immettere i Numeri e di premere il pulsante della Stazione Cigno a tal punto da prendere il posto di Locke.\nAll'inizio della terza stagione sar\u00e0 disperso per via della distruzione della Stazione Cigno, ma anche se verr\u00e0 salvato da Locke, morir\u00e0 poco dopo ucciso dalla Bestia.\nBernard Nadler.\nBernard Nadler (Sam Anderson) \u00e8 uno dei sopravvissuti nella sezione di coda. \u00c8 il marito di Rose e faceva il dentista.\nLibby Smith.\nElizabeth \"Libby\" Smith (Cynthia Watros), una psicologa: in un flashback si capir\u00e0 che in passato era ricoverata nello stesso istituto psichiatrico di Hurley. \u00c8 una dei sopravvissuti della sezione di coda del volo Oceanic 815. Si innamorer\u00e0 di Hurley ma verr\u00e0 uccisa da Michael, poich\u00e9 lo aveva visto uccidere Ana Lucia per fare scappare Ben.\nCindy Chandler.\nCindy Chandler (Kimberley Joseph) viene rapita dagli Altri e vive nella loro comunit\u00e0. Era un'assistente di volo a bordo del 777 della Oceanic.\nAbitanti dell'isola prima dell'incidente aereo.\nDanielle Rousseau.\nDanielle Rousseau (Mira Furlan) \u00e8 una donna francese presente sull'isola prima dello schianto del volo 815. Arriv\u00f2, incinta di sua figlia, sull'isola 16 anni prima, con una spedizione scientifica. Racconta a Sayid che i suoi compagni sono tutti morti e che gli Altri hanno rapito sua figlia, Alex. Registr\u00f2 un messaggio di aiuto in lingua francese alla torre radio dell'isola. Nella terza stagione riesce a ricongiungersi con Alex. Muore alla fine della quarta stagione, davanti agli occhi di quest'ultima.\nDesmond Hume.\nDesmond David Hume (Henry Ian Cusick), un ex-soldato scozzese trovato da Jack, John e Kate all'apertura della botola. Ha una fidanzata che ha abbandonato ma che ama moltissimo, Penny, la quale lo sta cercando da pi\u00f9 di tre anni. Si unisce al gruppo dei sopravvissuti. Come si chiarisce nelle ultime due stagioni della serie, Desmond ha una particolare invulnerabilit\u00e0 alle emissioni di energia elettromagnetica dell'Isola.\nJacob.\nJacob (Mark Pellegrino) \u00e8 un misterioso personaggio residente sull'isola. A detta di Ben, soltanto lui pu\u00f2 vederlo e parlarci. Ben sostiene che Jacob sia il suo capo, dal quale prende gli ordini. Jacob, a detta di Ben, vive in una capanna che sembra \"spostarsi\" misteriosamente da una parte all'altra dell'isola. In realt\u00e0, si scopre nella quinta stagione che vive sotto il piede della statua di Tueret. Nessuno l'ha mai visto, nemmeno quando anche Locke e Hurley sono riusciti a \"sentirlo\". Nel finale della quinta stagione, si \u00e8 dato un volto a questo personaggio: Jacob si vede in numerosi flashback, nei quali si scopre che in passato aveva fatto visita a parte dei personaggi principali (fra cui Jack, Kate, Sawyer, Locke, Hurley, Jin e Sun).\nMorir\u00e0 ucciso dal falso Locke e da Ben, prima di morire sussurra le parole \"stanno arrivando\".\nNemesi di Jacob.\nLa Nemesi di Jacob (Titus Welliver), conosciuta anche come \"L'uomo in nero\", di cui non si conosce il nome, si trovava sull'isola con Jacob in tempi molto antichi e gli promise di trovare un modo per ucciderlo. Si scopre nella sesta stagione che \u00e8 il fratello di Jacob e che \u00e8 lui il mostro di fumo (o \"fumo nero\").\nGli Altri.\nBenjamin Linus.\nBenjamin \"Ben\" Linus (Michael Emerson), \u00e8 il capo degli Altri, anche se sostiene di ricevere ordini da Jacob. Si ammala di tumore alla spina dorsale e si fa guarire da Jack. \u00c8 un personaggio spesso doppiogiochista, bugiardo e manipolatore. La sua abilit\u00e0 consiste nel far fare agli altri azioni facendo loro credere che sia una loro idea. Ha adottato Alex dopo averla rapita alla Rousseau. Non \u00e8 nato sull'isola ma ci \u00e8 arrivato con suo padre, come inserviente del Progetto Dharma. Successivamente ha ucciso tutti i suoi compagni nella purga (lanciando un gas letale) e si \u00e8 unito al gruppo degli Altri, diventandone il capo.\nJuliet Burke.\nJuliet Burke (Elizabeth Mitchell) \u00e8 un medico della fertilit\u00e0. Viene portata sull'isola per risolvere il problema delle donne incinte (che sull'isola muoiono misteriosamente). Successivamente si unir\u00e0 al gruppo di Jack, di cui si innamorer\u00e0. In seguito, quando Jack se ne va dall'isola, lei e James a causa di un salto temporale si ritrovano a vivere negli anni '70: i due si innamoreranno e avranno una lunga relazione. Quando Jack torner\u00e0 nell'isola insieme a Kate e agli altri che se ne erano andati, finendo nello stesso tempo di Juliet e James, le cose precipitano: nel progetto DHARMA iniziano a dubitare di loro, e infine vengono smascherati. Alla fine della quinta stagione Juliet decider\u00e0 di aiutare Jack a cambiare il futuro, per fare in modo che l'incidente del volo Oceanic 815 non avvenga. Nella sesta stagione a causa dello scoppio della bomba morir\u00e0 tra le braccia di Sawyer.\nMikhail Bakunin.\nMikhail Bakunin (Andrew Divoff), un russo facente parte degli Altri, lavora per conto di Ben alla stazione Fiamma.\nInganner\u00e0 Kate, Locke e Sayid ma verr\u00e0 smascherato e catturato.\nPer provare che quello che dice \u00e8 vero, Locke lo butta nello scudo di difesa della base facendolo apparentemente morire.\nSi scoprir\u00e0 che ancora vivo \u00e8 ritorner\u00e0 nel campo degli Altri.\nAlla fine della terza stagione dubiter\u00e0 di Ben, ma solo per qualche momento poi come richiesto da lui uccider\u00e0 Gretchel (una delle guardiane della stazione Specchio) e cercher\u00e0 di uccidere anche Bonny; verr\u00e0 colpito al cuore da Desmond, riuscendo per\u00f2 ancora una volta a sopravvivere. Si suicider\u00e0 per fare in modo che Charlie non parli con Penny.\nRichard Alpert.\nRichard Alpert (Nestor Carbonell) \u00e8 uno degli Altri. Senz'altro uno dei personaggi pi\u00f9 misteriosi della serie, sembra vivere sull'Isola da moltissimo tempo. Nella sesta stagione della serie si scopre essere sbarcato sull'isola con la Roccia Nera, la nave affondata nel XIX secolo, di cui era membro dell'equipaggio nel ruolo di schiavo. Riceve il \"tocco\" da Jacob e diviene immortale, offrendo in cambio il suo aiuto come consigliere.\nAlexandra Rousseau.\nAlexandra \"Alex\" Rousseau Linus (Tania Raymonde), gi\u00e0 apparsa nella seconda stagione, \u00e8 la figlia biologica della Rousseau. Nata sull'isola, fu rapita dagli Altri poco dopo. Pensa di essere la figlia di Ben, che l'ha adottata dopo averla rapita. Ha un fidanzato, anch'egli nel gruppo degli Altri, Karl. Entrambi sembrano essere pi\u00f9 buoni e pi\u00f9 altruisti degli altri del loro gruppo. Viene uccisa a sangue freddo da Keamy.\nTom.\nTom (M.C. Gainey) \u00e8 un membro degli Altri. \u00c8 l'uomo che ha rapito Walt e che, in seguito, \u00e8 diventato una sorta di portavoce non ufficiale degli Altri.\nNella terza stagione catturer\u00e0 Sayid, Bernand e Jin, ma quando Ben gli richiede di ucciderli lui finge di averlo fatto, poich\u00e9 come gli altri suoi amici non si fida di Ben.\nIn un flashback di Michael si scoprir\u00e0 che \u00e8 omosessuale.\nVerr\u00e0 ucciso da Sawyer, come vendetta per il rapimento di Walt.\nEthan Rom.\nEthan Rom (William Mapother) si infiltra nel gruppo dei sopravvissuti della sezione centrale poco dopo l'impatto. Rapisce Claire e tenta di uccidere Charlie, prontamente salvato da Jack. Viene ucciso da Charlie. Era il chirurgo degli Altri.\nLennon.\nLennon \u00e8 un altro dei guardiani del tempio, sembra essere una specie di consigliere e traduttore per Dogen.\nVedr\u00e0 Sayid uccidere Dogen, per questo verr\u00e0 sgozzato.\nGoodwin Stanhope.\nGoodwin (Brett Cullen) si infiltra nel gruppo dei sopravvissuti della sezione di coda, ma viene scoperto da Ana-Lucia, che lo uccide. Aveva una relazione adulterina con Juliet.\nDanny Pickett.\nDanny Pickett (Michael Bowen) era sposato con Colleen. Era supervisore alla cava. Tenta di uccidere sia Kate che Sawyer durante la loro fuga, cos\u00ec Juliet lo uccide.\nColleen Pickett.\nColleen Pickett (Paula Malcomson) era la moglie di Danny. Viene uccisa da Sun.\nKarl Martin.\nKarl Martin (Blake Bashoff) era il fidanzato di Alex, avverte i Losties dell'arrivo degli Altri. Viene ucciso dagli uomini del cargo.\nDogen.\nDogen (Hiroyuki Sanada). \u00c8 il guardiano del tempio, secondo Lennon \u00e8 proprio lui a non far entrare l'Uomo in nero, inoltre conosce alla perfezione l'inglese per\u00f2 parla in giapponese perch\u00e9 dice che l'inglese \"gli lascia un cattivo gusto in bocca\".\nIn passato, a causa di un incidente stradale causato da lui, suo figlio rimane ucciso. Successivamente verr\u00e0 accolto nell'isola da Jacob.\nCercher\u00e0 di uccidere Sayid perch\u00e9 secondo lui \u00e8 stato \"infettato\" da qualcosa di oscuro, ovvero la malattia di cui Danielle aveva parlato nella prima stagione.\nVerr\u00e0 ucciso da Sayid tenendo in mano una palla di baseball che apparteneva a suo figlio.\nBea Klugh.\nBea Klugh (April Grace) viene incontrata per la prima volta nella serie da Michael, una volta catturato dagli Altri, a cui ordina di portare a loro Jack, Kate, Hugo e Sawyer vivi. Verr\u00e0 poi uccisa su sua richiesta da Mikhail alla \"Fiamma\", in modo tale che nessuno mettendola sotto tortura scopra dove si trovano le baracche.\nIsabel.\nIsabel (Diana Scarwid) era lo \"sceriffo\" degli Altri.\nAldo.\n Aldo (Rob McElhenney) \u00e8 una delle guardie del tempio, \u00e8 molto aggressivo con Kate perch\u00e9 anni prima lo ha tramortito, quando la ragazza va a cercare Sawyer, Aldo cerca di fermarla e verr\u00e0 tramortito di nuovo, risvegliato trover\u00e0 Jin e cercher\u00e0 di ucciderlo, ma verr\u00e0 ucciso da Claire.\nHarper Stanhope.\nEra la psicanalista di Juliet, viene descritta da lei come una persona orribile e vendicativa. \u00c8 la moglie di Goodwin, e\nsa tutto della relazione tra Juliet e Goodwin, e per questo affronta Juliet dicendole che se questa relazione continuer\u00e0 Ben potrebbe punire Goodwin, infatti per colpa di Ben morir\u00e0.\nApparir\u00e0 nella quarta stagione per avvertire Juliet dell'imminente pericolo.\nJustin.\nJustin \u00e8 l'amico di Aldo, verr\u00e0 catturato da Claire perch\u00e9 quest'ultima crede che abbia Aaron, ma quando Jin le rivela che ce l'ha avuto Kate per gli ultimi tre anni lo uccide senza piet\u00e0.\nMembri del Progetto DHARMA.\nRoger Linus (Jon Gries) era il padre alcolizzato di Ben, lavorava al Progetto DHARMA come operaio. Aveva un rapporto molto difficile con il figlio, che colpevolizzava di essere stato la causa della morte della madre, morta di parto. Viene ucciso da Ben durante la Purga.\nHorace Goodspeed (Doug Hutchison), aiuta Roger a portare la moglie che aveva appena partorito Ben all'ospedale. Lo recluta nel Progetto DHARMA, dove lui svolgeva il compito di matematico. Muore nella \"Purga\".\nAmy Goodspeed (Reiko Aylesworth), \u00e8 la moglie di Horace Goodspeed e la madre di Ethan.\nPaul Rom \u00e8 il vero padre di Ethan, nella quinta stagione verr\u00e0 ucciso dagli Altri senza alcun motivo apparente.\nOlivia Goodspeed (Samantha Mathis) era la sorella di Horace, insegnante di Ben ed Annie. Appare in uno dei flashback de \"L'uomo dietro le quinte\", ma sar\u00e0 uccisa durante la Purga.\nKelvin Joe Inman (Clancy Brown) occupava la stazione \"Cigno\" con Desmond. Durante la sua militanza in Iraq, catturer\u00e0 e successivamente lascer\u00e0 libero Sayid al momento della ritirata delle truppe statunitensi al termine della prima guerra del Golfo. In seguito si unir\u00e0 al progetto DHARMA e sar\u00e0 inviato alla stazione del \"Cigno\" insieme a Stuart Radzinsky, che poi, secondo il racconto fatto a Desmond, si suicida con un colpo di fucile in bocca, lasciando una grossa macchia di sangue sul soffitto della stazione. Kelvin muore durante una colluttazione con l'ex soldato scozzese qualche minuto prima dello schianto del volo 815.\nPierre Chang (Fran\u00e7ois Chau) \u00e8 il narratore dei filmati di orientamento del Progetto DHARMA. \u00c8 conosciuto anche con gli alias di dr. Marvin Candle (nei video di orientamento del \"Cigno\" e della \"Freccia\"), dr. Mark Wickmund (nel video di orientamento della \"Perla\") e dr. Edgar Halliwax (nel video di orientamento dell'\"Orchidea\"). Il suo vero nome \u00e8 stato reso noto attraverso il \"DHARMA Booth Video\" e poi successivamente confermato nel corso della quinta stagione della serie. \u00c8 il padre di Miles Straume.\nAnnie (Madeline Carroll) \u00e8 la migliore amica d'infanzia di Ben sull'Isola. Appare solamente nei flashback del 20\u00ba episodio della terza stagione, \"L'uomo dietro le quinte\". Regala a Ben per il suo compleanno una statuetta di legno raffigurante s\u00e9 stessa, cos\u00ec che l'amico possa sentirla sempre vicina a s\u00e9. Non si sa che cosa sia accaduto alla bambina in seguito alla Purga.\nStuart Radzinsky (Eric Lange) era l'addetto alle telecomunicazioni e ai radar e lavorava alla Fiamma. Era inoltre l'addetto alla progettazione del Cigno, dove si trasferir\u00e0 per lavorare dopo l'incidente e dove disegner\u00e0 su una delle porte di sicurezza una mappa visibile ai soli raggi UV raffigurante l'isola ed i suoi luoghi, con le varie stazioni DHARMA che compongono una specie di esagono. Si toglier\u00e0 la vita diversi anni dopo, mentre il suo compagno Kelvin stava dormendo, sparandosi un colpo di fucile da caccia in bocca e lasciando una grossa macchia di sangue sul soffitto. I motivi che l'abbiano portato a compiere un simile gesto sono sconosciuti, sempre che ci\u00f2 che Kelvin ha raccontato a Desmond nel 2001 sia vero.\nEquipaggio del cargo \"Kahana\".\nAlcune voci dei membri della Kahana si sono sentite gi\u00e0 nella terza stagione, mentre i personaggi sono stati introdotti nella quarta. Solo Naomi \u00e8 stata introdotta gi\u00e0 nella terza.\nNaomi Dorrit.\nNaomi Dorrit (Marsha Thomason, gi\u00e0 apparsa verso la fine della terza stagione) \"cade\" letteralmente dal cielo sull'isola. Viene trovata, ancora avvolta nel suo paracadute, da Desmond, Jin, Hurley e Charlie. Inizialmente dice di essere l\u00ec per trarli in salvo e informa i sopravvissuti della loro nave cargo. Poi si scoprir\u00e0 una doppiogiochista, per questo Locke tenter\u00e0 di ucciderla con una coltellata (alla quale sopravviver\u00e0, ma morir\u00e0 comunque di stenti poco dopo).\nDaniel Faraday.\nDaniel Faraday (Jeremy Davies), un fisico interessato all'isola da un punto di vista scientifico. \u00c8 il figlio di Eloise Hawking e Charles Widmore.\nApparir\u00e0 per la prima volta nella quarta stagione come membro del cargo, ma verso la fine della stagione si unir\u00e0 a Jake e agli altri sopravvissuti.\nPrima dell'isola faceva esperimenti per viaggiare nel tempo, per i quali ha sacrificato anche la sua ragazza Teresa, ed inoltre avr\u00e0 gravi problemi di memoria. Sua madre Eloise lo convincer\u00e0 ad unirsi al cargo. Il suo rapporto con Eloise \u00e8 sempre stato freddo, la donna infatti sa gi\u00e0 quale ruolo avr\u00e0 Daniel nell'isola e lo fa studiare senza alcuna sosta, e gli dice che ogni ragazza che si innamorer\u00e0 di lui soffrir\u00e0.\nNella quinta stagione riveler\u00e0 il suo amore per Charlotte, ma senza alcun risultato visto che la ragazza morir\u00e0 poco dopo. Per un po' star\u00e0 al quartier generale della DHARMA. Torner\u00e0 alla fine della stessa stagione, e verr\u00e0 ucciso dalla Eloise del passato; prima di morire riveler\u00e0 a sua madre chi \u00e8 veramente, capir\u00e0 inoltre che lei sapeva gi\u00e0 tutto quello che gli sarebbe successo.\nMiles Straume.\nMiles Straume (Ken Leung), un presunto acchiappafantasmi. Pu\u00f2 \"parlare\" con i morti.\nCharlotte Staple Lewis.\nCharlotte Staples Lewis (Rebecca Mader), una realistica e determinata antropologa. Quando dovr\u00e0 scegliere se tornare alla vita normale o rimanere sull'isola, sceglier\u00e0 di rimanere (non si capisce ancora il motivo della sua decisione, ma tutto porta alla conclusione che lei stava cercando \"il posto dove \u00e8 nata\"). Nella quinta stagione riveler\u00e0 che ha trascorso l'infanzia sull'isola e che c'era un uomo che le aveva intimato di lasciare l'isola e di non tornarci mai pi\u00f9 altrimenti sarebbe morta: in realt\u00e0 l'uomo in questione \u00e8 Daniel Faraday che fa tutto questo per salvarle la vita. Dopo essersene andata con la madre dall'isola, chiede spesso del padre e dell'isola alla madre, che le dir\u00e0 che l'isola \u00e8 solo una sua immaginazione; per ritrovare quel posto diventa un'archeologa.\nNella quinta stagione visto che lei ha trascorso l'infanzia nell'isola, i flash le causeranno pi\u00f9 dolore.\nMorir\u00e0 tra le braccia di Daniel, rivelandogli quello che era successo con il futuro s\u00e9.\nFrank Lapidus.\nFrank Lapidus (Jeff Fahey) \u00e8 un pilota di aerei ed elicotteri. Era lui il pilota che avrebbe dovuto pilotare il volo Oceanic 815, ma poi fu rimpiazzato. Sulla Kahana \u00e8 il pilota dell'elicottero che l'equipaggio usa per andare e tornare dall'isola. Tre anni dopo essere tornato a casa, \u00e8 pilota del volo che riporta Jack, Kate, Hurley, Ben, Sayid e Sun sull'isola.\nGeorge Minkowski.\nGeorge Minkowski (Fisher Stevens) \u00e8 l'addetto alle comunicazione sulla nave cargo. \u00c8 lui che comunica con Jack alla fine della terza stagione via telefono satellitare. A contatto con l'isola presenta strani comportamenti che lo portano alla morte.\nRegina.\nRegina (Zo\u00eb Bell), fa parte dell'equipaggio. Dopo aver presentato alcuni strani comportamenti, si suicida lanciandosi in mare senza un motivo apparente.\nSecondo il capitano della nave il suo suicidio \u00e8 dovuto all'avvicinarsi sempre di pi\u00f9 all'isola\nMartin Keamy.\nMartin Keamy (Kevin Durand) \u00e8 il mercenario a capo della spedizione che ha come scopo la cattura di Benjamin Linus, deceduto per mano dello stesso.\nCapitano Gault.\nGault (Grant Bowler) Il capitano della nave, incaricato da Charles Widmore a catturare Benjamin Linus. Viene ucciso da Keamy.\nSopravvissuti del volo Ajira 316.\nNella quinta stagione, Jack, Kate, Hurley, Sayid, Sun, Ben e la bara contenente John Locke riescono a prendere il volo che li riporter\u00e0 sull'isola. Si tratta del volo 316 Ajira Airways, aereo pilotato da Frank Lapidus che parte da Los Angeles diretto a Guam, nel Pacifico occidentale.\nIlana Verdansky.\nIlana Verdansky \u00e8 interpretata da Zuleikha Robinson. Fa la sua prima apparizione nel sesto episodio della quinta stagione della serie, \"316\", diventando un personaggio regolare a partire dalla sesta stagione. Viene introdotta nella serie come un'agente di polizia che si imbarca sul volo 316 della Ajira Airways, tenendo in custodia Sayid. Man mano che la sua storia progredisce viene rivelato che Ilana \u00e8 una persona profondamente connessa con l'Isola e la sua massima autorit\u00e0, Jacob. Si scopre infatti che il suo compito \u00e8 quello di proteggere i sei \"candidati\", ovvero i prescelti tra cui si trova il successore di Jacob.\nPoco si sa riguardo al passato di questo personaggio. In un flashback relativo ad un periodo precedente il 2007 viene mostrata Ilana gravemente ferita e ricoverata in un ospedale russo: in quell'occasione riceve la visita di Jacob, che le chiede aiuto pregandola di andare sull'isola a proteggere i sei \"candidati\" rimasti per prendere il suo posto. Qualche tempo dopo, a Los Angeles, avvicina in un bar Sayid Jarrah e dopo averlo sedotto lo cattura. Fingendosi un agente di polizia con un prigioniero, Ilana scorta Sayid sul volo 316 della Ajira Airways, che fatalmente si schianta sulla piccola isola dove si trova la stazione dell'Idra.\nSull'isola esplora la stazione del Progetto DHARMA assieme a Caesar, un passeggero del volo 316. Successivamente incontra John Locke e rimane sconvolta quando le racconta di essere gi\u00e0 morto in precedenza. Dopo che Ceasar viene ucciso da Benjamin Linus, Ilana prende la leadership del piccolo gruppo di sopravvissuti del volo della Ajira Airways, composto da Bram e pochi altri. Mentre Ilana e i suoi si armano e si preparano per raggiungere l'isola principale, Frank Lapidus si avvicina per chiedere spiegazioni, ma la donna gli porge una sola domanda: \u00abCosa giace all'ombra della statua?\u00bb. Frank non sa cosa rispondere e Ilana lo colpisce con il calcio del fucile. Ilana decide di portare con s\u00e9 il corpo privo di sensi di Lapidus, Bram le chiede spiegazioni per questa scelta e la donna gli dice che Frank Lapidus potrebbe essere uno dei \"candidati\".\nDopo aver viaggiato su una piroga per raggiungere l'isola principale, Ilana e i suoi si recano alla cascina di Jacob, dove scoprono che l'uomo non abita pi\u00f9 l\u00ec da tempo; cos\u00ec, dopo aver dato fuoco alla cascina, portando con s\u00e9 una grande cassa di alluminio si recano verso i resti della statua di Tueret, dove trovano Richard, Sun e uno sparuto gruppo degli Altri. Dopo aver chiamato Richard Ricardus, Ilana gli porge la stessa domanda che aveva fatto a Lapidus: \u00abCosa giace all'ombra della statua?\u00bb, e quando Richard le risponde in latino \u00abIlle qui nos omnes servabit\u00bb (ovvero \u00abColui che ci salver\u00e0 tutti\u00bb), Ilana apre la misteriosa cassa mostrando il suo contenuto, il corpo senza vita di John Locke. Muore a causa dell'esplosione dei candelotti di dinamite che trasportava nella sua sacca, nel tentativo di distruggere l'aereo con il quale il \"mostro\" (nelle sembianze di Locke) avrebbe lasciato l'isola.\nBram.\nBram (Brad William Henke) \u00e8 una misteriosa persona che avvicin\u00f2 Miles poco prima che lui si imbarcasse sulla \"Kahana\", offrendogli l'alternativa di unirsi con il team di Widmore. Sopravvissuto al volo Ajira 316, assieme ad Ilana sembra avere un collegamento molto diretto con l'isola. In realt\u00e0 \u00e8 la guardia del corpo dei Jacob, verr\u00e0 ucciso dall'Uomo in nero.\nCaesar.\nCaesar (Sa\u00efd Taghmaoui) prende il comando insieme a Ilana del nuovo gruppo di sopravvissuti. Viene ucciso da Ben con un colpo di lupara al petto dopo che questi aveva impedito a lui e a Locke di lasciare l'isola dell'Idra.\nPersonaggi nei flash.\nDurante i flashback e i flashforward di \"Lost\" vi sono molti personaggi, spesso amici e familiari dei protagonisti. Solo in pochi casi questi personaggi sono apparsi anche sull'isola o nelle sue vicinanze.\nChristian Shephard.\nIl dottor Christian Shephard \u00e8 interpretato da John Terry; \u00e8 un chirurgo con il vizio dell'alcolismo ed \u00e8 il padre del dottor Jack Shephard, con cui ha avuto un rapporto conflittuale. Si scoprir\u00e0 in seguito essere anche il padre di Claire Littleton. Morto in Australia, la bara contenente il suo corpo \u00e8 imbarcata sul volo Oceanic 815, ma dopo lo schianto verr\u00e0 ritrovata vuota da Jack. In seguito Christian viene visto in varie parti dell'isola. Nella quarta stagione lo troveremo con Claire nella capanna di Jacob, del quale dice di essere portavoce, e ordina a John Locke di \"spostare l'isola\" e riportare su di essa tutti i 6 superstiti del volo Oceanic che nel frattempo erano stati tratti in salvo e quindi tornati a casa. Tutte queste apparizioni post mortem di Shepard, sono riconducibili alla capacit\u00e0 della nemesi di Jacob di trasformarsi nelle persone morte il cui cadavere si trova sull'isola: infatti, nelle false sembianze di John Locke, rivela a Jack di essere stato egli stesso a comparirgli dinanzi con le fattezze del padre, dopo lo schianto del volo Oceanic 815. Egli, inspiegabilmente, dopo la sua morte, compare anche fuori dall'isola: infatti, Jack riesce a vederlo durante il suo turno di notte in ospedale (anche se ci\u00f2 pu\u00f2 trattarsi di un'allucinazione) e Michael riesce a vederlo (pur non sapendo di chi si tratti) a bordo del cargo Kahana.\nPenelope Widmore.\nPenelope \"Penny\" Widmore Hume \u00e8 interpretato da Sonya Walger. \u00c8 la moglie di Desmond Hume e i due hanno un figlio.\nPenelope e Desmond si conobbero nel 1994, quando si incontrarono in un monastero scozzese, da dove Hume sarebbe stato allontanato poco dopo. Dopo essersi frequentati per due anni, Penelope and\u00f2 a vivere nell'appartamento di Desmond. Dopo questo passo, Hume and\u00f2 a conoscere il padre di lei, Charles Widmore, che rifiut\u00f2 per\u00f2 di dare il suo permesso alla loro relazione.\nQuando Desmond si rende conto di non poter accudire economicamente Penny decide di lasciarla, dicendole che merita al suo fianco una persona migliore di lui.\nI due si perdono di vista e Desmond si arruola nell'esercito. Preso dai sensi di colpa, cerca di ricontattare Penny, che per\u00f2 gli dice di volerlo dimenticare e che per questo cambier\u00e0 numero di telefono. Desmond riuscir\u00e0 per\u00f2 ad avere il suo indirizzo dal padre di lei, Charles Widmore, il quale acconsente alla richiesta convinto che la figlia non cambi idea circa il non volerlo vedere. Quando va a trovarla, la implora di farlo entrare dentro casa e le dice che ha bisogno del suo numero, perch\u00e9 esattamente otto anni dopo dovr\u00e0 chiamarla a casa, alla vigilia di Natale del 2004. La donna, pur titubante, acconsente e poi lo manda via dall'appartamento.\nNonostante tutto, per\u00f2, Penelope continua ad amare Desmond. Dopo la sua sparizione, lei si mette a cercarlo e riuscir\u00e0 a trovarlo a Los Angeles, nell'entrata di uno stadio, ma Desmond le spiega che vuole guadagnare il rispetto di suo padre vincendo una regata da lui organizzata e che fino ad allora non ha intenzione di tornare.\nDesmond naufraga per\u00f2 sull'isola, e Penny inizia a cercarlo. Tre anni dopo, un elicottero precipita sull'isola e Desmond \u00e8 convinto che al suo interno ci sia Penelope, invece c'\u00e8 Naomi Dorrit, che gli dice che era stata ingaggiata proprio dalla signorina Widmore per ritrovarlo e che i soccorsi stanno per arrivare.\nQuando Charlie tenta di disattivare lo schermo che blocca le richieste d'aiuto verso i soccorsi, scopre che la nave in realt\u00e0 non \u00e8 stata mandata da Penny e, negli ultimi istanti della sua vita, lo comunica a Desmond attraverso un vetro.\nLa vigilia di Natale del 2004, Desmond chiama Penelope come le aveva promesso otto anni prima, dalla nave dei soccorsi. I due confessano il loro amore reciproco e Penny gli promette che lo trover\u00e0.\nLa promessa verr\u00e0 mantenuta quando i Sei della Oceanic, Desmond e Lapidus, sperduti in mare su un gommone, vengono trovati dalla barca di Penny; i due amanti possono cos\u00ec riabbracciarsi. Qualche giorno dopo, i sopravvissuti vengono lasciati al largo dell'Isola Sumba, mentre Desmond e Penny restano sulla nave. Successivamente i due si sposeranno ed avranno un bambino che chiameranno Charlie.\nTempo dopo, Penny, insieme al piccolo Charlie e a Desmond, raggiunge la Gran Bretagna, in cui quest'ultimo si \u00e8 voluto recare a seguito di una sorta di \"sogno\" in cui veniva pregato da Daniel Faraday di trovare sua madre all'Universit\u00e0 di Oxford. La ricerca si rivela infruttuosa, e la famiglia si diriger\u00e0 a Los Angeles per permettere a Desmond di portare a termine il compito.\nNel 2007, Benjamin Linus, dopo aver abbandonato il Lampione, si dirige verso la barca di Penny e Desmond con l'intenzione di uccidere la donna per vendicarsi dell'assassinio di sua figlia adottiva Alex ad opera degli uomini di Charles Widmore. Dopo aver sparato a Desmond, gettandolo a terra, si dirige verso Penny, minacciando di ucciderla per compiere la sua vendetta contro Charles, ma si blocca alla visione del piccolo Charlie, cos\u00ec Desmond lo prende alle spalle picchiandolo a sangue e gettandolo in mare.\nAll'ospedale in cui viene ricoverato Desmond a causa della ferita d'arma da fuoco, Penny riceve una visita da Eloise Hawking, che si scusa per i danni arrecati a Desmond per colpa di suo figlio.\nCharles Widmore.\nCharles Widmore (Alan Dale, Tom Connolly da adolescente, David S. Lee tra i 30-40 anni) \u00e8 il padre di Penny e il proprietario del cargo Kahana. Da giovane viveva con coloro che vengono definiti gli Altri e negli anni settanta concepisce Daniel Faraday con Eloise Hawking.\nIl personaggio \u00e8 introdotto per la prima volta nella storia, in modo apparentemente casuale, quando Desmond gli si presenta per chiedergli la mano della figlia. Charles \u00e8 infatti il padre di Penelope \"Penny\" Widmore, la donna con la quale Desmond convive, tra un litigio, una separazione e una successiva riunione. Penelope \u00e8 da anni in rotta con Charles ma, dopo la scomparsa di Desmond nella regata, essi sono accomunati dal proposito di ritrovare l'isola: lei per recuperare Desmond, lui per sfruttare i \"poteri\" dell'isola stessa, quali la cura apparente dei tumori e dell'infertilit\u00e0 delle donne. I piani di Charles vengono allo scoperto quando Ben, in una puntata della quarta stagione, dice ai membri del gruppetto di Locke che l'equipaggio della nave sta cercando l'isola per lui, per poi uccidere tutti i rimanenti abitanti e che, una volta che l'isola fosse stata in mano sua, Charles l'avrebbe usata per scopi di lucro. Solo una volta si vedono i due rivali, Ben e Charles, insieme, ovvero in un flashforward del primo alla fine del 9\u00ba episodio della quarta stagione, quando Ben entra in un hotel e, andato nella suite imperiale, vi trova Charles che dorme. Riscossosi, questi chiede:\nNella quinta stagione, particolarmente nel 3\u00ba e 7\u00ba episodio, vengono rivelati alcuni fatti sul personaggio: Charles Widmore faceva parte degli abitanti originari dell'isola (gli Altri) negli anni cinquanta; in quel periodo incontra per la prima volta John Locke, portato l\u00ec dagli spostamenti temporali. Quando sposta l'isola, infatti, John viene catapultato nel deserto della Tunisia, un luogo monitorato continuamente da telecamere proprio dallo stesso Widmore (e da lui descritto come \"la porta d'uscita\" dell'isola); questi salver\u00e0 Locke e gli confider\u00e0 che \"il cattivo\" della storia non \u00e8 lui, ma Benjamin Linus. Nell'episodio n.12 della 5\u00aa serie un quattordicenne Benjamin Linus viene soccorso (per volont\u00e0 del misterioso Jacob) dai nemici della Dharma. Trasportato in fin di vita da Kate e Sawyer e lasciato alle cure degli \"Ostili\", il piccolo Ben verr\u00e0 in contatto con un pi\u00f9 giovane Charles Widmore, esploratore ed a capo degli \"Ostili\". Ben, ormai adulto, assieme ad un giovanissimo Ethan Rom sar\u00e0 incaricato da Widmore di uccidere la allora giovane Rousseau, ma Ben fallir\u00e0 rapendone solo la figlia, Alex, che in seguito adotter\u00e0. Widmore dopo qualche anno verr\u00e0 bandito dall'isola per aver avuto una relazione (con conseguente prole, la figlia Penelope) con una outsider nel mondo esterno infrangendo cos\u00ec le regole. Nel dialogo tra Ben e Widmore poco prima dell'esilio di Charles, viene citata la morte di Alex, voluta da Widmore, e che secondo lui accadr\u00e0 presto per volont\u00e0 dell'isola. Nella puntata Quello per cui sono morti, Charles tenta di rivelare qualcosa al falso John Locke, ma verr\u00e0 ucciso da Ben con un colpo di pistola.\nEloise Hawking.\nEloise Hawking (Fionnula Flanagan, Alexandra Krosney a 17 anni, Alice Evans a 40 anni) era una degli Altri gi\u00e0 negli anni cinquanta. Rimasta incinta di Charles Widmore, \u00e8 la madre di Daniel Faraday. Nel 2001 convincer\u00e0 Desmond del fatto che dovr\u00e0 passare molto tempo sull'isola e che per questo dovr\u00e0 lasciare Penny. Si trasferisce poi a Los Angeles, dove lavora al Lampione e dove aiuter\u00e0 Jack, Sun, Kate, Hurley e Sayid a tornare sull'isola a bordo del volo Ajira Airways 316, pilotato da Frank Lapidus. Invier\u00e0 inoltre nel 1977 anche suo figlio Daniel, in modo che sia d'aiuto ai suoi amici, pur sapendo che sar\u00e0 lei stessa ad ucciderlo con un colpo di fucile alle spalle.\nDeve il suo nome al matematico e astrofisico britannico Stephen Hawking.\nMatthew Abaddon.\nMatthew Abaddon (Lance Reddick), misterioso personaggio che si presenta come avvocato della Oceanic Airlines, in realt\u00e0 \u00e8 al servizio di Charles Widmore. Abaddon \u00e8 la persona che ha reclutato Naomi, Daniel, Miles, Charlotte e Frank come membri della squadra del cargo. Verr\u00e0 ucciso da Ben inseguendo Locke.\nAnthony Cooper.\nAnthony Cooper (Kevin Tighe), truffatore di professione, ha truffato la madre di James Ford con il nome fittizio di Tom Sawyer. \u00c8 il padre biologico di Locke, ed \u00e8 stato lui a causarne la paralisi, avendolo spinto dalla finestra di un palazzo dopo una lite. Per avere Locke dalla sua parte, Ben lo porta nell'isola, dove viene ucciso da Sawyer, che voleva vendicarsi dalla morte dei suoi genitori biologici.\nDeve il suo nome a Anthony Ashley Cooper, politico, scrittore e filosofo inglese.\nMargo Shephard.\nMargo Shephard (Veronica Hamel) \u00e8 la madre di Jack.\nSarah Shephard.\nSarah Shephard (Julie Bowen) \u00e8 l'ex-moglie di Jack, dal quale divorzia a causa di un tradimento da parte di lei dovuto alle continue assenze del medico.\nDiane Janssen.\nDiane Janssen (Beth Broderick) \u00e8 la madre di Kate. Aveva denunciato la figlia rendendola una fuggitiva. Dopo il suo ritorno, tuttavia, gravemente malata, decider\u00e0 di non testimoniare pi\u00f9 a suo sfavore.\nWayne Janssen.\nWayne Janssen (James Horan) era il padre biologico di Kate, ucciso da quest'ultima.\nKevin Callis.\nKevin Callis (Nathan Fillion), poliziotto ed ex-marito di Kate.\nCassidy Phillips.\nCassidy Phillips (Kim Dickens), amica di Kate e madre della figlia di Sawyer, il quale l'aveva truffata.\nHelen Norwood.\nHelen Norwood (Katey Sagal), fidanzata di Locke; lo lascia a causa della patologica ossessione dell'uomo per il suo padre biologico, che gli stava rovinando l'esistenza.\nNella quinta stagione Locke scoprir\u00e0 che \u00e8 morta per un aneurisma.\nDavid Reyes.\nDavid Reyes (Cheech Marin), padre di Hurley, lascia la famiglia per diciassette anni e si ripresenta solo dopo che il figlio ha vinto alla lotteria. All'inizio Hurley non vuole perdonare il padre, ma poi i due si riappacificano.\nCarmen Reyes.\nCarmen Reyes (Lillian Hurst), madre di Hurley. \u00c8 una donna dal carattere molto forte e molto spesso assume atteggiamenti prevaricatori nei confronti del figlio. Sar\u00e0 lei a mandarlo all'Istituto di Igiene Mentale Santa Rosa.\nHurley le racconter\u00e0 tutto sull'isola e lei gli offrir\u00e0 il suo aiuto.\nJae Lee.\nJae Lee (Tony Lee) ha insegnato l'inglese a Sun ed \u00e8 stato il suo amante. Si \u00e8 suicidato.\nYemi.\nYemi (Adetokumboh M'Cormack) era il prete nigeriano fratello di Mr. Eko. Muore sull'isola a causa dello schianto del Beechcraft. Dopo la sua morte, appare pi\u00f9 volte sull'isola prima in sogno al fratello e a John Locke e poi in carne ed ossa solo al fratello per confessarlo, pochi istanti prima che il \"mostro\" uccida Eko. In seguito si scoprir\u00e0 che, in quest'ultima apparizione, era stata la nemesi di Jacob a prenderne le sembianze.\nLiam Pace.\nLiam Pace (Neil Hopkins) \u00e8 il fratello maggiore di Charlie ed ex cantante dei DriveShaft.\nIsabella.\n\u00c8 la moglie di Richard; in passato quest'ultimo ha cercato di salvarla da una malattia ma senza successo. Apparir\u00e0 nella sesta stagione per impedirgli di andare dall'Uomo in nero e dirgli di fermarlo altrimenti tutti andranno all'inferno.\nDave.\nDave (Evan Handler) \u00e8 l'amico immaginario di Hurley all'istituto psichiatrico dove si trovava. Appare sull'isola, dove spinge quest'ultimo al suicidio gettandosi da una scogliera, senza successo.\nClaudia.\n Claudia \u00e8 la vera madre dell'Uomo in nero e di Jacob: viene uccisa dalla \"Madre\" subito dopo averli partoriti. Appare all'Uomo in nero quando questi \u00e8 ancora un ragazzino e gli rivela di essere la sua vera madre e di essere stata uccisa da colei che si fa passare per sua madre; gli svela inoltre che al di fuori dell'isola c'\u00e8 un mondo meraviglioso.\nLa Madre.\n La Madre (Allison Janney). \u00c8 la protettrice della sorgente: uccider\u00e0 Claudia per fare in modo che sia Jacob che l'Uomo in nero stiano con lei e che un giorno uno dei due prenda il suo posto. Soffrir\u00e0 molto quando l'Uomo in nero se ne andr\u00e0, ma verr\u00e0 consolata da Jacob.\nCercher\u00e0 a tutti i costi di impedire all'Uomo in nero di andarsene dall'isola, per questo uccider\u00e0 tutte le persone che lo seguono. Inoltre lei \u00e8 il motivo per cui i due fratelli non possono uccidersi a vicenda, ed \u00e8 anche la causa dell'eterna giovinezza di Jacob.\nVerr\u00e0 uccisa dall'Uomo in nero per avergli impedito di lasciare l'isola.\nSam Austen.\nIl sergente maggiore Sam Austen (Lindsey Ginter) della US Army \u00e8 un militare ex compagno della madre di Kate, la quale ha convinto la figlia del fatto che fosse suo padre. Kate lo incontra dopo avere ucciso il convivente della madre che la maltrattava (il quale, in realt\u00e0, era tuttavia il suo vero padre biologico). \u00c8 a comando del gruppo di soldati che nel corso della prima guerra del Golfo prendono prigioniero Sayid in Kuwait."}
{"id": "1514776", "revid": "775372", "url": "https://it.wikipedia.org/wiki?curid=1514776", "title": "Province di Vanuatu", "text": "Le province di Vanuatu costituiscono la suddivisione territoriale di primo livello del Paese e ammontano a 6; sono state istituite nel 1994, quando hanno sostituito le regioni.\nPrecedenti suddivisioni.\nDal 1985 al 1994 Vanuatu era suddivisa in 11 regioni:\nDurante il periodo del \"Condominium\" anglo-francese le isole erano suddivise in quattro distretti amministrativi:"}
{"id": "1514781", "revid": "72396", "url": "https://it.wikipedia.org/wiki?curid=1514781", "title": "Unione Sportiva Triestina 1950-1951", "text": "Questa voce raccoglie le informazioni riguardanti l'Unione Sportiva Triestina nelle competizioni ufficiali della stagione 1950-1951.\nStagione.\nIl 1950 \u00e8 un anno cruciale per le sorti dell'alabarda, dopo tre anni passati sulla panchina ricchi di soddisfazioni (un secondo posto storico e due ottavi posti), Nereo Rocco se ne va al Treviso, a causa anche dei diverbi con la dirigenza e con il presidente Brunner. Con lui se ne vanno anche giocatori che erano stati dei cardini della squadra: Blason e Rossetti, entrambi ceduti all'Inter e Memo Trevisan, accasatosi in serie B al Legnano. Lascia l'alabarda, dopo dodici anni di dedizione ininterrotta, anche il capitano Enrico Radio il quale conclude la propria carriera (anch'egli, a quanto pare, era in rotta con la dirigenza). Altre cessioni sono quelle di Adcock, Vecchiet, Vitti e Carraro.\nIn arrivo Ciccarelli e De Vito dalla SPAL, il paraguaiano Benegas (una comparsa), Mariuzza, Valenti dal Monfalcone e Birsa, Claut, Dorigo e Montiglia dal vivaio. Nuovo allenatore \u00e8 l'ungherese B\u00e9la Guttmann, che successivamente sar\u00e0 l'artefice dei successi internazionali del Benfica (quello di Eus\u00e9bio).\nSar\u00e0 un campionato di Serie A sofferto per l'Unione, con la salvezza ottenuta solamente all'ultima giornata (3 a 0 al Novara di Piola). L'avvio per\u00f2 non \u00e8 da buttare: 10 punti in 11 partite, tra cui spiccano il pareggio a Torino contro la Juventus e la vittoria contro la Roma.\nCon l'anno nuovo arrivano due rinforzi: il paraguaiano Benegas e il giovane Valenti (giunto come attaccante, ma in seguito diverr\u00e0 un ottimo difensore). Ma l'anno nuovo suona un vero allarme per la Triestina: 10 partite senza vittoria, con in mezzo sonore scoppole (a Novara, Roma e Palermo). Unica nota di rilievo il successo sull'Inter. Per il resto la classifica piange. si giunge allo scontro diretto con il Genoa, penultimo (l'Unione era un punto sopra, terzultima). Il risultato finale, dettato soprattutto dalla paura, \u00e8 di zero a zero. L'ultima giornata vede l'Unione ospitare il gi\u00e0 salvo Novara, 3 a 0 il risultato finale e salvezza in tasca.\nLa squadra era schierata con il Sistema, modulo classico di quei tempi: Nuciari in porta, Sessa e Zorzin terzini, Grosso al centro, quadrilatero di centrocampo formato da Giannini e Ciccarelli arretrati, Petagna e Ispiro mezz'ali. In attacco Boscolo e De Vito (o Benegas) ali, Petrozzi centravanti. Altri giocatori utilizzati sono: il secondo portiere Cantoni, Begni, Mariuzza, Redolfi, Pison, Valenti, Brandolisio, Martinis, Birsa, Claut, Dorigo e Montiglia."}
{"id": "1514783", "revid": "1833487", "url": "https://it.wikipedia.org/wiki?curid=1514783", "title": "Rufus McCain", "text": "Biografia.\nFiglio di James Newton McCain e Nancy E. Nelson, Rufus McCain crebbe in una famiglia composta da quattro sorelle e nove fratelli; altri due morirono appena nati. Fu deportato ad Alcatraz, dove il 13 gennaio 1939 tent\u00f2 una fuga con Henri Young, Arthur \"Doc\" Barker, Dale Stamphill e William Martin. Le guardie uccisero Barker e Stamphill, mentre Martin, McCain e Young furono ripresi. Anche se McCain rivel\u00f2, fin da principio, di aver segnalato alle guardie la loro fuga, come riabilitazione, venne condannato a circa 22 mesi di segregazione.\nUna volta ritornati fra gli altri carcerati di Alcatraz, McCain fu assegnato al negozio di sartoria e Young al negozio mobiliare, direttamente sopra la sartoria. Il 30 dicembre 1940 Young scese al piano di McCain, dove lo aspett\u00f2 fino alle 10 di mattina; appena si videro, Young infil\u00f2 un coltello nel collo di McCain. Dopo il colpo, McCain cadde a terra e mor\u00ec cinque ore pi\u00f9 tardi. ,molto probabilmente avvenuto per vendetta. La salma di McCain venne tumulata nel cimitero Philadelphia di Eagletown, Oklahoma."}
{"id": "1514792", "revid": "1318658", "url": "https://it.wikipedia.org/wiki?curid=1514792", "title": "Patrizio Rispo", "text": "Biografia.\nHa iniziato a lavorare come attore di cabaret con un gruppo chiamato \"Il criticone\", con Francesco Paolantoni e Mario Porfito e nel cinema come stuntman.\nAttore di teatro, cinema e televisione \u00e8 noto al grande pubblico per la soap opera \"Un posto al sole\", trasmessa da Rai 3, dove dal 1996 interpreta il ruolo di Raffaele Giordano.\nIn teatro ha recitato con Vittorio Caprioli, Eros Pagni, Carla Gravina, Valeria Moriconi. \u00c8 stato diretto da Egisto Marcucci, Giancarlo Sepe, Giancarlo Cobelli, Massimo Castri.\nPer cinque anni ha avuto una compagnia teatrale con Biagio Izzo, Mario Porfito e Mimmo Esposito. Nel 2009 \u00e8 in tourn\u00e9e con due spettacoli teatrali: \"Se devi dire una bugia dilla grossa\", per la regia di Stefano Amatucci, con Mario Porfito, Mimmo Esposito e Gea Martire, e \"Matrimonio a sorpresa\" di Gaetano di Maio con la compagnia del Teatro Bellini. Nel 2011 recita con Gianfranco e Massimiliano Gallo nella commedia \"Felici in circostanze misteriose\" di G.Gallo.\nNel 2006 pubblica il ricettario \"Un pasto al sole\", che racchiude le principali ricette della famiglia Rispo, che si basa prevalentemente sulla cucina napoletana. Dal 2008 al 2010 \u00e8 membro del Cda del premio Massimo Troisi. Dal 2016 \u00e8 membro del CDA del Teatro Nazionale Mercadante di Napoli, dal 2019 ricopre la carica di vicepresidente vicario. A giugno 2021 \u00e8 stato rieletto nell'Assemblea dei Delegati Dell'IMAIE (Istituto mutualistico artisti interpreti esecutori).Ricopre la carica di Tesoriere nel Direttivo del Registro attrici attori Italiani. Ha scritto quattro commedie teatrali.\n\u00c8 stato autore dei programmi televisivi \"L'occhio sul teatro\" (Rai 3), \"A livello di Domenica\" (Can 21), \"Cuochi d'artificio\" (Tele A), \"L'ora legale\" (Can 21). Dal 2010 \u00e8 ambasciatore di CBM Italia per la quale \u00e8 stato in missione nel 2011 in Kenya.\nGi\u00e0 simpatizzante e spesso presente alle assemblee pubbliche del Movimento 5 Stelle di Napoli, il 29 aprile 2011, nel corso della conferenza stampa per la presentazione delle liste del partito per le elezioni amministrative del 2011, dichiara pubblicamente il proprio appoggio. Successivamente prende parte a diversi eventi e comizi del Movimento 5 Stelle, a Torre del Greco nel 2014, e in occasione dell'evento #Italia5Stelle a Palermo nel 2016 ed a Napoli nel 2019. "}
{"id": "1514794", "revid": "107736637", "url": "https://it.wikipedia.org/wiki?curid=1514794", "title": "250 nm", "text": "Il 250 nm (250 nanometri o 0,25 \u00b5m) evoluzione del precedente processo a 350 nm \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nIl successore di questo processo utilizza una larghezza di canale di 180 nanometri."}
{"id": "1514795", "revid": "1603714", "url": "https://it.wikipedia.org/wiki?curid=1514795", "title": "Cantiere navale del Muggiano", "text": "Il cantiere navale del Muggiano, situato alla Spezia, \u00e8 uno dei maggiori cantieri navali italiani. Opera in sinergia con il vicino cantiere navale di Riva Trigoso, svolgendo principalmente le attivit\u00e0 di completamento, allestimento e prove in mare delle navi varate a Riva, oltre alla costruzione di sommergibili e yacht di grandi dimensioni.\nStoria.\nIl cantiere nacque per volere di Cavour che, dopo avere affidato a Domenico Chiodo lo studio per la realizzazione dell'arsenale della Spezia aveva intuito l'opportunit\u00e0 di far sorgere nel golfo della Spezia uno stabilimento di costruzioni navali in grado di poter rispondere alle esigenze della Regia Marina e fare anche fronte a commesse per le marine estere, simile a quello che la Marina francese aveva costruito nel golfo di Tolone.\nGli sviluppi del cantiere tra la fine dell'800 e i primi anni del 900.\nErano state avviate trattative per la nascita di questo stabilimento con l'industriale di New York William Webb, ma in seguito alla morte di quest'ultimo il progetto non si concretizz\u00f2. Venne ripreso solo nel 1883 dalla societ\u00e0 \"George Hanfrey &amp; Co.\" che install\u00f2 a Muggiano un cantiere per le riparazioni del naviglio adibito al trasporto di minerali per la fonderia \"Pertusola\", che impost\u00f2 e var\u00f2 sui suoi scali due piroscafi da carico e due rimorchiatori, con il primo piroscafo \"Maratea\" varato nel 1885. Nel 1887 il cantiere venne rilevato dalla \"Continental Lead &amp; Iron Company Ltd\" che pass\u00f2 alla costruzione di velieri in acciaio, e, poi, nel 1897, dalla \"Hofer, Manaira &amp; C.\". Di questa societ\u00e0 era socio lo svizzero Rodolfo Hofer, che era anche uno dei componenti del consiglio d'amministrazione della societ\u00e0 Navigazione Generale Italiana, una compagnia di navigazione costituita nel 1881 dalla fusione della compagnia Flotte Riunite Florio di Palermo e della Compagnia Rubattino di Genova, che andava affermandosi sul finire del secolo.\nNel 1898 nel consiglio di amministrazione della \"Hofer, Manaira &amp; C.\" entrarono un gruppo di capitalisti piemontesi, tra cui Luigi Capuccio, che, approfittando di una legge del 1896 favorevole alle nuove navi costruite nei cantieri italiani, aveva ordinato al cantiere di Muggiano due piroscafi da carico. Poich\u00e9 le sorti del cantiere avevano preso una cattiva piega, l'armatore, temendo di veder compromesse le somme anticipate per la costruzione delle navi, entr\u00f2 direttamente nella societ\u00e0 e nella direzione del cantiere di Muggiano, confermandone alla direzione Giuseppe Manaira, e acquisendo anche altri cinque piroscafi che erano in costruzione per conto di altri armatori. Divenne cos\u00ec proprietario di una forte e moderna flotta di bastimenti con cui avvi\u00f2 una regolare linea commerciale di navigazione fra Genova e il golfo del Messico, in particolare per il trasporto del cotone. L'intervento di nuovi soci increment\u00f2 la base finanziaria dell'impresa, nonch\u00e9 i mezzi di produzione del cantiere. Nelle acque antistanti gli scali venne ricavata una darsena alla quale vennero affiancate le officine attrezzate all'allestimento delle navi varate. Lo stabilimento assunse la denominazione di \"Societ\u00e0 anonima cantiere navale del Muggiano\", nella quale Rodolfo Hofer svolgeva un ruolo preminente. Nel 1899, in seguito ad un accordo tra la \"Societ\u00e0 anonima cantiere navale del Muggiano\" e il cantiere navale di Ancona, venne costituita la societ\u00e0 \"Officine e Cantieri Liguri-Anconetani\".\nNel 1900 le maestranze del cantiere di La Spezia erano circa 1500 e provenivano in prevalenza dall'entroterra spezzino. In quel periodo il cantiere costru\u00ec 33 navi, tra cui piroscafi da carico, passeggeri e misti, ma venne principalmente utilizzato per la costruzione di piroscafi adibiti all'importazione di materiale tessile dall'America Settentrionale per i cotonifici del Piemonte ed intrecci\u00f2 la sua storia e il suo sviluppo con quello di un cantiere limitrofo, con il quale si un\u00ec definitivamente nel 1913, e con quello dello stabilimento meccanico sorto nel 1905 nel quartiere spezzino di Melara, con lo scopo di produrre materiale d'impiego militare, progenitore dell'attuale industria OTO Melara. Il 21 gennaio 1906 venne costituita la societ\u00e0 Cantieri Navali Riuniti, primo grande raggruppamento del settore cantieristico in Italia, che comprendeva i cantieri di Palermo, Muggiano e Ancona. Tra le costruzione notevoli di quel periodo, nel 1903 quella dell\"Italia\", il pi\u00f9 grande veliero mai costruito nei cantieri nazionali e dei transatlantici \"Duca degli Abruzzi\" e \"Duca di Genova\", varati nel 1907 e nel 1908.\nIl cantiere FIAT-San Giorgio.\nNel 1905, accanto al cantiere gi\u00e0 esistente, venne impiantato un altro cantiere, denominato \u201cFIAT Muggiano\u201d, la cui attivit\u00e0 produttiva era finalizzata alla costruzione di motoscafi in collaborazione con le Officine Meccaniche FIAT di Torino. L'attivit\u00e0 non diede i risultati economici previsti e nel 1907 il cantiere fu ricapitalizzato dalla societ\u00e0 San Giorgio di Sestri Ponente, di propriet\u00e0 di Attilio Odero, assumendo la nuova denominazione \u201cFIAT-San Giorgio\u201d. La nuova societ\u00e0 rivolse la sua attivit\u00e0 produttiva alla costruzione di sommergibili, mezzo strategicamente emergente presso tutte le marine dell'epoca, per la cui costruzione vennero assunti tecnici e maestranze qualificate nel settore.\nIl primo sommergibile costruito a Muggiano fu il \u201cFoca\u201d, varato nel 1907 cui fecero seguito, nel 1908, altri due battelli, costruiti per Svezia e Danimarca, progettati dal Direttore\ndello Stabilimento, l'Ingegner Cesare Laurenti. Questi sommergibili, dotati di motori a benzina per la navigazione in superficie, diedero brillanti risultati. L'azienda acquist\u00f2 in breve tempo reputazione mondiale costruendo sommergibili per Italia, Brasile, Portogallo, Inghilterra, Giappone, Russia, Svezia e Olanda.\nNel 1913 la costruzione di sommergibili richiese un aumento di mezzi e di personale e la \u201cFIAT San Giorgio\u201d acquist\u00f2 il cantiere appartenente alla societ\u00e0 \u201cCantieri Navali Riuniti\u201d incorporandone le capacit\u00e0 produttive.\nLa prima guerra mondiale.\nDal 1915 nel corso del primo conflitto mondiale il cantiere costru\u00ec per la Regia Marina quindici sommergibili del tipo \u201cMedusa\u201d, riuscendo contemporaneamente a portare a termine le commesse di sette sommergibili per marine estere, occupandosi anche della costruzione di affusti di cannoni, carri ferroviari attrezzati ad uso officine e organizzandosi anche, nel 1917, per portare a termine riparazioni navali di qualunque entit\u00e0, sia agli scafi che agli apparati motore delle navi, logorate dall'intenso servizio o danneggiate dagli eventi bellici.\nIl periodo tra le due guerre mondiali.\nNel 1918, con l'ingresso della famiglia Perrone, proprietaria dell'Ansaldo, la denominazione sociale venne cambiata in \u201cAnsaldo-S.Giorgio\u201d, con la Fiat che cedette la sua quota, comprese le Officine Meccaniche di Torino all'Ansaldo.\nIl periodo successivo al primo conflitto mondiale l'economia spezzina sub\u00ec le conseguenze dalla grave fase recessiva che aveva colpito l'Italia con la \"Vickers\" che nel 1922 usciva della propriet\u00e0 delle \"Officine Meccaniche Vickers-Terni\" della Spezia, specializzate nella produzione di cannoni per artiglierie, che rimanevano cos\u00ec di propriet\u00e0 delle Acciaierie di Terni, e con la famiglia Perrone proprietaria dell'Ansaldo che nel 1921 abbandonava la guida dell'\"Ansaldo San Giorgio\" che rimase in mano agli Odero, con le Officine Meccaniche di Torino che nel 1923 vennero riacquisite dalla Fiat e avrebbero costituito la divisione la Grandi Motori della casa torinese. Nel 1927 gli Odero unificarono le attivit\u00e0 del cantiere con quelle delle \"Officine Meccaniche di La Spezia\" costituendo la \"Odero-Terni\".\nNel 1929, dopo la fusione della societ\u00e0 \"Odero-Terni\" con i Cantieri Orlando di Livorno, venne costituita la societ\u00e0 Odero-Terni-Orlando (OTO), con sede legale a Genova che oltre alle \"Officine Meccaniche\" e ai cantieri Orlando e del Muggiano, comprendeva anche i Cantieri Odero di Genova che per\u00f2 agli inizi degli anni trenta vennero dismessi in seguito alla ristrutturazione urbanistica della citt\u00e0 di Genova. La societ\u00e0 continu\u00f2 ad operare come societ\u00e0 privata fino al 1933, quando entr\u00f2 nell'orbita dell'IRI, passando sotto il controllo statale.\nNel primo periodo post bellico vennero realizzati oltre 50 sommergibili e, per quanto riguarda le navi di superficie, negli anni trenta, periodo nel quale il cantiere contava una forza lavoro di 4000 operai e 400 impiegati, numerose furono le realizzazioni, fra cui gli incrociatori Zara, Diaz e Duca degli Abruzzi. In quel periodo vennero costruite anche imbarcazioni civili, tra cui la motonave Arborea famosa per gli interni progettati dall'architetto Melchiorre Bega di Bologna\nIl secondo conflitto mondiale.\nCon lo scoppio del secondo conflitto mondiale il cantiere lavor\u00f2 a ritmo serrato, soprattutto nella costruzione e nell'allestimento di sommergibili ma anche con la costruzione di mercantili e mezzi speciali per la Regia Marina quali 10 motonavi e 6 motozattere. Questo fu il periodo in cui il cantiere tocc\u00f2 la massima punta occupazionale con 4122 operai, nel quale furono varati molti battelli, solo una parte dei quali, a causa degli eventi bellici, venne ultimata e consegnata alla Regia Marina. I battelli non ancora consegnati vennero in gran parte catturati dai tedeschi dopo l'armistizio dell'8 settembre 1943 e smantellati per recuperarne i materiali, o varati ed affondati per creare ostruzioni ai porti.\nL'evoluzione nel secondo dopo guerra.\nNell'aprile del 1945 il cantiere del Muggiano era semidistrutto e sugli scali si trovavano incompleti gli scafi di tre navi ordinate dalla Regia Marina Italiana e quello della motonave da carico \u201cBorsi\u201d che era stato bombardato da un aereo il 26 dicembre 1944. In queste condizioni vennero ultimate la \u201cBorsi\u201d, varata nel 1946, e altre tre motonavi, i cui nomi erano \u201cMauranger\u201d, \u201cGarnes\u201d e \u201cMica\u201d, che vennero rispettivamente varate nel 1947, nel 1948 e nel 1949.\nDurante la fase della ricostruzione la principale attivit\u00e0 del cantiere fu rivolta al lavoro di riparazione, trasformazione e recupero delle navi affondate, tra cui merita essere ricordato il recupero della motonave \u201cRavello\u201d. Con la ricostruzione il cantiere venne attrezzato secondo le tecniche pi\u00f9 moderne, con l'introduzione in maniera estesa della saldatura elettrica e dell'assemblaggio di tronconi prefabbricati.\nNel novembre 1949 il cantiere, insieme ai Cantieri OTO di Livorno, veniva scorporato dal gruppo \u201cOdero Terni Orlando\u201d ed assorbito dalla \u201cAnsaldo S.p.A.\u201d di Genova.\nNell'ottobre 1951 venne varata la motonave \u201cEuropa\u201d commissionata dalla compagnia Lloyd Triestino e nel 1955 inizi\u00f2 la costruzione delle unit\u00e0 \u201cCapitani del lavoro\u201d, una serie di navi per trasporto di carichi secchi alla rinfusa che avevano nomi di industriali.\nIn seguito alla progressiva dismissione della cantieristica da parte dell'Ansaldo il 28 dicembre 1971 lo stabilimento venne trasferito alla Societ\u00e0 \u201cCantiere Navale del Muggiano S.p.A.\u201d con sede in Muggiano di La Spezia. Tra il 1970 e il 1975 vennero effettuati dei lavori di trasformazione e potenziamento del complesso industriale. Tra le realizzazioni del periodo quella della petroliera \u201cSatuket\u201d, varata nel 1971, e della T/N \"Lloydiana\" del Lloyd Triestino (identificativo internazionale ICNB) che lasci\u00f2 il cantiere a inizio 1973.\nLa Loydiana \u00e8 stata la prima portacontainer italiana equipaggiata di elaboratore elettronico per il controllo del carico refrigerato, dei parametri di controllo dell'apparato di propulsione, del tracciamento delle rotte coadiuvato dal calcolo del punto nave con l'uso dei satelliti Navisat, di autopilota controllato da elaboratore. La Lloydiana \u00e8 stata impegnata nelle rotte AECS (Australia-Eupope-Container-Service) tra l'Europa e l'Australia.\nIl ritorno al militare.\nNel 1975 il cantiere, riprese le costruzioni per conto della Marina Militare Italiana e per varie Marine estere. Tra le realizzazioni quella delle corvette Wadi M'Ragh per la Libia e le Esmeraldas per l'Ecuador, del rifornitore di squadra Vesuvio e degli aliscafi Classe Sparviero, costruiti interamente in lega leggera, che rappresentarono nella storia del cantiere una tappa fondamentale dal punto di vista dell'innovazione tecnologica ed avrebbero portato negli anni successivi un notevole Know how nell'ambito delle lavorazioni sia di navi tradizionali, sia nello sviluppo di navi ad alta tecnologia.\nNel 1981 il cantiere navale pass\u00f2 alla Cantieri Navali Riuniti di Genova per poi essere assorbito nel 1984 da Fincantieri, integrando la propria attivit\u00e0 con il Cantiere navale di Riva Trigoso. Allo stabilimento di Muggiano avviene la fase finale di allestimento e delle prove preconsegna, oltre che delle navi realizzate nel cantiere, anche di quelle costruite e varate a Riva Trigoso.\nNavi.\nPrincipali realizzazioni:"}
{"id": "1514797", "revid": "124160585", "url": "https://it.wikipedia.org/wiki?curid=1514797", "title": "Merinidi", "text": "I Merinidi o Marinidi (in berbero: \u2d49\u2d4e\u2d54\u2d49\u2d4f\u2d3b\u2d4f, \"Imrinen\", o - sempre - 1248-1465) furono una dinastia berbera appartenente al gruppo dei Ban\u016b Zan\u0101ta, che regnarono per due secoli su buona parte dell'attuale Marocco e che, per un breve periodo, imposero il proprio predominio su tutto il Maghreb e su parte della Spagna islamica.\nLa trib\u00f9 d'origine dei Merinidi originariamente era costituita da nomadi che vivevano nel nord del Sahara della regione dell'Ifriqiya (attuale Tunisia). La desertificazione progressiva della regione e l'arrivo della trib\u00f9 araba Banu Hilal li spinsero verso la parte pi\u00f9 occidentale del Maghreb, dove si stabilirono nel bacino dell'alto corso del fiume Mul\u016by\u0101), tra le citt\u00e0 di Figuig e Sigilmassa.\nI Merinidi prendono il nome dal loro antenato Marin ibn Wartajan al-Zanati.\nDopo che, nel 1212, gli Almohadi nella Penisola iberica, furono sconfitti dall'unione degli eserciti castigliani, aragonesi-catalani, navarresi e portoghesi (non parteciparono alla battaglia solo le truppe del Le\u00f3n), nella battaglia di Las Navas de Tolosa, dal 1215, i Merinidi iniziarono a combattere i loro correligionari per sostituirsi ad essi nel governo della parte occidentale del Maghreb, riuscendo nell'impresa in una quarantina d'anni. Il loro nuovo dominio si estendeva dal Mar Mediterraneo ai monti del Rif e dell'Atlante, all'Oceano Atlantico, con le citt\u00e0 di Taza e F\u00e8s in posizione centrale. Nel 1269, posero fine alla dinastia almohade, con la presa di Marrakesh, ultimo loro baluardo.\nDal 1275, i Merinidi parteciparono attivamente alle lotte dei Nasridi del Sultanato di Granada contro gli attacchi dei regni cristiani della penisola iberica. Nel XIV secolo tentarono anzi di estendere il loro dominio sulla penisola, riuscendo a riconquistare Gibilterra e una parte dell'Andalusia (1333), ma furono fermati all'assedio di Tarifa e con la sconfitta subita, assieme al loro alleato, il Sultano di Granada, Y\u016bsuf I, al rio Salado (detta anche Battaglia di Tarifa), nel 1340, ad opera di truppe castigliane e portoghesi, dovettero abbandonare definitivamente la penisola iberica.\nNel 1358, alla morte del re merinide, Ab\u016b \u02bfIn\u0101n F\u0101ris, ucciso da uno dei suoi visir, inizi\u00f2 la decadenza della dinastia: fatto che permise ai regni cristiani della penisola iberica di portare la guerra sul loro dominio, permettendo loro di installarsi in alcune localit\u00e0 della costa. Contemporaneamente i loro visir accrescevano sempre pi\u00f9 i loro poteri sino a che una famiglia di visir (i Ban\u016b Watt\u0101, o Wattasidi) esautor\u00f2 definitivamente i Merinidi, sostituendosi a loro nell'esercizio del governo ed assumendo i pieni poteri sulle regioni dell'attuale Marocco.\nAmanti della cultura e delle arti, i Merinidi svilupparono F\u00e8s, la loro capitale, come importante centro culturale di apprendimento, con la costruzione di palazzi, infrastrutture, fortificazioni, fontane, giardini e soprattutto edifici religiosi splendidamente decorati, costruirono arsenali e porti a Ceuta e a Sal\u00e9. Contrariamente alle dinastie che li avevano preceduti (Almoravidi e Almohadi), i Merinidi non furono mossi da zelo religioso e il loro governo fu caratterizzato da una politica di tolleranza religiosa verso la minoranza ebraica, e verso i cristiani iberici, che spesso i sultani della dinastia utilizzarono come mercenari (Farfanes).\nLa produzione letteraria in epoca merinide \u00e8 abbondante e varia, spaziando dalla poesia alla biografia, dall\u2019agiografia alla filosofia e alla geografia, con Ibn Battuta e al-Abdari. Grande sviluppo ebbe la storiografia, con opere importanti come quelle di Ibn Idhari e Ibn Khaldun."}
{"id": "1514798", "revid": "107732989", "url": "https://it.wikipedia.org/wiki?curid=1514798", "title": "350 nm", "text": "Il 350 nm (350 nanometri o 0,35 \u00b5m) evoluzione del precedente processo a 600 nm \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nQuesto processo fu introdotto negli anni 1995-1996 dalle principali industrie di semiconduttori come Intel e IBM.\nIl successore di questo processo utilizza una larghezza di canale di 250 nanometri."}
{"id": "1514809", "revid": "1305772", "url": "https://it.wikipedia.org/wiki?curid=1514809", "title": "Trek Trivia", "text": "Trek Trivia \u00e8 un videogioco con domande sulla serie classica di \"Star Trek\", scritto in Turbo Pascal per sistemi MS-DOS e pubblicato da Apogee Software nel 1988. \u00c8 composto da 10 volumi, di cui il primo distribuito come shareware, mentre gli altri erano disponibili a pagamento. Ogni volume contiene 100 risposte multiple relative alla serie televisiva. Era anche possibile acquistare, per 100$, il codice sorgente del programma.\nApogee non era stata autorizzata dalla detentrice dei diritti d'autore di Star Trek; quando la Paramount lo scopr\u00ec, offrirono alla software house una licenza. Apogee rifiut\u00f2, adducendo che la licenza sarebbe costata di pi\u00f9 che i guadagni ottenuti e ottenibili con il gioco, preferirono quindi togliere il titolo dai cataloghi e rilasciarlo nel pubblico dominio."}
{"id": "1514811", "revid": "107732987", "url": "https://it.wikipedia.org/wiki?curid=1514811", "title": "600 nm", "text": "Il 600 nm (600 nanometri o 0,60 \u00b5m) evoluzione del precedente processo a 800 nm \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nQuesto processo fu introdotto negli anni 1994-1995 dalle principali industrie di semiconduttori come Intel e IBM.\nIl successore di questo processo utilizza una larghezza di canale di 350 nanometri."}
{"id": "1514815", "revid": "767487", "url": "https://it.wikipedia.org/wiki?curid=1514815", "title": "F-Minus", "text": "Gli F-Minus erano una hardcore punk band fondata nel 1997 ad Huntington Beach, in California, da Brad Logan (unico membro originale a rimanere in seguito nella band), Jen Johnson, Timmy Chunks ed Amery Smith.\nStoria del gruppo.\nPoco dopo la fondazione della band avvenuta nel 1997, Sarah Lee rimpiazza Chunks alla chitarra; l'attivit\u00e0 del gruppo inizia a prendere il via esibendosi in vari show locali e partecipando ad alcune compilation. In quel periodo Chris Lagerbord sostituisce Smith alla batteria e la band pubblica i primi 7'\u2019 \"Failed Society\" e \"Won't Bleed Me\". In breve la formazione cambia nuovamente, con Adam Zuckert come batterista ed Erica Daking come co-vocalist e chitarrista al posto di Sarah Lee. Nel 1998 esce il primo album, intitolato \"F-Minus\".\nTra il 1999 ed il 2000 la band effettua alcune tourn\u00e9e intensive negli Stati Uniti ed in Europa, questa volta con John Guerra alla batteria che verso la fine dell'anno verr\u00e0 sostituito per far rientrare Zuckert. Nel 2001 esce il secondo disco \"Suburban Blight\" mentre l'anno seguente con Joe Steinbrick (che prende il posto di Johnson) al basso, iniziano la lavorazione del terzo lavoro \"Wake Up Screaming\", prodotto a Chicago con Steve Albini e che vede l'uscita nel 2003.\nNel 2004 gli F-Minus si sciolsero e Logan continu\u00f2 a militare nei Left\u00f6ver Crack, band dalle influenze ska e si dedic\u00f2 alla propria etichetta indipendente, la Blacknoise Recordings."}
{"id": "1514816", "revid": "194688", "url": "https://it.wikipedia.org/wiki?curid=1514816", "title": "Coop Consumatori Nord Est", "text": ""}
{"id": "1514818", "revid": "1833487", "url": "https://it.wikipedia.org/wiki?curid=1514818", "title": "Olivia O'Lovely", "text": "Carriera.\nDi etn\u00eca latina, i suoi antenati sono di origine spagnola, italiana, cilena e francese.\nPrima di apparire nei film, Olivia \u00e8 stata una spogliarellista nell'Inland Empire per sette anni. Ha girato la California anche in spettacoli di wrestling nell'olio.\nHa partecipato ad oltre 200 film per adulti ed ha collaborato con alcuni dei pi\u00f9 famosi attori pornografici come Jules Jordan (Ass Worship 5), Erik Everhard (Nasty Nymphos 35), Lexington Steele, Mandingo, e Mr. Marcus.\nAppare anche nella prima edizione di \"I Love Big Tits.\"\nNelle scene lesbo spesso fa coppia con la sua ex compagna Flower Tucci.\nOlivia O'Lovely fa la sua comparsa anche nel video della canzone Risky Business dell'artista hip hop MURS.\nVita privata.\nOlivia O'Lovely \u00e8 dichiaratamente bisessuale ed ha avuto una storia con l'attrice porno Flower Tucci."}
{"id": "1514819", "revid": "107732973", "url": "https://it.wikipedia.org/wiki?curid=1514819", "title": "800 nm", "text": "L'800 nm (800 nanometri o 0,80 \u00b5m) evoluzione del precedente processo a 1 \u00b5m \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nQuesto processo fu introdotto negli anni 1989-1990 dalle principali industrie di semiconduttori come Intel e IBM.\nIl successore di questo processo utilizza una larghezza di canale di 600 nanometri."}
{"id": "1514821", "revid": "56620", "url": "https://it.wikipedia.org/wiki?curid=1514821", "title": "Limousin", "text": ""}
{"id": "1514824", "revid": "484362", "url": "https://it.wikipedia.org/wiki?curid=1514824", "title": "Ritorno sul Don", "text": "Ritorno sul Don \u00e8 una raccolta di racconti dello scrittore italiano Mario Rigoni Stern pubblicata nel 1973. Alcuni racconti completano la narrazione delle esperienze di guerra dell'autore durante la campagna di Russia, l'ultimo narra il suo ritorno sui luoghi della drammatica ritirata gi\u00e0 raccontata nel precedente \"Il sergente nella neve\".\nTrama.\nNella steppa di Kotovskij.\nIl racconto inizia con la descrizione del pacifico paesaggio estivo della steppa. I soldati sono di stanza nella citt\u00e0 di Voro\u0161ilovgrad. Qui, con la bocca impastata di polvere, convivono con i profughi russi, che dal nord scendono in cerca di zone pi\u00f9 fertili con un carretto contenente tutta la loro vita. Essi vengono nei presidi italiani perch\u00e9, al contrario di tedeschi ed ungheresi, sono gentili e generosi. La tristezza si vede quando arriva la posta che Rigoni deve distribuire: non si sentono pi\u00f9 molti \"\u00c8 per me! \u00c8 di mia moglie!\". Ora ricomincia la dura naia. Vengono infatti mandati al fronte, e subito si ritrovano nel bel mezzo di una cruenta battaglia. Rigoni soffre per la morte del suo compagno e amico Storti. Un'altra battaglia li decima; sorpreso da un colpo di mortaio, Rigoni \u00e8 sbalzato in aria e una scheggia gli ferisce un braccio. Nonostante tutto continua ad avanzare e, sotto la copertura di bombe a mano e colpi di fucile, il plotone e altre compagnie riescono a conquistare un caposaldo russo in posizione sopraelevata. Le perdite sono moltissime, e a sera due carri di fieno senza cavalli si avvicinano al caposaldo. Subito un soldato di sentinella nelle alte erbe annuncia un attacco russo. La battaglia \u00e8 cruenta e il capitano, ferito, viene messo su un carro armato e trasportato a valle. La ritirata \u00e8 veloce: si perde in un'ora ci\u00f2 che si era conquistato in un giorno. Rigoni viene mandato con due soldati in esplorazione e, appena giunto sotto il caposaldo, constata che non ci sono prigionieri italiani. Vede, invece, vicino a lui un cavallo: ci salta in groppa e scappa via martellato dai colpi di moschetto dei russi, che colpiscono nei glutei il povero cavallo. Giunto a valle il cavallo gli viene sequestrato da un ufficiale.\nIn un villaggio sepolto nella balca.\nTorna l'inverno e nella steppa si abbatte una tormenta di neve che fa sbandare la compagnia. Una battaglia con dei carri armati russi disperde ancor pi\u00f9 i soldati, e tre soldati italiani si ritrovano in un boschetto di betulle, al di l\u00e0 del quale si vede un villaggio nascosto dalla neve. Mangiano e riposano in un'isba, dove uno dei soldati italiani, il caporale, scopre che il vecchio che gli ha dato da bere e da mangiare \u00e8 in realt\u00e0 suo padre, che partito militare per l'impero asburgico, dopo aver peregrinato per anni dalla fine guerra del 1914, stanco di tutto decise di abbandonarsi alla stanchezza e di farsi una nuova famiglia in Russia, mentre in Italia veniva dato per disperso. Raccontata la sua storia, decide di accompagnare quei tre suoi compaesani fuori dalla sacca nascondendoli sulla sua slitta coperti dalla paglia.\nTre patate lesse.\nQuesto racconto si inserisce idealmente fra gli ultimi paragrafi del libro \"Il sergente nella neve\". Uscito dalla sacca e passato qualche giorno in un'isba (che, assieme ad un'altra, serviva da punto di raccolta dei soldati superstiti), Rigoni, assieme a quello che era rimasto del suo plotone, riprende a camminare e si dirige verso Kiev. Per strada incontra convogli di tank tedeschi che deridono lui e i suoi compagni con atto di superiorit\u00e0. Camminando in coda alla colonna, Rigoni, causa dissenteria e una dolorosa piaga al piede, finisce col perdere contatto con il plotone in marcia. Rimasto solo, continua a camminare fino a raggiungere un villaggio, dove sente suoni di una festa provenire da un'isba l\u00ec vicino: avvicinatosi, vede attraverso i vetri dei soldati tedeschi che cantano e ballano con donne russe. Indeciso se entrare o meno, aspetta un poco, quando viene raggiunto da un russo che gli dice di non entrare, ma di andare nell'ultima isba del villaggio a nome suo, avvisandolo che quella notte sarebbero arrivati i partigiani. Arrivato all'isba indicatagli, bussa e la donna che gli apre lo accoglie benevolmente, lo fa dormire su un caldo giaciglio, lo cura e lo sfama. Poco dopo in casa della vecchia giunge un alto soldato russo che saluta Rigoni e, dopo aver mangiato un boccone, se ne va. Era il figlio della vecchia donna. A notte fonda Rigoni decide di rimettersi in marcia. La donna russa, sempre molto gentile, gli mette in tasca tre patate lesse e un po' di cibo, e gli indica dove sono passati i suoi compagni in mattinata. Auguratagli buona fortuna, Rigoni parte e con passo spedito cerca nella fredda e buia notte di raggiungere il resto degli italiani. Verso l'alba sente una breve raffica di spari provenire dal villaggio lasciato poco prima.\nLa segheria abbandonata.\n\u00c8 l'estate del 1942 quando un treno parte da una stazione per l'Italia. Su questo treno vi sono degli ebrei destinati ad una vecchia segheria abbandonata nel Nord Italia. All'arrivo vengono accolti dal segretario del fascio, il quale elenca loro tutti i divieti da rispettare, compreso quello di evitare ogni contatto con la popolazione residente. Ma la maggior parte di essi si rivela subito molto utile, pronta ad aiutare la gente del luogo ad ogni occasione. Stabiliscono cos\u00ec buoni rapporti con gli abitanti, tanto che questi ultimi decidono di ospitarli nelle proprie case (con buona pace del segretario del fascio e del brigadiere, pronti a chiudere un occhio), lasciando la segheria di nuovo abbandonata. Soltanto due ebrei non riescono a conquistare le simpatie delle persone: erano ricchi, con portasigari d'oro massiccio e sempre cibo e vestiario nuovi che arrivavano per posta. Di loro non si sapeva nulla. L'ultima volta che furono visti fu quando salirono su una limousine del Vaticano che era venuta a prenderli. Da quel giorno pi\u00f9 nessuno li rivide. Intanto in paese si diffonde la notizia trapelata da Radio Londra della disfatta degli italiani in Russia, e cos\u00ec tutte le famiglie piangono e, allo stesso tempo, sperano per i loro figli. Giunge poi in paese uno strano personaggio che compra la resina che cola dagli abeti, e cos\u00ec tutti gli abitanti del paese (soprattutto gli ebrei) si danno da fare a raccogliere resina dagli alberi per guadagnare un po' di soldi. Dopo l'8 settembre gli ebrei scappano dal paese, facendo perdere ogni traccia di s\u00e9. Solo successivamente si verr\u00e0 a conoscere il destino di alcuni di essi: chi era sopravvissuto, chi invece era morto nei campi di concentramento, o tentando di scappare oltre la frontiera, oppure fucilato alle Ardeatine.\nBepi, un richiamato del '13.\nCon questo racconto si ritorna alla campagna di Russia. Protagonista \u00e8 Bepi di Soligo, un richiamato del 1913 che aveva combattuto gi\u00e0 in Abissinia e in Albania. Rigoni, assieme a Bepi e alle reclute da lui guidate (il 7\u00ba reggimento alpini, arrivato per rimpolpare le file di soldati decimate dalle battaglie combattute fino a quel momento), raggiunge gli altri reparti che erano sul Don. Bepi si rivela subito un ottimo soldato, coraggioso, forte, pronto ad aiutare i suoi compagni nelle situazioni pi\u00f9 pericolose, e a spronarli nei momenti di estremo sfinimento morale e fisico. Dopo l'uscita dalla sacca del 26 gennaio 1943, Bepi - su proposta di Rigoni - viene promosso a sergente e riceve la medaglia d'argento per il valore dimostrato al fronte. Ritornano cos\u00ec in Italia, ma l'anno successivo si ritrovano entrambi in un lager tedesco, nei pressi dei laghi Masuri. Qui aspettano e sperano nell'arrivo dell'Armata Rossa o degli americani. Vedendo, per\u00f2, che i suoi uomini non ce la facevano pi\u00f9 a resistere, Bepi, in seguito alle continue richieste dei tedeschi di uomini da utilizzare nei campi di lavoro, propone s\u00e9 e i suoi compagni. Lasciano cos\u00ec il campo di concentramento, e da quel momento, non li si vedr\u00e0 pi\u00f9. Finita la guerra Rigoni inizia a cercare i suoi vecchi compagni di naia, tra cui Bepi, che per\u00f2 sembra essere svanito nel nulla. Solo dopo parecchio tempo verr\u00e0 a sapere da un suo ex compagno di prigionia che, dopo varie peripezie, Bepi era finito in Grecia a fare il postino, per poi morire in solitudine.\nUn ragazzo delle nostre contrade.\nLa vicenda ora \u00e8 ambientata sulle montagne care a Rigoni. Qui un ragazzo chiamato il Moretto, con la sua cavalla, la Linda, va in giro di stalla in stalla a raccogliere il latte per portarlo al caseificio sociale dove lavorava. \u00c8 bello e simpatico e tutte le ragazze sono innamorate di lui. Un giorno per\u00f2 gli arriva la chiamata per entrare nell'esercito. Dopo poco tempo passato l\u00ec, il Moretto decide di disertare. Rigoni l'aveva incontrato in treno durante una licenza; anche il Moretto era un alpino e sarebbe dovuto andare in Russia. Ritornato al suo paese vede i fascisti che, assieme ai tedeschi e ai russi, rastrellano le montagne e le case alla ricerca di soldati inglesi, ebrei, partigiani e disertori. Il Moretto decide allora di nascondersi in casa del Nin, un comunista convinto che aveva gi\u00e0 vissuto gli orrori della prima guerra mondiale. Nella sua casa il Nin teneva nascosto, dietro alla catasta della legna, due inglesi che i rastrellamenti non scoprono. Il Moretto li accompagna sui boschi dove, tutti e tre, si uniscono al movimento partigiano. Intanto i partigiani con le armi e i viveri lanciati dagli aerei inglesi si organizzano bene e gli scontri diventano violenti. Il Moretto \u00e8 disperso dopo una cruenta battaglia. Finita la guerra, gli amici del Moretto vogliono ritrovarne il corpo e vengono a sapere da un testimone che, per non farsi catturare, si sarebbe lanciato da una scarpata. Serve perci\u00f2 uno scalatore, cos\u00ec chiedono aiuto a Rigoni e, grazie a lui, riescono a ritrovare, fra i diversi cadaveri di partigiani, anche quello del Moretto. Ai suoi funerali viene tutta la vallata.\nLa scure.\nRigoni si sveglia in un letto d'ospedale in Italia, dove viene ricoverato al ritorno dal fronte. Dalle finestre della stanza vede le sue amate montagne. Tutto il racconto si basa sulla descrizione dello stato d'animo devastato di chi ha combattuto in guerra e ha visto la morte in faccia; di chi, seppur sopravvissuto, continua a rivivere giorno dopo giorno, notte dopo notte, gli orrori della guerra: le urla, la fame, il freddo, le battaglie, i soldati morti, il Lager... e null'altro se non questo continua a vedere attorno s\u00e9, pure ora che \u00e8 tutto finito. Questa \u00e8 la vita per Rigoni al ritorno dal fronte. \u00c8 come svuotato, morto dentro. Persino le sue amate montagne non sono in grado di scuoterlo dai dolorosi ricordi. Fino a che un giorno, andando per i boschi, sente il colpo di una scure di un legnaiolo e per la prima volta dalla fine della guerra, Rigoni percepisce un suono per quello che era, senza confonderlo col rumore della guerra: quel suono apparteneva a una scure, e non a una mitragliatrice. E quel suono rappresentava il suo ritorno alla vita.\nRitorno sul Don.\nA distanza di trent'anni dalla fine del secondo conflitto mondiale, Rigoni decide di ritornare in Russia per rivivere, questa volta da civile, la sua dolorosa esperienza al fronte. Dopo essersi messo d'accordo con il direttore del \"Giorno\" per pubblicare il rendiconto del suo viaggio, parte con la moglie in treno. Questo viaggio gli riporta alla mente i precedenti due viaggi che lo portarono in Russia: il primo, iniziato la notte del 13 gennaio 1942, con lo scopo di pattugliare le retrovie russe; il secondo, iniziato nell'estate dello stesso anno e conclusosi con la famosa ritirata di Russia. A Kiev viene accolto dalla guida che gli propone i soliti luoghi turistici, ma Rigoni preferisce stare in mezzo alla gente per poter vedere la \"sua\" Russia, e si stupisce di trovarvi ordine, calma, pace e serenit\u00e0, tanto che per un attimo dimentica lo scopo del suo viaggio, almeno fino a che il suo sguardo non incontra un monumento ai soldati russi caduti nel 1943 per liberare la citt\u00e0. Il giorno dopo partono per Charkov, per poi da l\u00ec raggiungere il Don. Giunti in citt\u00e0, vengono accolti da un'interprete di nome Larissa, che li fa salire a bordo di un'auto, una Volga, d'ora in avanti loro unico mezzo di trasporto. Da qui in poi, tutto il viaggio \u00e8 un continuo rievocare dolorosi ricordi che i luoghi risvegliano in lui, ma sar\u00e0 soprattutto il villaggio di Valuichi a farlo sentire tra i suoi alpini. Qui viene ricevuto dal segretario del Soviet che, dopo aver confrontato la cartina della Russia acquistata in Italia con quella del luogo alla ricerca di Nikolajevka (dove ebbe luogo la disfatta), e dopo averne constatato la completa assenza sulle carte russe, lo indirizza verso due cittadine vicine: Nikitovka e Arnautovo. Rigoni allora parte in quelle direzioni, sicuro che sarebbe stato in grado di ritrovare da solo la strada per Nikolajevka. Infatti cos\u00ec fu, e raggiunto il luogo dove perse molti valorosi compagni e amici, si abbandona ai ricordi e piange quei morti che nessuna madre ha mai potuto vedere:\nVuole poi ritornare al suo caposaldo sul Don e quindi inizia un lungo viaggio che fa tappa a Rossosh, dove mangiano. Anche l\u00ec trova un monumento ai caduti russi, con la scritta \"Alla gloria eterna di coloro che sono morti per la liberazione e l'indipendenza del loro Paese\". Giunge finalmente sul fiume Don e nota sui dossi ancora la presenza dei segni delle trincee e delle postazioni. Ricorda ogni cosa, indica la posizione di ogni caposaldo, uno ad uno. Le due rive del fiume sono unite da un ponte di barche su cui ora si trova un vecchio intento a pescare. Rigoni vorrebbe rimanere l\u00ec assieme al pescatore, ma sa che deve proseguire il suo viaggio. Salito nuovamente in macchina, ripercorre per l'ultima volta i luoghi della ritirata. A notte fonda, dopo aver perso pi\u00f9 volte la strada, fanno ritorno all'albergo di Charkov. Per due giorni la moglie di Rigoni \u00e8 costretta a letto dalla febbre e lui ne approfitta per passeggiare per la citt\u00e0. In una vecchia bottega riesce a trovare un pacchetto di makorka, tabacco ucraino che era solito fumare nei Lager. Dopo questo lungo viaggio lui e la moglie raggiungono Kiev per poi prendere il treno e tornare a casa (seduto in treno Rigoni ricorda il viaggio che trent'anni prima fece coi superstiti per tornare a casa, e si accorge di come il paesaggio sia molto simile a quello di allora):"}
{"id": "1514831", "revid": "767487", "url": "https://it.wikipedia.org/wiki?curid=1514831", "title": "Chiamatemi Madame", "text": "Chiamatemi Madam (\"Call Me Madam\") \u00e8 una commedia musicale del 1953 diretta da Walter Lang, ispirata al celebre musical di Broadway \"Call Me Madam\" del 1950 di Howard Lindsay e Russel Crouse, con musiche di Irving Berlin.\nIl film \u00e8 stato presentato in concorso al 6\u00ba Festival di Cannes."}
{"id": "1514832", "revid": "107732961", "url": "https://it.wikipedia.org/wiki?curid=1514832", "title": "1 \u00b5m", "text": "1\u00a0\u00b5m (1000 nanometri o 1,0 \u00b5m) evoluzione del precedente processo a 1.5 \u00b5m \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nQuesto processo fu introdotto intorno al 1985 dalle principali industrie di semiconduttori come Intel e IBM.\nIl successore di questo processo utilizza una larghezza di canale di 800 nanometri."}
{"id": "1514834", "revid": "339392", "url": "https://it.wikipedia.org/wiki?curid=1514834", "title": "Sp3", "text": ""}
{"id": "1514836", "revid": "767487", "url": "https://it.wikipedia.org/wiki?curid=1514836", "title": "Maurizio Gradin", "text": "Dopo il liceo artistico, frequenta la Scuola di Illustrazione e Fumetto del Castello Sforzesco. Inizia a lavorare occupandosi di grafica e impaginazione, poi apre uno studio con l'amico Fabio Jacomelli nel 1993 ed inizia ad occuparsi di fumetto.\nNel 1995 entrano nel team di disegnatori di Legs Weaver della Sergio Bonelli Editore, dove esordiscono sul numero 8 con una storia scritta da Michele Medda e intitolata \"Il potere della mente\". I due lavorano in coppia fino al 2000 e ai disegni per Legs alternano due episodi per l'annuale Agenzia Alfa. Successivamente Gradin rimane sulle pagine di \"Legs Weaver\" e poi passa nella squadra di disegnatori di Nathan Never. Il suo primo lavoro per l'Agente Alfa appare sul \"Nathan Never Gigante\" numero 3 in coppia con Antonella Platano: la storia s'intitola \"L'ultimo viaggio del Nautilus\" ed \u00e8 scritto da Stefano Vietti. La sua prima storia sulla serie regolare \u00e8 \"Morte nello spazio\", uscita nel novembre 2006 sul numero 185 sempre con i testi di Vietti."}
{"id": "1514838", "revid": "1573940", "url": "https://it.wikipedia.org/wiki?curid=1514838", "title": "Gasteracantha", "text": "Gasteracantha \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"gast\u00e8r\", cio\u00e8 \"ventre, stomaco\", e ', \"\u00e0cantha\", cio\u00e8 \"spina, processo spinale\", a causa della pluralit\u00e0 e variet\u00e0 di spine di cui \u00e8 bordato l'opistosoma.\nDistribuzione.\nLe 70 specie oggi note di questo genere sono state reperite in Oceania, Asia sudorientale, Asia meridionale, Asia orientale, Africa, isole europee e America settentrionale.\nTassonomia.\nQuesto genere non \u00e8 sinonimo anteriore di \"Aetrocantha\" , \"Isoxya\" , n\u00e9 di \"Acrosomoides\", , a seguito di un lavoro di Benoit (1962a).\nInoltre non \u00e8 neanche sinonimo anteriore di \"Actinacantha\", , \"Macracantha\", , \"Augusta\", , \"Thelacantha\" , \"Afracantha\" , \"Austracantha\" , \"Hypsacantha\" , n\u00e9 di \"Togacantha\" a seguito di un lavoro dell'aracnologo Emerit del 1974, \"contra\" il precedente studio di Benoit (1962a).\n\u00c8 invece ritenuto sinonimo anteriore di \"Paurotylus\" (genere trasferito qui dalla famiglia Theridiidae da un lavoro di Levi &amp; Levi del 1962), a seguito di uno studio di Emerit (1982c) \"contra\" un precedente lavoro di Benoit (1964a), nel quale questo genere viene considerato sinonimo posteriore di Aetrocantha .\nInfine, \u00e8 ritenuto anche sinonimo anteriore di \"Bunocrania\" , a seguito di un lavoro di Levi (1996b).\nDal 2013 non sono stati esaminati esemplari di questo genere.\nA maggio 2014, si compone di 70 specie e 31 sottospecie:"}
{"id": "1514842", "revid": "107733046", "url": "https://it.wikipedia.org/wiki?curid=1514842", "title": "1.5 \u00b5m", "text": "1,5 \u00b5m (o 1500 nanometri) evoluzione del precedente processo a 3 \u00b5m \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nQuesto processo fu introdotto intorno al 1982 dalle principali industrie di semiconduttori come Intel e IBM.\nIl successore di questo processo utilizza una larghezza di canale di 1 \u00b5m."}
{"id": "1514846", "revid": "291201", "url": "https://it.wikipedia.org/wiki?curid=1514846", "title": "La Cerca di Erebor", "text": ""}
{"id": "1514847", "revid": "177966", "url": "https://it.wikipedia.org/wiki?curid=1514847", "title": "Dedizione di Verona", "text": ""}
{"id": "1514849", "revid": "107732947", "url": "https://it.wikipedia.org/wiki?curid=1514849", "title": "3 \u00b5m", "text": "3 \u00b5m (o 3000 nanometri) evoluzione del precedente processo a 10 \u00b5m \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nQuesto processo fu introdotto da Intel, la principale industria di semiconduttori, intorno al 1975.\nIl successore di questo processo utilizza una larghezza di canale di 1.5 \u00b5m."}
{"id": "1514854", "revid": "1305772", "url": "https://it.wikipedia.org/wiki?curid=1514854", "title": "Word Whiz", "text": "Word Whiz \u00e8 un videogioco educativo per MS-DOS, pubblicato e sviluppato da Apogee Software nel 1988. Scopo del gioco \u00e8 di insegnare il significato di svariati vocaboli in lingua inglese, associando la parola ad una corretta descrizione di essa. Diviso in tre volumi, di cui inizialmente il primo in versione shareware e altri due a pagamento, il titolo \u00e8 stato ora commercializzato come freeware nel dicembre del 2005, mentre il 20 marzo 2009 \u00e8 stato distribuito il suo codice sorgente sotto licenza GPL."}
{"id": "1514855", "revid": "173617", "url": "https://it.wikipedia.org/wiki?curid=1514855", "title": "Tesi di Lione", "text": "Le Tesi di Lione sono il documento politico, elaborato da Antonio Gramsci, e presentato, a nome della maggioranza dei delegati, al III Congresso del Partito Comunista d'Italia svoltosi clandestinamente a Lione dal 20 al 26 gennaio 1926. Vi parteciparono 70 delegati, con tutti i maggiori responsabili: Gramsci, Bordiga, Tasca, Grieco, Leonetti, Scoccimarro; vi era anche Serrati, che aveva lasciato da poco il Partito socialista di cui era stato a lungo dirigente di primo piano. Assisteva, a nome dell'Internazionale comunista, Jules Humbert-Droz.\nIl Congresso, con l'approvazione delle Tesi da parte della grande maggioranza dei delegati, segn\u00f2 la fine dell'egemonia politica, esercitata fino ad allora nel Partito, della corrente della sinistra comunista di Amadeo Bordiga.\nIl movimento operaio in Italia.\nGramsci inizi\u00f2 analizzando le vicende storiche del movimento operaio: con la I Internazionale si ebbe la separazione dagli elementi anarchici e il predominio del marxismo in seno al movimento operaio, cos\u00ec che la II Internazionale era formata unicamente da partiti che si richiamavano al marxismo. Un successivo processo di revisionismo \u00abfu favorito dallo sviluppo della fase imperialistica del capitalismo. Sono strettamente connessi con questo fenomeno i seguenti tre fatti: il venir meno nelle file del movimento operaio della critica dello Stato, parte essenziale della dottrina marxista, alla quale si sostituiscono le utopie democratiche; il formarsi di un'aristocrazia operaia; un nuovo spostamento di masse dalla piccola borghesia e dai contadini al proletariato, quindi una nuova diffusione tra il proletariato di correnti ideologiche di carattere nazionale, contrastanti col marxismo. Il processo di degenerazione della II Internazionale assunse cos\u00ec la forma di una lotta contro il marxismo che si svolgeva nell'interno del marxismo stesso. Esso culmin\u00f2 nello sfacelo provocato dalla guerra\u00bb.\nSolo il Partito bolscevico seppe mantenersi marxista: il leninismo, per Gramsci, \u00e8 \u00abil marxismo dell'epoca del capitalismo monopolista, delle guerre imperialiste e della rivoluzione proletaria\u00bb. \nNel movimento operaio italiano confluirono tendenze diverse, mazziniane, umanitarie, anarchiche, cos\u00ec che solo nel 1892 pot\u00e9 costituirsi un Partito socialista in cui vi furono due correnti dominanti: \u00abDa una parte vi era un gruppo di intellettuali che non rappresentavano pi\u00f9 della tendenza a una riforma democratica dello Stato: il loro marxismo non andava oltre il proposito di suscitare e organizzare le forze del proletariato per farle servire alla instaurazione della democrazia (Turati, Bissolati, ecc.). Dall'altra parte un gruppo pi\u00f9 direttamente collegato con il movimento proletario, rappresentante una tendenza operaia, ma sfornito di qualsiasi adeguata coscienza teorica (Lazzari). Fino al '900 il partito non si propose altri fini che di carattere democratico. Conquistata nel '900, la libert\u00e0 di organizzazione e iniziatasi una fase democratica, fu evidente la incapacit\u00e0 di tutti i gruppi che lo componevano a dargli una fisionomia di un partito marxista del proletariato. Gli elementi intellettuali si staccarono anzi sempre pi\u00f9 dalla classe operaia, n\u00e9 ebbe un risultato il tentativo, dovuto a un altro strato di intellettuali e piccoli borghesi, di costituire una sinistra marxista che prese forma nel sindacalismo\u00bb.\n\u00abCome reazione a questo tentativo trionf\u00f2 in seno al partito la frazione integralista, la quale fu la espressione, nel suo vuoto verbalismo conciliatorista, di una caratteristica fondamentale del movimento operaio italiano, che si spiega essa pure con la debolezza dell'industrialismo, e con la deficiente coscienza critica del proletariato. Il rivoluzionarismo degli anni precedenti la guerra mantenne intatta questa caratteristica, non riuscendo mai a superare i confini del generico popolarismo per giungere alla costruzione di un partito di classe operaia e alla applicazione del metodo della lotta di classe. Nel seno di questa corrente rivoluzionaria si incominci\u00f2, gi\u00e0 prima della guerra, a differenziare il gruppo di \"estrema sinistra\" il quale sosteneva le tesi del marxismo rivoluzionario, in modo saltuario per\u00f2 e senza riuscire ad esercitare sullo sviluppo del movimento operaio una influenza reale. In questo modo si spiega il carattere negativo ed equivoco che ebbe la opposizione del Partito socialista alla guerra e si spiega come il Partito socialista si trovasse, dopo la guerra, davanti ad una situazione rivoluzionaria immediata, senza avere n\u00e9 risolto, n\u00e9 posto nessuno dei problemi fondamentali che l'organizzazione politica del proletariato deve risolvere per attuare i suoi compiti: in prima linea il problema della \"scelta della classe\" e della forma organizzativa ad essa adeguata; poi il problema del programma del partito, quello della sua ideologia, e infine i problemi di strategia e di tattica la cui risoluzione porta a stringere attorno al proletariato le forze che gli sono naturalmente alleate nella lotta contro lo Stato e a guidarlo alla conquista del potere [...]\u00bb.\nLa struttura della societ\u00e0 italiana.\nEssendo il capitalismo l'elemento dominante della societ\u00e0 italiana, la sola forza rivoluzionaria \u00e8 la classe operaia e il modo in cui attuer\u00e0 la sua funzione rivoluzionaria dipende dal grado di sviluppo del capitalismo. A una possibilit\u00e0 di industrializzazione, limitata per la situazione geografica e per la mancanza di materie prime, che non riesce ad assorbire la maggioranza della popolazione, si oppone un'agricoltura che \u00e8 la base della economia italiana, nella quale vi \u00e8 \u00abuna forte differenziazione dei ceti rurali, con una prevalenza degli strati poveri, pi\u00f9 vicini alle condizioni del proletariato e pi\u00f9 facili a subire la sua influenza e ad accettarne la guida. Tra le classi industriali ed agrarie si pone una piccola borghesia urbana abbastanza estesa e che ha importanza assai grande. Essa consta in prevalenza di artigiani, professionisti e impiegati dello Stato. La debolezza intrinseca del capitalismo costringe la classe industriale ad adottare degli espedienti per garantirsi il controllo sopra tutta la economia del paese. Questi espedienti si riducono in sostanza a un sistema di compromessi economici tra una parte degli industriali e [... ] i grandi proprietari di terre. Non ha quindi luogo la tradizionale lotta economica tra industriali ed agrari, n\u00e9 ha luogo la rotazione di gruppi dirigenti che essa determina in altri paesi\u00bb.\nL'abbondanza di manodopera garantisce di per s\u00e9 il fabbisogno dell'industria: l'accordo fra industriali e gli agrari \u00absi basa sopra una solidariet\u00e0 di interessi tra alcuni gruppi privilegiati, ai danni degli interessi generali della produzione e della maggioranza di chi lavora [ ... ] i risultati di questa politica economica sono infatti il deficit del bilancio economico, l'arresto dello sviluppo economico di intiere regioni (Mezzogiorno, Isole), l'impedimento al sorgere e allo sviluppo di una economia maggiormente adatta alla struttura del paese e alle sue risorse [ ... ]\u00bb\n\u00abI rapporti tra industria e agricoltura, che sono essenziali per la vita economica di un paese e per la determinazione delle sovrastrutture politiche, hanno in Italia una base territoriale. Nel Settentrione sono accentrate in alcuni grandi centri la produzione e la popolazione agricola. In conseguenza di ci\u00f2, tutti i contrasti inerenti alla struttura sociale del paese contengono in s\u00e9 un elemento che tocca la unit\u00e0 dello Stato e la mette in pericolo. La soluzione del problema viene cercata dai gruppi dirigenti borghesi e agrari attraverso un compromesso [ ... ] Esso d\u00e0 alle popolazioni lavoratrici del Mezzogiorno una posizione analoga a quella delle popolazioni coloniali. La grande industria del Nord adempie verso di esse la funzione delle metropoli capitalistiche: i grandi proprietari di terre e la stessa media borghesia meridionale si pongono invece nella situazione delle categorie che nelle colonie si alleano alla metropoli per mantenere soggetta la massa del popolo che lavora. Lo sfruttamento economico e la oppressione politica si uniscono quindi per fare della popolazione lavoratrice del Mezzogiorno una forza continuamente mobilitata contro lo Stato\u00bb.\nIl proletariato italiano, secondo Gramsci, \u00e8 invece \u00abl'unico elemento che per la sua natura ha una funzione unificatrice e coordinatrice di tutta la societ\u00e0. Il suo programma di classe \u00e8 il solo programma \"unitario\", cio\u00e8 il solo la cui attuazione non porta ad approfondire i contrasti tra i diversi elementi della economia e della societ\u00e0 e non porta a spezzare l'unit\u00e0 dello Stato [ ... ] una conferma della tesi che le pi\u00f9 favorevoli condizioni per la rivoluzione proletaria non si hanno necessariamente sempre nei paesi dove il capitalismo e l'industrialismo sono giunti al pi\u00f9 alto grado del loro sviluppo, ma si possono invece aver l\u00e0 dove il tessuto del sistema capitalistico offre minori resistenze, per le sue debolezze di struttura, a un attacco della classe rivoluzionaria e dei suoi alleati\u00bb.\nLa politica delle classi dirigenti dell'Italia unita.\nLo scopo che le classi dirigenti italiane si proposero di raggiungere, dalle origini dello Stato unitario in poi, fu di tenere soggette le grandi masse della popolazione. La debolezza del capitalismo italiano costrinse le due parti di cui si compone la classe politica dirigente \u2013 intellettuali borghesi e capitalisti - a raggiungere una unit\u00e0 per compromessi, per quanto ogni forma di compromesso si traduca in un ostacolo allo sviluppo dell'economia del paese.\nNel primo periodo (1870-1890), \u00abi problemi che lo Stato si propone sono limitati; essi riguardano piuttosto la forma che la sostanza del dominio politico della borghesia; sovrasta a tutti il problema del pareggio, che \u00e8 un problema di pura conservazione. La coscienza della necessit\u00e0 di allargare la base delle classi che dirigono lo Stato si ha soltanto con gli inizi del \"trasformismo\". La maggiore debolezza dello Stato \u00e8 data in questo periodo dal fatto che al di fuori di esso il Vaticano raccoglie attorno a s\u00e9 un blocco reazionario e antistatale costruito dagli agrari e dalla grande massa dei contadini arretrati, controllati e diretti dai ricchi proprietari e dai preti. Il programma del Vaticano consta di due parti: esso vuole lottare contro lo Stato borghese unitario e \"liberale\" e in pari tempo si propone di costituire, con i contadini, un esercito di riserva contro l'avanzata del proletariato socialista, che sar\u00e0 provocata dallo sviluppo della industria. Lo Stato reagisce al sabotaggio che il Vaticano compie ai suoi danni e si ha tutta una legislazione di contenuto e di scopi anticlericali\u00bb.\nDal 1890 al 1900 si risolve il dissidio tra la borghesia intellettuale e gli industriali con l'avvento al potere di Crispi. \u00abLa borghesia cos\u00ec rafforzata risolve la questione dei suoi rapporti con l'estero (Triplice Alleanza) acquistando una sicurezza che le permette dei tentativi di piazzarsi nel campo della concorrenza internazionale per la conquista dei mercati coloniali. All'interno la dittatura borghese si instaura politicamente con una restrizione del diritto di voto che riduce il corpo elettorale a poco pi\u00f9 di un milione di elettori su 30 milioni di abitanti. Nel campo economico l'introduzione del protezionismo industriale-agrario corrisponde al proposito del capitalismo di acquistare il controllo di tutta la ricchezza nazionale\u00bb.\nCon l'alleanza tra industriali e agrari viene sottratta al Vaticano \u00abuna parte delle forze che esso aveva raccolto attorno a s\u00e9, soprattutto tra i proprietari di terre del Mezzogiorno, e le fa entrare nel quadro dello Stato borghese. Il Vaticano stesso avverte del resto la necessit\u00e0 di dare maggiore rilievo alla parte del suo programma reazionario che riguarda la resistenza al movimento operaio e prende posizione contro il socialismo con l'enciclica Rerum Novarum. Al pericolo che il Vaticano continua per\u00f2 a rappresentare per lo Stato le classi dirigenti reagiscono dandosi una organizzazione unitaria con un programma anticlericale, nella massoneria [ ... ]\u00bb.\n\u00abL'instaurazione della dittatura industriale-agraria pone nei suoi termini reali il problema della rivoluzione determinando i fattori storici di essa. Sorge nel Nord un proletariato industriale e agricolo, mentre nel Sud la popolazione agricola, sottoposta a un sistema di sfruttamento \"coloniale\", deve essere tenuta soggetta con una compressione politica sempre pi\u00f9 forte. I termini della \"questione meridionale\" vengono posti, in questo periodo, in modo netto. E spontaneamente [ ... ] si verifica in questo periodo per la prima volta il confluire dei tentativi insurrezionali del proletariato settentrionale, con una rivolta di contadini meridionali (fasci siciliani)\u00bb.\nRepresse le rivolte contro lo Stato, la classe dirigente adott\u00f2 \u00abi metodi esteriori della democrazia e quelli della corruzione politica verso la parte pi\u00f9 avanzata della popolazione lavoratrice (aristocrazia operaia) per renderla complice della dittatura reazionaria che essa continua ad esercitare, e impedirle di diventare il centro insurrezionale popolare contro lo Stato (giolittismo). Si ha per\u00f2, tra il 1900 e il 1910, una fase di concentrazione industriale ed agraria. Il proletariato agricolo cresce del 50 per cento a danno delle categorie degli obbligati, mezzadri e fittavoli. Di qui una ondata di movimenti agricoli, e un nuovo orientamento dei contadini che costringe lo stesso Vaticano a reagire con la fondazione dell'Azione Cattolica e con un movimento \"sociale\" che giunge, nelle sue forme estreme, fino ad assumere le parvenze di una riforma religiosa (modernismo). A questa reazione del Vaticano per non lasciarsi sfuggire le masse corrisponde l'accordo dei cattolici con le forze dirigenti per dare allo Stato una base pi\u00f9 sicura (abolizione del \"Non expedit\", Patto Gentiloni) [ ... ]\u00bb.\nNel dopoguerra, \u00abil proletariato raggiunge il pi\u00f9 alto grado di organizzazione e ad esso corrisponde il massimo di disgregazione delle classi dirigenti dello Stato [ ... ] e come sempre, l'avanzata degli operai dell'industria e dell'agricoltura si accompagna a una agitazione profonda delle masse dei contadini [ ... ] i grandi scioperi e la occupazione delle fabbriche si svolgono contemporaneamente alla occupazione delle terre. La resistenza delle forze reazionarie si esercita ancora secondo la direzione tradizionale. Il Vaticano consente che accanto all'Azione Cattolica si formi un vero e proprio partito, il quale si propone di inserire le masse contadine entro il quadro dello Stato borghese apparentemente accontentando le loro aspirazioni di redenzione economica e di democrazia politica. Le classi dirigenti a loro volta attuano in grande stile il piano di corruzione e di disgregazione interna del movimento operaio, facendo apparire ai capi opportunisti la possibilit\u00e0 che una aristocrazia operaia collabori al governo in un tentativo di soluzione \"riformista\" del problema dello Stato (governo di sinistra)\u00bb.\nL'ipotesi di una soluzione riformista del problema dello Stato \u00abprovoca inevitabilmente la disgregazione della compagine statale e sociale, la quale non resiste all'urto dei numerosi gruppi in cui le stesse classi dirigenti e le classi intermedie si polverizzano. Ogni gruppo ha esigenze di protezione economica e di autonomia politica sue proprie e [ ... ] il governo viene reso impossibile e la crisi del potere \u00e8 continuamente aperta. La sconfitta del proletariato rivoluzionario \u00e8 dovuta, in questo periodo decisivo, alle deficienze politiche, organizzative, tattiche e strategiche del partito dei lavoratori. In conseguenza di queste deficienze il proletariato non riesce a mettersi a capo della insurrezione della grande maggioranza della popolazione e a farla sboccare nella creazione di uno Stato operaio; esso stesso subisce invece l'influenza di altre classi sociali che ne paralizzano l'azione. La vittoria del fascismo nel 1922 deve essere considerata quindi non come una vittoria riportata sulla rivoluzione, ma come la conseguenza della sconfitta toccata alle forze rivoluzionarie per loro intrinseco difetto\u00bb.\nIl fascismo.\nNel quadro della tradizionale politica di contenimento delle forze progressiste rientra il fascismo, favorito per questo dai gruppi dirigenti, in particolare dagli agrari, che temono la pressione delle plebi rurali. La base sociale del fascismo \u00e8 la piccola borghesia urbana e la nuova borghesia agraria formatasi dallo sviluppo del capitalismo agrario nella Val Padana. Il fascismo tuttavia concepisce un piano di conquista dello Stato in contrapposizione ai vecchi ceti dirigenti.\n\u00abAssurdo parlare di rivoluzione. Le nuove energie che si raccolgono attorno al fascismo traggono per\u00f2 dalla loro origine una omogeneit\u00e0 e una comune mentalit\u00e0 di \"capitalismo nascente\" [ ... ] il fascismo modifica il programma di conservazione e di reazione che ha sempre dominato la politica italiana soltanto per un diverso modo di concepire il processo di unificazione delle forze reazionarie. Alla tattica degli accordi e dei compromessi esso sostituisce il proposito di realizzare una unit\u00e0 organica di tutte le forze della borghesia in un solo organismo politico sotto il controllo di un'unica centrale che dovrebbe dirigere insieme il partito, il governo e lo Stato. Questo proposito corrisponde alla volont\u00e0 di resistere a fondo ad ogni attacco rivoluzionario, il che permette al fascismo di raccogliere le adesioni della parte pi\u00f9 decisamente reazionaria della borghesia industriale e degli agrari [ ... ]\u00bb. Restano fuori del fascismo i giolittiani, espressione di una parte della borghesia industriale, i liberisti nittiani - di questi ultimi il fascismo attua per\u00f2 il programma plutocratico - appoggiati dall'influente \u00abCorriere della Sera\u00bb e la massoneria, centro di organizzazione di tutte le tradizionali forze di sostegno dello Stato. Occorre, secondo Gramsci, utilizzare questa frattura del blocco delle forze conservatrici per favorire l'affermazione del proletariato come terzo e decisivo fattore della lotta politica.\n\u00abNel campo economico il fascismo agisce come strumento di una oligarchia industriale e agraria per accentrare nelle mani del capitalismo il controllo di tutte le ricchezze del paese. Ci\u00f2 non pu\u00f2 fare a meno di provocare un malcontento nella piccola borghesia la quale, con l'avvento del fascismo, credeva giunta l'era del suo dominio. Tutta una serie di misure viene adottata dal fascismo per favorire una nuova concentrazione industriale (abolizione della imposta di successione, politica finanziaria e fiscale, inasprimento del protezionismo), e ad esse corrispondono altre misure a favore degli agrari e contro i piccoli e medi coltivatori (imposte, dazio sul grano, \"battaglia del grano\")\u00bb.\nIl fascismo persegue la politica di spoliazione delle classi lavoratrici e medie a favore della plutocrazia, come dimostra il progetto di legalizzare il regime delle azioni privilegiate \u2013 pochi finanzieri dispongono del risparmio della piccola e media borghesia \u2013 la soppressione delle due grandi banche meridionali che assorbono i risparmi del Mezzogiorno e le rimesse degli emigranti, il rialzo del corso della moneta, il pagamento dei debiti di guerra.\n\u00abCoronamento di tutta la propaganda ideologica, dell'azione politica ed economica del fascismo, \u00e8 la tendenza di esso all'\"imperialismo\". Questa tendenza \u00e8 la espressione del bisogno sentito dalle classi dirigenti industriali-agrarie italiane di trovare fuori del campo nazionale gli elementi per la risoluzione della crisi della societ\u00e0 italiana. Sono in essa i germi di una guerra che verr\u00e0 combattuta, in apparenza, per l'espansione italiana ma nella quale in realt\u00e0 l'Italia fascista sar\u00e0 uno strumento nelle mani di uno dei gruppi imperialisti che si contendono il dominio del mondo\u00bb.\nLe prospettive rivoluzionarie e i compiti del Partito.\nLe forze potenzialmente rivoluzionarie sono il proletariato operaio e agricolo e, in subordine, i contadini. \u00c8 necessario che il proletariato riacquisti \u00abper lo svolgimento della situazione oggettiva e attraverso una serie di lotte particolari e immediate\u00bb, un alto grado di organizzazione e di combattivit\u00e0. L'alleanza tra i contadini meridionali e gli operai, secondo Gramsci, \u00e8 il risultato di un processo storico nazionale, mentre molto pi\u00f9 lenta si prospetta la possibilit\u00e0 di un'alleanza con i contadini del Nord. Molteplici sono gli ostacoli: esiste \u00abuna catena di forze reazionarie, la quale partendo dal fascismo comprende i gruppi antifascisti che non hanno grandi basi di massa (liberali), quelli che hanno una base nei contadini e nella piccola borghesia (democratici, combattenti, popolari, repubblicani), e in parte anche negli operai (partito riformista), e quelli che avendo una base proletaria tendono a mantenere le masse operaie in una condizione di passivit\u00e0 e far loro seguire la politica di altre classi (partito massimalista) [ ... ] anche il gruppo che dirige la Confederazione del lavoro deve essere considerato a questa stregua, cio\u00e8 come il veicolo di una influenza disgregatrice di altre classi sopra i lavoratori\u00bb.\nPer adempiere i compiti che lo attende, il Partito comunista deve costruirsi come partito \"bolscevico\", curando la sua unit\u00e0 ideologica, ossia la dottrina del marxismo e del leninismo, \u00abinteso quest'ultimo come la dottrina marxista adeguata ai problemi del periodo dell'imperialismo e dell'inizio della rivoluzione proletaria\u00bb a cui tutti i membri del partito devono essere istruiti. Occorre combattere le deviazioni di destra, che consiste, nel momento storico presente, nell'astenersi dalla lotta politica immediata per \u00abpermettere alla borghesia di servirsi del proletariato come massa di manovra elettorale contro il fascismo [ ... ] espressione di un profondo pessimismo circa le capacit\u00e0 rivoluzionarie della classe lavoratrice\u00bb. Occorre altres\u00ec interpretare correttamente la natura e la funzione storica della socialdemocrazia che \u00abdeve essere considerata non come un'ala destra del movimento operaio, ma come un'ala sinistra della borghesia e come tale deve essere smascherata davanti alle masse\u00bb.\nLa critica della sinistra bordighiana.\nLa deviazione di sinistra dalla ideologia marxista e leninista \u00e8 rappresentata dalla corrente di Bordiga, formatasi nel periodo della crisi attraversata dal Partito socialista italiano dal dopoguerra al Congresso di Livorno. L'origine di questa tendenza sta nel fatto che, \u00abessendo la classe operaia una minoranza nella popolazione lavoratrice italiana, \u00e8 continuo il pericolo che il suo partito sia corrotto da infiltrazioni di altre classi, e in particolare della piccola borghesia\u00bb.\nBordiga definisce il partito, \u00absottovalutando il suo contenuto sociale, come un \"organo\" della classe operaia, che si costituisce per sintesi di elementi eterogenei. Il partito deve invece essere definito mettendo in rilievo anzitutto il fatto che esso \u00e8 una \"parte\" della classe operaia. L'errore nella definizione del partito porta a impostare in modo errato i problemi organizzativi e i problemi di tattica\u00bb.\nL'errore strategico consiste nel considerare funzione del partito non \u00abquella di guidare in ogni momento la classe sforzandosi di restare in contatto con essa attraverso qualsiasi mutamento di situazione oggettiva, ma di elaborare dei quadri preparati a guidare la massa quando lo svolgimento delle situazioni l'avr\u00e0 portata al partito, facendole accettare le posizioni programmatiche e di principio da esso fissate [ ... ] per quanto riguarda la tattica, l'estrema sinistra sostiene che essa non deve venire determinata in relazione con le situazioni oggettive e con la posizione delle masse, in modo che essa aderisca sempre alla realt\u00e0 e fornisca un continuo contatto con gli strati pi\u00f9 vasti della popolazione lavoratrice, ma deve essere determinata in base a preoccupazioni formalistiche\u00bb.\nL'estremismo della sinistra comunista crede di evitare le deviazioni dai principi della politica comunista ponendo alla tattica \u00ablimiti rigidi e formali di carattere esteriore (nel campo organizzativo: \"adesione individuale\", cio\u00e8 rifiuto delle \"fusioni\", le quali possono invece essere sempre, in condizioni determinate, efficacissimo mezzo di estensione della influenza del partito; nel campo politico: travisamento dei termini del problema della conquista della maggioranza, fronte unico sindacale e non politico, nessuna diversit\u00e0 nel modo di lottare contro la democrazia a seconda del grado di adesione delle masse a formazioni democratiche contro-rivoluzionarie e della imminenza e gravit\u00e0 di un pericolo reazionario, rifiuto della parola d'ordine del governo operaio e contadino)\u00bb.\nCon queste \u00abpreoccupazioni formalistiche e settarie\u00bb si spezza l'unit\u00e0 e la completezza di visione propria del metodo dialettico dell'indagine politica: \u00abl'attivit\u00e0 del partito e le sue parole d'ordine perdono efficacia e valore rimanendo attivit\u00e0 e parole di semplice propaganda. \u00c8 inevitabile, come conseguenza di queste posizioni, la passivit\u00e0 politica del partito. Di essa l'\"astensionismo\" fu nel passato un aspetto. Ci\u00f2 permette di avvicinare l'estremismo di sinistra al massimalismo e alle deviazioni di destra. Esso \u00e8 inoltre, come la tendenza di destra, espressione di uno scetticismo sulla possibilit\u00e0 che la massa operaia organizzi dal suo seno un partito di classe il quale sia capace di guidare la grande massa sforzandosi di tenerla in ogni momento collegata a s\u00e9\u00bb."}
{"id": "1514856", "revid": "107732936", "url": "https://it.wikipedia.org/wiki?curid=1514856", "title": "10 \u00b5m", "text": "10 \u00b5m (o 10000 nanometri) \u00e8 un processo produttivo della tecnologia dei semiconduttori con cui vengono prodotti i circuiti integrati a larghissima scala di integrazione (VLSI).\nQuesta tecnologia fu raggiunta da Intel, la principale industria di semiconduttori, negli anni 1971-1972.\nIl successore di questo processo utilizza una larghezza di canale di 3 \u00b5m."}
{"id": "1514858", "revid": "1318658", "url": "https://it.wikipedia.org/wiki?curid=1514858", "title": "Silverio Blasi", "text": "Biografia.\nDopo essersi diplomato all'Accademia Nazionale d'Arte Drammatica cominci\u00f2 la sua carriera come attore, nel primo dopoguerra, con Guido Salvini e Tatiana Pavlova. Nel 1945 con Mario Landi e Goliarda Sapienza fond\u00f2 a Roma la compagnia sperimentale T.45 e, in seguito, la Compagnia del piccolo teatro d\u2019Arte, con l'intento di portare in scena i lavori di autori proibiti dalla censura fascista. Nel 1948, con la compagnia di Anton Giulio Bragaglia, era al Teatro Ridotto di Venezia, poi con Giorgio Strehler al Piccolo Teatro di Milano.\nNella neonata televisione italiana cur\u00f2 prima la regia delle opere teatrali, poi si dedic\u00f2 alle regie di opere televisive, diventando uno dei \"padri\" dei primi grandi sceneggiati televisivi a puntate, allora chiamati \"romanzi sceneggiati\", tra i quali \"Il romanzo di un giovane povero\" e \"Piccolo mondo antico\".\nSuccessivamente, ancora in televisione, diresse molti altri sceneggiati di grande successo, tra i quali \"Vita di Michelangelo\" e \"Caravaggio\", entrambi con Gian Maria Volont\u00e9. Dal 1971 altern\u00f2 la sua carriera di regista con quella di attore, interpretando parti di contorno in particolare nei film diretti da Francesco Rosi, tra i quali \"Lucky Luciano\".\nDagli anni settanta cominci\u00f2 anche una proficua collaborazione sulle scene teatrali con la Compagnia Stabile del Teatro Ghione."}
{"id": "1514863", "revid": "1652635", "url": "https://it.wikipedia.org/wiki?curid=1514863", "title": "Sistema distribuito", "text": "La locuzione sistema distribuito, in informatica, indica genericamente una tipologia di sistema informatico costituito da un insieme di processi interconnessi tra loro in cui le comunicazioni avvengono solo esclusivamente tramite lo scambio di opportuni messaggi. Ogni nodo del sistema esegue un insieme di componenti che comunicano tra di loro utilizzando uno strato software detto middleware che permette all'utente di percepire il sistema come un'unica entit\u00e0. Con il termine processo si indica, in genere, una qualsiasi entit\u00e0 capace di comunicare con un qualsiasi altro processo e di eseguire un algoritmo distribuito. A differenza di un algoritmo tradizionale \u00e8 necessario includere nella definizione di algoritmo distribuito anche i messaggi che vengono scambiati tra i vari processi, poich\u00e9 anch'essi sono essenziali nell'esecuzione e nella terminazione dell'algoritmo. I sistemi distribuiti nascono da esigenze sia di tipo economico che tecnologico.\nDescrizione.\nDefinizione.\nEsistono pi\u00f9 definizioni (pi\u00f9 o meno equivalenti fra loro) di un sistema distribuito, fra cui:\nCaratteristiche.\nTra le caratteristiche di un sistema distribuito possiamo citare:\nRequisiti non funzionali.\nLa realizzazione di un sistema distribuito comporta la necessit\u00e0 di considerare altri aspetti, oltre a quelli sopra descritti, che non sono propriamente legati alle specifiche del sistema ma vengono utilizzati come linee guida per la progettazione e la manutenzione dei sistemi distribuiti. Tali aspetti sono i requisiti non funzionali che un sistema distribuito deve soddisfare:\nEsempi.\nUn'altra applicazione tipica dei sistemi distribuiti sono i sistemi di elaborazione distribuiti (computer cluster) a livello locale o geografico (ad es. per il calcolo distribuito) all'interno di un sistema informatico e connessi tra loro tramite rete locale o geografica. Un altro esempio di sistema distribuito \u00e8 la rete Internet stessa, che si estende a livello mondiale comprendendo risorse fisicamente molto distanti tra loro, in cui processi con funzioni diverse e connessi da reti di vario tipo si scambiano messaggi informativi basati su disparati protocolli di comunicazione.\nEsigenze economiche.\nEsigenze aziendali.\nL'economia di mercato \u00e8 costituita da numerose e frequenti acquisizioni, integrazioni, fusioni aziendali e downsizing. La necessit\u00e0 delle aziende \u00e8 quella di poter effettuare queste operazioni in maniera rapida ed efficiente integrando , per esempio in una fusione aziendale, diversi sistemi in un unico sistema in grado di gestire entrambi i sistemi delle due aziende o, nel caso del downsizing, mantenere un certo livello di integrazione con il resto delle aziende del gruppo in una sorta di federazione di sistemi che complica la gestione prevedendo, ad esempio, diversi livelli di accesso al sistema: all'interno dell'azienda, all'interno della federazione e dall'esterno.\nEsigenze di mercato.\nOltre alle necessit\u00e0 aziendali, i sistemi distribuiti permettono di velocizzare il processo di creazione e messa sul mercato di un prodotto. Il mercato infatti ha la necessit\u00e0 di ridurre quanto pi\u00f9 possibile il Time To Market (tempo per arrivare al prodotto finale) passando per le varie fasi quali ideazione, progettazione e realizzazione. Durante la fase di realizzazione \u00e8 possibile che una funzionalit\u00e0 possa essere implementata utilizzando componenti \"off the shelf\" ( componenti preesistenti) che hanno per\u00f2 differenze sia hardware che software. I sistemi distribuiti permettono di integrare componenti off the shelf facendoli cooperare nonostante le differenze implementative.\nEsigenze di rete.\nLa diffusione di internet ha fatto s\u00ec che diversi servizi potessero essere accessibili da una grande platea di utenti attraverso la rete. Un servizio quindi pu\u00f2 avere dei picchi di carico (pi\u00f9 utenti richiedono contemporaneamente l'accesso a tale servizio) a seguito magari di una pubblicit\u00e0 positiva. Se il servizio viene offerto utilizzando un sistema centralizzato ci sarebbe bisogno di una grande capacit\u00e0 di calcolo per gestire la grande quantit\u00e0 di richieste; i sistemi distribuiti permettono di distribuire il carico di lavoro su pi\u00f9 calcolatori cos\u00ec da rendere il servizio scalabile al crescere della rete.\nEsigenze tecnologiche.\nL'evoluzione dell'informatica si \u00e8 sempre basata sullo sviluppo delle tecnologie hardware. Ogni anno vi \u00e8 un aumento delle prestazioni che una macchina pu\u00f2 offrire. Alcuni leggi empiriche descrivono questo fenomeno applicandolo sia all'evoluzione delle componenti fisiche (legge di Moore) che alla crescita del valore di una rete secondo le leggi di Sarnoff, Metcalfe e Reed. Questo sviluppo ha portato alla creazione di metodi per lo sviluppo di sistemi software complessi in grado di utilizzare al meglio queste componenti sempre pi\u00f9 evolute.\nProgrammazione concorrente.\nSi pu\u00f2 ridurre il concetto di sistema distribuito a quello di programmazione concorrente che permette di dividere il carico di lavoro di una singola macchina su tutti i core che mette a disposizione. Si pensi infatti che la maggior parte dei programmi, nonostante l'hardware migliori, non viene eseguito in minor tempo perch\u00e9 non sono stati scritti in modo da adattarsi al miglioramento dei processori.\nIntegrazione.\nQuando si prende in considerazione un sistema questo \u00e8 costituito da diverse componenti le quali hanno caratteristiche e prestazioni differenti (sistema eterogeneo); quando si vogliono aumentare le prestazioni di un sistema \u00e8 pi\u00f9 conveniente integrare nuove componenti (con prestazioni pi\u00f9 alte) piuttosto che aggiornare o rifare il sistema daccapo. Un sistema distribuito permette di avere componenti diverse sia dal punto di vista hardware che software. Per integrare diversi sistemi \u00e8 stato introdotto lo standard RM-ODP per risolvere i problemi di comunicazione; tale modello punta ad astrarre e standardizzare il concetto di portabilit\u00e0 e di trasparenza all'interno di un sistema distribuito inglobando ed estendendo il modello ISO/OSI, utilizzando quest'ultimo come modalit\u00e0 per la comunicazione tra componenti eterogenee."}
{"id": "1514865", "revid": "1568601", "url": "https://it.wikipedia.org/wiki?curid=1514865", "title": "Monte Elto", "text": "Il monte Elto \u00e8 una montagna delle Prealpi bergamasche, alta s.l.m..\nToponimo.\nSecondo alcune interpretazioni il nome Elto deriverebbe dal termine veneto \"Elt\" e significherebbe alto.\nDescrizione.\nIl monte Elto \u00e8 situato sul versante occidentale della media val Camonica, a nord della Concarena e di fronte al gruppo dell'Adamello. Il suo territorio e di pertinenza dei comuni di Sellero e Capo di Ponte.\nIl versante meridionale \u00e8 lambito dal torrente Clegna, quello settentrionale dal torrente Allione. Il torrente Re di Sellero fluisce sul lato orientale. Tutti i questi corsi d'acqua sono affluenti dell'Oglio.\nAnticamente dalle miniere che l\u00ec venivano \"coltivate\" si estraeva ferro. Tra queste si ricordano le miniere di Carona utilizzate ancora nella prima met\u00e0 del XX secolo.\nLa montagna presenta versanti con pendenze abbastanza uniformi, si possono distinguere tre piccole punte (presenti tra l'altro nello stemma del comune di Sellero).\nIl monte \u00e8 percorso fin quasi sulla cima da una strada cementata.\nPresenta molti piccoli abitati formati dall'agglomerato di qualche baita, le principali sono: \n\u00c8 quasi interamente ricoperto di boschi anche se l'incendio del 1997 aveva intaccato ampiamente questo patrimonio.."}
{"id": "1514868", "revid": "307923", "url": "https://it.wikipedia.org/wiki?curid=1514868", "title": "Mario Atzori", "text": "Biografia.\nDopo aver studiato all'Istituto Europeo di Design ed essersi diplomato in grafica pubblicitaria, ha lavorato per alcune agenzie pubblicitarie e ne ha aperta una di sua propriet\u00e0. Parallelamente ha mosso i primi passi nel settore fumettistico sulla rivista \"Alfa-Omega\".\nNel 1995 \u00e8 diventato il copertinista della serie \"Legs Weaver\" edita dalla Sergio Bonelli Editore, rimanendolo fino alla sua chiusura nel 2004. Aveva gi\u00e0 esordito come fumettista nel luglio 1997 sul n. 74 di \"Nathan Never\" con la storia \"L'orbita spezzata\", scritta da Antonio Serra. Per \"Legs\" ha disegnato anche il n. 103 (\"Inferno di cristallo\", giugno 2004, con testi di Alberto Ostini) e il n. 110, in coppia con Maurizio Gradin (\"Il taccuino rosso\", gennaio 2005, con testi di Stefano Piani). Il disegnatore sardo \u00e8 tornato su \"Nathan Never\" disegnando \"L'alleanza\", storia scritta da Alberto Ostini e pubblicata sul n. 194 nel giugno 2007.\nAdesso disegna \"Tex\"."}
{"id": "1514869", "revid": "1543377", "url": "https://it.wikipedia.org/wiki?curid=1514869", "title": "VIRTIS", "text": "VIRTIS \u00e8 uno spettrometro ad immagine realizzato e utilizzato in ambito spaziale, che combina tre canali di osservazione in un unico strumento.\nVIRTIS \u00e8 l'acronimo di \"Visible InfraRed and Thermal Imaging Spectrometer\" (spettrometro ad immagine visibile, infrarosso e termico). \u00c8 uno strumento di telerilevamento a sensore passivo operante nell'intervallo spettrale complessivo 0,24-5,1\u00a0\u00b5m, e con capacit\u00e0 di imaging. Il suo compito \u00e8 acquisire dati che consentano di dedurre per via indiretta la composizione chimica degli oggetti esplorati e la loro emissione termica, e monitorarne l'evoluzione nel tempo.\nDescrizione.\nVIRTIS \u00e8 stato sviluppato da Angioletta Coradini (INAF-IFSI, Roma \u2013 \"principal investigator\" dello strumento) per la missione ESA Rosetta. VIRTIS \u00e8 stato costruito in Italia, grazie ad un finanziamento dell'ASI, da Galileo Avionica (oggi Selex ES) del gruppo Finmeccanica.\nSi compone di due sottosistemi ottici: il canale \"Mapper\" o VIRTIS-M e il canale ad alta risoluzione spettrale o VIRTIS-H (\"High Resolution Subsystem\"). VIRTIS-M \u00e8 uno spettrometro ad immagine a media risoluzione spettrale ed opera sia nell'intervallo spettrale ultravioletto-visuale tra 0.24 e 1.04\u00a0\u00b5m che infrarosso tra 1.0 e 5.1\u00a0\u00b5m, mentre VIRTIS-H \u00e8 uno spettrometro puntuale (ossia senza capacit\u00e0 di imaging) operante nell'intervallo spettrale infrarosso tra 2.0 e 5.0\u00a0\u00b5m.\nIl sottosistema -M \u00e8 stato interamente costruito in Italia, mentre il sottosistema -H \u00e8 stato realizzato in Francia e la Main Electronics, cio\u00e8 il calcolatore che governa l'intero strumento, in Germania. Una copia di VIRTIS \u00e8 stata successivamente utilizzata per la missione ESA Venus Express, in cui i co-principal investigator dello strumento sono Giuseppe Piccioni (INAF-IASF, Roma) e Pierre Drossart (LESIA/Meudon). Anche la missione NASA Dawn, che ha come obiettivo gli asteroidi della fascia principale Vesta e Cerere, include uno spettrometro ad immagine molto simile a VIRTIS-M, denominato in questo caso VIR-MS e privo del canale ad alta risoluzione spettrale (principal investigator Angioletta Coradini, INAF-IFSI, Roma).\nVIRTIS \u00e8 l'unico strumento di telerilevamento che sta contemporaneamente funzionando su tre distinte missioni spaziali interplanetarie. Allo stato attuale VIRTIS a bordo della sonda Rosetta, dopo avere acquisito dati degli asteroidi 2867 \u0160teins, incontrato il 5 settembre 2008, e 21 Lutetia, incontrato il 10 luglio 2010, \u00e8 stato spento in attesa dell'arrivo all'obiettivo principale della missione, la cometa 67P/Churyumov-Gerasimenko, attorno a cui la sonda Rosetta entrer\u00e0 in orbita nel novembre 2014; VIRTIS su Venus Express conduce osservazioni sistematiche dell'atmosfera di Venere in orbita attorno al pianeta; e infine la variante VIR-MS \u00e8 a bordo della sonda Dawn, che ha raggiunto l'asteroide Vesta nel 2011 ed \u00e8 ora in viaggio verso l'asteroide Cerere.\nSu Venus Express tale dispositivo viene utilizzato per mappare l'atmosfera del pianeta Venere, con il fine di studiarne le dinamiche e la sua evoluzione temporale.\nSu Rosetta giocher\u00e0 un ruolo fondamentale quando la sonda raggiunger\u00e0 il suo obiettivo principale, la cometa 67P/Churyumov-Gerasimenko, poich\u00e9 avr\u00e0 il compito di mappare la superficie della cometa per individuare il sito migliore per l'atterraggio del lander Philae; ma ha acquisito anche dati degli oggetti con cui Rosetta ha avuto un incontro ravvicinato durante la fase decennale di trasferimento alla cometa: tre flyby della Terra, uno di Marte e due flyby di altrettanti asteroidi della fascia principale.\nVIRTIS-H ha invece il compito di analizzare nel dettaglio lo spettro infrarosso degli oggetti osservati al fine di ottenerne la composizione chimica.\nGli istituti pi\u00f9 importanti coinvolti l'esperimento VIRTIS sono l'INAF, per i dati provenienti da VIRTIS-M e VIR-MS, e gli istituti LESIA/Meudon e DLR di Berlino.\nI gruppi scientifici che contribuiranno all'analisi dati constano di scienziati provenienti da tutto il mondo.\nVIRTIS-VEX.\nVIRTIS-VEX \u00e8 il VIRTIS presente nella missione ESA Venus Express.\nVIRTIS-VEX ha svelato per la prima volta il vortice presente nel polo sud del pianeta. Si tratta di una struttura di enormi dimensioni, superiori a quelle dell'Europa, posizionata ad un'altezza compresa tra i 75 ed i 60\u00a0km di quota. L'acquisizione di una gran quantit\u00e0 di immagini nel corso dei 6 anni della missione che hanno permesso di osservare sia i cambiamenti nel breve periodo che la ciclicit\u00e0 di questi nel lungo periodo.\nLa superficie di Venere non pu\u00f2 essere vista mediante camere tradizionali in quanto rimane nascosta dalla fitta coltre di nubi e dalla densa atmosfera del pianeta. VIRTIS ha invece permesso di osservare nell\"'infrarosso\" la superficie mediante la debole radiazione che penetra nelle cosiddette finestre atmosferiche. Ci\u00f2 ha permesso di costruire, per la prima volta, una mappa termica globale della torrida superficie venusiana. Tramite questa mappa \u00e8 stato possibile identificare i siti dove si sono verificate delle eruzioni recenti."}
{"id": "1514873", "revid": "481666", "url": "https://it.wikipedia.org/wiki?curid=1514873", "title": "Ian Keith", "text": "Biografia.\nNato a Boston nel 1899, inizi\u00f2 la sua carriera nei teatri di Broadway intorno agli anni venti e debutt\u00f2 nel cinema nel 1924. I suoi primi ruoli di rilievo giunsero all'inizio degli anni trenta, quando venne scritturato per il ruolo di John Wilkes Booth ne \"Il cavaliere della libert\u00e0\" di David Wark Griffith, ed ottenne il suo primo ruolo da protagonista nel film western \"Il grande sentiero\" (1930), per la regia di Raoul Walsh. \nFu per\u00f2 sotto la direzione di Cecil B. DeMille che Ian Keith raggiunse l'apice del successo. Il grande regista lo scrittur\u00f2 infatti nel 1932 per \"Il segno della croce\". Lavor\u00f2 per DeMille in diversi film, interpretando sia ruoli positivi che personaggi negativi. Impegnato negli anni cinquanta anche sugli schermi televisivi, nel 1956 Keith fu nuovamente scritturato da DeMille, il quale gli affid\u00f2 il ruolo di Ramses I nel suo celebre \"I dieci comandamenti\", che - per l'attore - fu l'ultima apparizione sul grande schermo. \nMor\u00ec a New York nel 1960 per un infarto.\nVita privata.\nNel 1922 Ian Keith spos\u00f2 l'attrice Blanche Yurka, gi\u00e0 diva dell'opera poi passata ai teatri di Broadway e, quindi, al cinema. La loro unione fin\u00ec nel 1926. Un secondo matrimonio con l'attrice Ethel Clayton fu celebrato nel 1928 a Minneapolis. I due divorziarono nel gennaio 1931 per poi risposarsi nuovamente poco tempo dopo. Anche questa volta l'unione fin\u00ec in un divorzio: l'attore venne citato entrambe le volte per crudelt\u00e0 e perch\u00e9 era dedito all'alcol.\nNel 1932 Keith si rispos\u00f2 con l'attrice hollywoodiana Fern Andra. La legalit\u00e0 delle nozze venne messa in dubbio e la cerimonia venne ripetuta nel 1934, ma termin\u00f2 con il divorzio. In seguito si rispos\u00f2 con Hildegarde Pabst con cui rimase fino alla morte."}
{"id": "1514885", "revid": "767487", "url": "https://it.wikipedia.org/wiki?curid=1514885", "title": "Peter Meyer", "text": "Carriera.\nMeyer arriv\u00f2 a 20 anni nel Fortuna Dusseldorf, e per i primi due anni gioc\u00f2 nella squadra amatori. Debutt\u00f2 con la prima squadra in Regionalliga nella terza giornata del campionato 1961-1962 contro l'Alemannia Aachen e la settimana dopo segn\u00f2 la sua prima doppietta nella partita contro il Colonia. Anche grazie ai suoi gol nel 1966-1967 il Fortuna conquist\u00f2 la promozione in Bundesliga dove lui segn\u00f2 8 gol in 25 presenze che gli valsero un contratto con il Borussia M\u00f6nchengladbach.\nAl Borussia, nella prima stagione segn\u00f2 19 gol in 18 presenze che gli valsero anche la convocazione in Nazionale nella decisiva partita di qualificazione per il contro l'Albania. Nel gennaio 1970 annunci\u00f2 il suo ritiro, mentre i bianconeri si avviavano a conquistare il loro primo scudetto."}
{"id": "1514888", "revid": "124124813", "url": "https://it.wikipedia.org/wiki?curid=1514888", "title": "Lawrence Dobkin", "text": "Intraprese la propria carriera artistica quale attore di radiodrammi. Spesso accreditato come Larry Dobkin, fra i suoi primi ruoli per il cinema, da ricordare quello di Caleb nel film \"I dieci comandamenti\" (1956) di Cecil B. De Mille. \nIn seguito divenne sceneggiatore per alcuni programmi televisivi. Nel 1962 spos\u00f2 Joanna Barnes e nel 1970 si rispos\u00f2 con Anna Collings, dalla quale ebbe due figlie. \nMor\u00ec a New York nel 2002."}
{"id": "1514889", "revid": "1124164", "url": "https://it.wikipedia.org/wiki?curid=1514889", "title": "Vincenzo Angelo Orelli", "text": "Biografia.\nDal \"libro dei battezzati\" della parrocchia di Locarno lo storico Gilardoni risal\u00ec al certificato di nascita di un \"Francesco Saverio Angelico\" figlio del noto pittore Giuseppe Antonio Orelli, della famiglia degli Orelli pittori, e di Maria Gerolama de' Leoni, ma non seppe associarlo al pittore \"Vincenzo Angelo\", risulta per\u00f2 poco probabile che la coppia possa avere avuto un altro figlio nel medesimo anno essendo il 10 aprile la data di nascita.\nDalla registrazione delle nascite dei fratelli, alcune a Bergamo, altri a Locarno, si desume che il padre avesse una grande richiesta di commissioni, che obbligava la famiglia a spostarsi di continuo, del 1759 \u00e8 certificata la nascita l'ultima sorella nata a Bergamo, forse la residenza definitiva.\nFu avviato fin da piccolo allo studio delle arti pittoriche dal padre, nella bottega nel borgo cittadino di \"San Leonardo\", unitamente al fratello Baldassarre che di sei anni pi\u00f9 grande, era specializzato nella quadratura. \nSi rec\u00f2 poi alla Reale Scuola di Milano al fine di affinare le sue tecniche pittoriche, periodo seguito da un breve soggiorno a Roma nel 1773, dove ebbe modo di acquisire un suo personale bagaglio artistico, svincolandosi dalla pittura del padre. Fu proprio il genitore, ormai settantenne, a farlo ritornare a Bergamo nel 1775 al fine di affidargli la propria bottega, permettendogli cos\u00ec di intraprendere una brillante carriera artistica, e facendolo entrare nelle relazioni che contavano nella Bergamo bene..\nL'Orelli spos\u00f2 Maria Maddalena Vailanti, e nel 1787 nella chiesa di Sant'Alessandro in Colonna risulta battezzato il figlio Giuseppe Antonio Vincenzo Angelo Maria. \nAppassionato di cultura generale, cominci\u00f2 anche a frequentare gli ambienti intellettuali cittadini e a stringere amicizie con personaggi influenti dell'epoca, situazione che gli garant\u00ec un gran numero di commissioni, tanto da essere considerato, unitamente all'amico Paolo Vincenzo Bonomini, il principale artista bergamasco del tempo. Numerosi furono gli affreschi e i dipinti eseguiti per le ville dell'aristocrazia locale, ma grande richiamo anche ebbero le sue opere religiose eseguite nelle chiese della zona. Tuttavia, nonostante la sua notevole fama, il pittore non si spinse mai al di fuori dei confini della provincia di Bergamo, fatta accezione per un paio di dipinti eseguiti in terra bresciana. Non si conoscono lavori successivi al 1811, la sua morte viene registrata nella basilica alessandrina e causa le leggi napoleoniche vigenti, non vi \u00e8 nessun segno o lapide nel suo luogo di sepolture.\nLe opere e lo stile.\nEsponente del tardo Settecento lombardo, inizi\u00f2 la propria attivit\u00e0 come figurista nella bottega del padre, da cui acquis\u00ec la sua iniziale propensione per lo stile barocco. Con il genitore condivise numerose opere, tanto da rendere spesso impossibile l'assegnazione delle parti eseguite dall'uno o dall'altro. In seguito, il notevole ampliamento dei suoi orizzonti lo portarono a una svolta moderatamente classicista, favorita dall'esempio di numerosi pittori veneziani operanti in terra bergamasca, tra cui Giambattista Tiepolo e Francesco Capella. \nLa prima opera in ordine cronologico \u00e8 la \"Trinit\u00e0, la Vergine e anime purganti\", dipinta nel 1772 per l\"'Oratorio dei Morti\" di Cavernago, dove la firma dell'autore di solo ventun anni, \u00e8 visibile: \"Vincenzo Orelli Pinsit / A1772\". A questa seguirono numerose commesse in ambito religioso, tra cui si segnalano i cicli di affreschi eseguiti, nel 1780 per la chiesa chiesa di San Giorgio di Orio al Serio, nel 1787 per la chiesa parrocchiale di San Nazario e Celso di Urgnano, nel 1791 per la parrocchiale di San Giorgio martire di Treviolo, in cui raffigura \"storie della vita di San Pietro\" e nel 1811 \"La Trinit\u00e0 in gloria e i Santi Pietro e Paolo e la Fede\" per la parrocchiale di Bariano, ultima opera da lui eseguita.\nRappresentativi del suo stile sono gli affreschi presenti nella chiesa di Sant'Antonio abate a Berbenno, dove spicca anche una notevole \"Via Crucis\", e nelle frazioni di Zogno. Qui si trovano la \"Annunciazione\" (1785), situato nel Monastero di Santa Maria delle Terziarie Francescane, il dipinto di \"Santa Margherita da Corton\" (1805) nella chiesa di San Lorenzo, la \"Estasi di San Francesco\" nella chiesa di San Marco della frazione \"Miragolo\", e la\"Allegoria delle virt\u00f9\" (1793) nella chiesa di santa Maria Assunta della frazione \"Grumello de' Zanchi\". Altri dipinti sono sparsi nella provincia bergamasca, tra i quali meritano menzione quelli collocati a Bedulita (chiesa parrocchiale di San Michele), ad Almenno San Bartolomeo (Chiesa di San Bartolomeo (Tremozia)), a Ranzanico (chiesa di Santa Maria Assunta), Solza (chiesa parrocchiale di San Giorgio), Spirano (chiesa parrocchiale di San Gervasio e Protasio), a Cortenuova (chiesa parrocchiale di S. Maria Assunta e Ss. Irene ed Anatolia di S. Maria del Sasso), Alzano Lombardo, Fiorano al Serio, Gazzaniga, Martinengo, Oltre il Colle, Ponteranica.Ponte San Pietro, Serina, Sorisole, Tavernola Bergamasca, Ubiale Clanezzo, Villa d'Adda e Villa di Serio, e una sua firma sulla pala d'altare della chiesa di san Luigi a Clusone.\nNel capoluogo orobico invece si possono trovare sue opere nel monastero Matris Domini (il dipinto \"Sacro cuore\"), nel museo diocesano e nel palazzo vescovile, nel duomo, nella biblioteca civica, e nelle chiese di San Rocco, di Santa Grata, di San Bernardino. Numerose sono anche le opere iconografiche appartenenti a collezioni private, tra cui spicca la \"Arianna abbandonata\", custodita nel Palazzo Locatelli (ex Palazzo Crespi), dipinto di elevata espressivit\u00e0, eleganza e luminosit\u00e0. Gli unici dipinti situati fuori dalla provincia bergamasca si trovano nella chiesa parrocchiale di Erbanno, in provincia di Brescia, e nella parrocchiale di Varmo (Udine), dove si trova il ciclo de \"I sette dolori della Vergine\", commissionato da una chiesa della provincia bergamasca e successivamente trasferito in terra friulana. Infine non va dimenticata l'esecuzione dell'illustrazione del \"Codex Diplomaticus\" di Mario Lupo, avvenuta nel 1784."}
{"id": "1514892", "revid": "547034", "url": "https://it.wikipedia.org/wiki?curid=1514892", "title": "Baia Sprie", "text": "Baia Sprie (in ungherese \"Fels\u0151b\u00e1nya\", in tedesco \"Mittelstadt\") \u00e8 una citt\u00e0 della Romania di 16.423 abitanti, ubicata nel distretto di Maramure\u0219, nella regione storica della Transilvania. \nFanno parte dell'area amministrativa anche le localit\u00e0 di Chiuzbaia, Satu Nou de Sus e T\u0103u\u021bii de Sus.\nStoria.\nBaia Sprie viene citata per la prima volta, con il nome \"Civitas in medio monte\", in un documento del 1329.\nLa citt\u00e0 \u00e8 sempre stata un importante centro minerario, con l'estrazione di oro e di argento che \u00e8 documentata fin dal 1411, epoca in cui i Sassoni di Transilvania colonizzarono l'intera regione. La prima relazione su una ricerca scientifica sulle risorse minerarie di Baia Sprie venne pubblicata nel 1774. Attualmente, nel processo di ristrutturazione e ridimensionamento delle attivit\u00e0 estrattive della Romania, l'attivit\u00e0 mineraria della citt\u00e0 \u00e8 praticamente ferma.\nIl giacimento.\nIl giacimento di Baia Mare \u00e8 un giacimento polimetallico costituito in linea di massima da due filoni determinati da intrusioni vulcaniche di piroclastiti in una struttura preesistente costituita da rocce sedimentarie del Terziario di origine marina, soggette in periodi successivi a fratturazioni e movimenti di tipo tettonico.\nIl cosiddetto \"Filone principale\" ha direzione est-ovest, \u00e8 lungo circa 2.200 m. con una larghezza media di circa 1.000 m. ed una potenza variabile tra 6 e 20 m., con ramificazioni di filoni secondari. Il cosiddetto \"Filone nuovo\" appare pi\u00f9 regolare, ma non \u00e8 stato ancora interamente studiato dal punto di vista dimensionale.\nEntrambi i filoni sono mineralizzati prevalentemente ad oro e argento nella parte pi\u00f9 superficiale, mentre approfondendosi la mineralizzazione diventa tipicamente polimetallica, con la presenza di piombo, zinco e rame.\nI principali minerali presenti sono:"}
{"id": "1514897", "revid": "3115", "url": "https://it.wikipedia.org/wiki?curid=1514897", "title": "Vincenzo Ferrari", "text": "Biografia.\nVincenzo Ferrari si \u00e8 diplomato al Liceo Ginnasio Giuseppe Parini di Milano e si \u00e8 laureato in Giurisprudenza presso l'Universit\u00e0 degli Studi di Milano. Ha poi svolto la professione di avvocato e la carriera universitaria sotto la guida di Renato Treves, di cui ha seguito la promozione della sociologia del diritto in Italia e all'estero. Ha insegnato Sociologia del diritto nell'Universit\u00e0 degli Studi di Cagliari, nell'Universit\u00e0 di Bologna e dal 1990 nell'ateneo milanese, dove ha diretto l'Istituto di filosofia e sociologia del diritto ed \u00e8 stato preside e direttore della Scuola di dottorato della Facolt\u00e0 di Giurisprudenza.\n\u00c8 stato \"visiting professor\" in molte universit\u00e0 straniere ed \u00e8 professore onorario della Universidad Externado de Colombia e della Universidad Metropolitana di Caracas. \u00c8 dottore \"honoris causa \"delle Universit\u00e0 di Buenos Aires, Rosario, Saragozza e presso l\u2019Universidad Nacional Aut\u00f3noma de M\u00e9xico, oltre che professore emerito dell'Universit\u00e0 di Milano. Ha condotto o diretto studi su vari temi, quali la successione testamentaria, le relazioni di lavoro, i diritti umani, gli usi civici, il diritto alla riservatezza, l'amministrazione della giustizia.\n\u00c8 direttore della rivista \"Sociologia del diritto\", fondata dal suo maestro Treves, e ha presieduto il \"Research Committee on Sociology of Law\" della \"International Sociological Association\", l'Associazione di Studi su Diritto e Societ\u00e0 e la Societ\u00e0 Italiana di Filosofia del Diritto. \nDi ispirazione liberal-socialista, ha svolto attivit\u00e0 politica nella sinistra liberale e cooperato alle attivit\u00e0 del gruppo di Critica liberale."}
{"id": "1514904", "revid": "287204", "url": "https://it.wikipedia.org/wiki?curid=1514904", "title": "Spettroscopia Auger", "text": "La spettroscopia Auger o AES, acronimo dell'inglese \"Auger Electron Spectroscopy\", (da non confondere con l'omonimo acronimo inglese della spettroscopia di emissione atomica, \"Atomic Emission Spectroscopy\") \u00e8 una delle tecniche spettroscopiche di analisi di superficie.\nFornisce, infatti, la composizione elementare di una superficie utilizzando un fascio elettronico ad alta energia per sondare la superficie pi\u00f9 esterna (20-30 \u00c5) del campione in analisi (aree dell'ordine del \u03bcm).\nPrincipio fisico.\nLa AES pu\u00f2 essere sintetizzata in 3 passaggi: ionizzazione, emissione dell'elettrone per effetto Auger, analisi degli elettroni Auger emessi.\nQuando un atomo viene colpito da un elettrone (o da un'altra particella) con energia tra i 2 keV e i 50 keV, un elettrone di core pu\u00f2 venire espulso, creando una lacuna in un orbitale interno (ad es., 1s). Di conseguenza l'atomo rimane in uno stato eccitato, e la lacuna di core viene riempita da un elettrone degli orbitali esterni. In questa situazione l'atomo possiede energia in eccesso, che pu\u00f2 essere liberata sotto forma di raggi X (ovvero fotoni) o emettendo un elettrone degli orbitali pi\u00f9 esterni, detto elettrone Auger. Questo meccanismo di diseccitazione \u00e8 di gran lunga predominante per elementi leggeri e diventa competitivo con l'emissione di un fotoelettrone fino all'arsenico.\nGli elettroni Auger sono emessi con energie cinetiche che dipendono dagli elementi chimici presenti nel campione.\nFunzionamento.\nTutti gli elementi della tavola periodica, tranne idrogeno ed elio, possono essere rivelati e la profondit\u00e0 di analisi \u00e8 di 1-3 nm. Inoltre, poich\u00e9 l'energia cinetica degli elettroni Auger dipende dal legame chimico che l'atomo eccitato forma con gli atomi vicini si pu\u00f2 determinare lo stato chimico dell'atomo eccitato. L'analisi Auger pu\u00f2 essere inoltre compiuta in profondit\u00e0 nel campione mediante l'erosione degli strati atomici superficiali usando ioni (tipicamente Ar+) di diverse energie (0,5-5 keV). In questo modo si possono rimuovere strati ultrasottili.\nPoich\u00e9 il fascio di elettroni incidenti pu\u00f2 essere focalizzato su un'area anche inferiore a 15\u00a0nm, le misure Auger possono essere compiute con un'altissima risoluzione spaziale. Il campione da analizzare \u00e8 irradiato con un fascio di elettroni primari, come risultato si ottiene l'emissione di elettroni Auger, di elettroni secondari e di elettroni retrodiffusi che possono essere rilevati e analizzati. Gli elettroni retrodiffusi e secondari sono utilizzati per creare un'immagine. Gli elettroni Auger, invece, sono emessi a energie caratteristiche degli elementi presenti sulla superficie del campione.\nLa spettroscopia Auger pu\u00f2 essere condotta utilizzando i moderni microscopi elettronici a scansione e rappresenta una metodica analitica molto veloce e molto accurata perch\u00e9 lo spettro Auger di ogni elemento chimico \u00e8 molto specifico; la posizione dei picchi, dopo essere stata analizzata in funzione dell'energia, viene usata per identificare gli elementi e gli stati chimici presenti. Una limitazione consiste nel fatto che gli atomi degli elementi pi\u00f9 pesanti tendono ad emettere raggi X piuttosto che seguire l'emissione Auger e ci\u00f2 influenza il campo di applicabilit\u00e0 di questa tecnica.\nL'esperimento va condotto in un ambiente in ultra alto vuoto (UHV), utilizzando anche sistemi di introduzione dei campioni che evitino l'esposizione all'atmosfera della camera di misura. Inoltre \u00e9 necessario asportare gli strati contaminanti inevitabilmente presenti alla superficie dei campioni a causa della loro esposizione all'atmosfera; operazione che viene comunemente effettuata utilizzando gli stessi fasci di ioni utilizzati per ottenere profili in profondit\u00e0.\nApplicazioni.\nL'AES \u00e8 generalmente utilizzata per:\nStrumentazione.\nI componenti essenziali sono:"}
{"id": "1514916", "revid": "253269", "url": "https://it.wikipedia.org/wiki?curid=1514916", "title": "Kim Zimmer", "text": "Biografia.\nHa studiato recitazione a San Francisco all'American Conservatory Theatre. Ha cominciato la sua carriera nel 1978 interpretando Bonnie Harper nella soap opera \"Una vita da vivere\" (\"One Life to Live\"). Nel 1979 interpret\u00f2 Nola Dancy nella soap \"The Doctor\".\nNel novembre 1983 entra nel cast della popolare soap \"Sentieri\" (\"Guiding Light\") dove interpreta Reva Shayne. L'attrice lasci\u00f2 \"Sentieri\" nel 1990 ma vi fece ritorno nel 1995 e vi rimase fino alla fine della soap nel 2009. Durante la permanenza a \"Sentieri\", l'attrice ha vinto quattro Emmy Awards (nel 1985, 1987, 1990, 2006). Ha inoltre recitato in \"Models Inc.\", \"Babylon 5\", \"Seinfeld\", \"Santa Barbara\", e nel film \"Brivido caldo\" (1981) ed anche in teatro.\n\u00c8 sposata con A.C. Weary e ha tre figli: Rachel, Max e Jacob, che lavora come attore.\nPremi.\nEmmy Awards.\nVinti:\nNomination:\nSoap Opera Digest Awards.\nVinti:\nNomination:"}
{"id": "1514917", "revid": "213258", "url": "https://it.wikipedia.org/wiki?curid=1514917", "title": "Qin Shi Huandi", "text": ""}
{"id": "1514922", "revid": "1305772", "url": "https://it.wikipedia.org/wiki?curid=1514922", "title": "Marco Licinio Crasso (disambigua)", "text": "Alla voce Marco Licinio Crasso corrispondono:"}
{"id": "1514927", "revid": "253269", "url": "https://it.wikipedia.org/wiki?curid=1514927", "title": "Frank De Kova", "text": "Biografia.\nPrima di intraprendere la carriera teatrale, insegnava lingue nelle scuole. Fece il suo esordio a Broadway e l\u00ec venne scoperto dal regista Elia Kazan. Trasferitosi a Hollywood, partecip\u00f2 a diversi film dell'epoca, quali \"Viva Zapata!\" (1952) e \"Il grande cielo\" (1952). Recit\u00f2 inoltre nel ruolo di Abiram ne \"I dieci comandamenti\" (1956) di Cecil B. DeMille. \nLavor\u00f2 in diverse serie televisivi e interpret\u00f2 il ruolo del capo indiano Aquila Selvaggia nella serie \"I forti di Forte Coraggio\" e del mafioso Jimmy Napoli nella serie \"Gli intoccabili\". Mor\u00ec di cause naturali nel 1981."}
{"id": "1514929", "revid": "45927", "url": "https://it.wikipedia.org/wiki?curid=1514929", "title": "Anemia Infettiva Equina", "text": ""}
{"id": "1514933", "revid": "2048534", "url": "https://it.wikipedia.org/wiki?curid=1514933", "title": "CCTV", "text": "CCTV pu\u00f2 riferirsi a:"}
{"id": "1514934", "revid": "729019", "url": "https://it.wikipedia.org/wiki?curid=1514934", "title": "Kung Fu Records", "text": "Kung Fu Records \u00e8 un'etichetta indipendente fondata nel 1996 a Seal Beach, California, da Joe Escalante e Warren Fitzgerald, membri della punk rock band The Vandals. Attraverso gli anni si \u00e8 specializzata soprattutto in musica pop punk, pubblicando artisti come The Ataris, Ozma, Tsunami Bomb, nonch\u00e9 i The Vandals stessi.\nNel 2000 Escalante ha avviato la Kung Fu Films, una filiale che distribuisce DVD di concerti, video musicali, documentari sulle band e film indipendenti.\nInoltre nel 2005 \u00e8 stata creata la Broken Sounds Records, un'etichetta sussidiaria, specializzata nella produzione di dischi hardcore.\nStoria.\nOriginariamente la Kung Fu Records fu fondata appositamente per realizzare un album della band californiana Assorted Jelly Beans che aveva aperto un concerto dei The Vandals: questi ultimi rimasero talmente colpiti dalla loro performance live che decisero di produrne l'album di debutto; Escalante scelse il nome dell'etichetta per via dei suoi studi di Kung Fu San Soo. Il primo disco realizzato fu un singolo split che includeva brani dei The Vandals e degli Assorted Jelly Beans mentre l'album di debutto venne pubblicato nell'estate di quello stesso anno poco prima dell'uscita della colonna sonora del film \"Ultimo appello\" con Ben Affleck, contenente brani di varie band. Verso la fine del 1996 usc\u00ec anche un album a tema natalizio dei The Vandals intitolato \"Oi to the World!\".\nL'etichetta si svilupp\u00f2 velocemente; nel 1997 usc\u00ec l'album d'esordio degli Ataris \"Anywhere but Here\" ed un disco dei Bigwig.\nI Vandals ripubblicarono anche alcuni dei loro lavori meno conosciuti come il live Sweatin' to The Oldies e l'album dalle sonorit\u00e0 country \"Slippery When Ill\" (ripubblicato come \"The Vandals Play Really Bad Original County Tunes\"). Nel 2000 l'etichetta poteva contare su artisti come Apocalypse Hoboken, Antifreeze a Useless ID. In quello stesso anno venne prodotto inoltre un album solista del batterista dei Vandals Josh Freese. \nUna volta scaduto il contratto con la loro etichetta Nitro Records, i Vandals ripubblicarono una \"anniversary edition\" del loro album \"Fear of a Punk Planet\" del 1990, mentre nel 2002 usc\u00ec il loro primo album di studio per la Kung Fu, intitolato \"Internet Dating Superstuds\"; venne inoltre lanciata una \"spin-off\" dell'etichetta, specializzata nel genere hardcore e denominata Broken Sounds Records. Nel frattempo altre band firmarono per l'etichetta, inclusi Tsunami Bomb, The God Awfuls, Underminded e Versus the World. \nNegli ultimi tempi la Kung Fu ha visto diminuire parecchio la propria attivit\u00e0; alcune band si sono sciolte (Tsunami Bomb), altre hanno deciso di passare a nuove etichette indipendenti (Ozma e Bigwig) o addirittura a delle major (The Ataris).\nEscalante ha cominciato pertanto a concentrarsi soprattutto sulla Kung Fu Films.\nProgetti collegati.\nFondata nel 2000, la Kung Fu Films produce film indipendenti, tra i quali \"That Darn Punk\" (nel quale Escalante stesso compariva ) e \"Cake Boy\", nonch\u00e9 la serie di DVD di concerti live intitolata \"The Show Must Go Off!\" dove compaiono band sia appartenenti alla Kung Fu Records (The Vandals, Tsunami Bomb) sia esterne ad essa, come Alkaline Trio, Guttermouth, Reel Big Fish, Circle Jerks e The Bouncing Souls.\nLa Kung Fu Films ha inoltre prodotto la serie televisiva in onda su internet \"Fear of a Punk Planet\", pi\u00f9 tardi distribuita anche su DVD."}
{"id": "1514940", "revid": "469589", "url": "https://it.wikipedia.org/wiki?curid=1514940", "title": "Distretto di Wangdue Phodrang", "text": "Wangdue Phodrang \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey centrale.\nMunicipalit\u00e0.\nIl distretto consta di quindici \" gewog\" (raggruppamenti di villaggi):\n&lt;br&gt;"}
{"id": "1514941", "revid": "1963073", "url": "https://it.wikipedia.org/wiki?curid=1514941", "title": "Henry Wilcoxon", "text": "Biografia.\nIl suo primo importante ruolo fu quello di Marco Antonio nel film \"Cleopatra\" (1934) di Cecil B. De Mille, con Claudette Colbert. Lavor\u00f2 principalmente nei film di questo grande regista statunitense, accanto al quale svolse anche attivit\u00e0 di produttore associato e di aiuto-regista. Interpret\u00f2 il ruolo di Riccardo Cuor di Leone nel film \"I crociati\" (1935) e quello di Pentauro ne \"I dieci comandamenti\" (1956). \nDopo la morte di De Mille recit\u00f2 soltanto in ruoli minori, dedicandosi principalmente all'attivit\u00e0 di produttore cinematografico."}
{"id": "1514945", "revid": "228587", "url": "https://it.wikipedia.org/wiki?curid=1514945", "title": "Daga", "text": ""}
{"id": "1514947", "revid": "648716", "url": "https://it.wikipedia.org/wiki?curid=1514947", "title": "Gran Premio motociclistico della Malesia 2007", "text": "Il Gran Premio motociclistico della Malesia 2007 corso il 21 ottobre, \u00e8 stato il diciassettesimo Gran Premio della stagione 2007 e ha visto vincere: la Ducati di Casey Stoner nella classe MotoGP, Hiroshi Aoyama nella 250 e G\u00e1bor Talm\u00e1csi nella 125."}
{"id": "1514956", "revid": "253269", "url": "https://it.wikipedia.org/wiki?curid=1514956", "title": "Douglass Dumbrille", "text": "Biografia.\nNacque in una localit\u00e0 nelle vicinanze di Ontario, dove in giovent\u00f9 svolse il mestiere di impiegato di banca. Viaggi\u00f2 per motivi lavorativi a Chicago e nell'Illinois. Nel 1913, durante uno di questi viaggi, fece un provino cinematografico e ottenne una piccola parte nel film \"Eighty Million Women Want - ?\". Nel 1924 fece il suo esordio a Broadway nel ruolo di Banquo nel Macbeth di William Shakespeare.\nDurante la depressione dei primi anni trenta, lavor\u00f2 principalmente in teatro, interpretando ruoli di imbroglioni o uomini d'affari senza scrupoli, e dal 1932, intraprese con regolarit\u00e0 la carriera cinematografica, specializzandosi in ruoli di villain, tra i quali scienziati folli e uomini politici corrotti. Nel 1934 partecip\u00f2 al film \"L'agente n. 13\" con Gary Cooper. Nel 1939 recit\u00f2 nella parte di Athos, nel film \"D'Artagnan e i tre moschettieri\".\nLavor\u00f2 in pi\u00f9 occasioni per Frank Capra e Cecil B. De Mille, che lo volle nei film \"I filibustieri\" (1938) e \"I bucanieri\" (1958), e nel ruolo di Jannes per il suo capolavoro \"I dieci comandamenti\" (1956). Partecip\u00f2 anche a diversi programmi televisivi.\nMor\u00ec a causa di un attacco cardiaco nel 1974."}
{"id": "1514959", "revid": "200568", "url": "https://it.wikipedia.org/wiki?curid=1514959", "title": "Frank DeKova", "text": ""}
{"id": "1514960", "revid": "26630", "url": "https://it.wikipedia.org/wiki?curid=1514960", "title": "Parigi dalla finestra", "text": "Parigi dalla finestra \u00e8 un dipinto realizzato da Marc Chagall nel 1913.\nL'opera si pone tra i dipinti a met\u00e0 tra il surrealismo e l'astrattismo, ma in cui si sentono forti gli echi del cubismo.\nIl dipinto \u00e8 attualmente conservata a Venezia presso la Peggy Guggenheim Collection a Palazzo Venier dei Leoni.\nLa Parigi raffigurata, sulla quale domina la Torre Eiffel, \u00e8 una citt\u00e0 fantastica in cui trovano spazio figure umane che fluttuano nel cielo ed un treno capovolto.\nSulla destra in primo piano c'\u00e8 un uomo bifronte, che simboleggia lo stesso pittore che guarda all'est il paese da cui viene ed all'ovest la nuova patria.\nAccanto a lui un gatto dai lineamenti umani sta alla finestra."}
{"id": "1514965", "revid": "246700", "url": "https://it.wikipedia.org/wiki?curid=1514965", "title": "T\u00fcrkiye 1.Lig 1994-1995", "text": "L'edizione 1994-1995 della T\u00fcrkiye 1.Lig vide la vittoria finale del .\nCapocannoniere del torneo fu Aykut Kocaman (]), con 27 reti."}
{"id": "1514970", "revid": "287204", "url": "https://it.wikipedia.org/wiki?curid=1514970", "title": "T\u00fcrkiye 1.Lig 1995-1996", "text": "L'edizione 1995-1996 della T\u00fcrkiye 1.Lig vide la vittoria finale del Fenerbah\u00e7e Istanbul.\nCapocannoniere del torneo fu Shota Arveladze (Trabzonspor), con 25 reti."}
{"id": "1514972", "revid": "2166030", "url": "https://it.wikipedia.org/wiki?curid=1514972", "title": "Arnolfo I di Fiandra", "text": "Origine.\nEra il figlio primogenito del secondo conte di Fiandra, conte di Artois e abate laico di San Bertino, Baldovino II e di Elfrida, una delle figlie del re del regno anglosassone meridionale del Wessex, Alfredo il Grande (venerato come santo dalla Chiesa cattolica) e di sua moglie, Ealhswith, figlia di \u00c6thelred detto Mucil (il Grande oppure il duca), che era il priore magistrato dei Gaini (una trib\u00f9 della Mercia) e di sua moglie, la nobile, Eadburga.Baldovino II di Fiandra era il figlio del primo conte di Fiandra e poi anche conte di Cambrai, Baldovino I e di Giuditta, figlia primogenita del re dei Franchi occidentali e futuro Imperatore d'Occidente (875-877), Carlo il Calvo e della prima moglie, la nipote di Adalardo il Siniscalco, Ermentrude (ca. 830-\u2020869), figlia del conte di Orleans, Oddone (o Eudes) I e d'Engeltrude di F\u00e9zensac (sorella di Adalardo), forse discendente di Carlo Martello.\nBiografia.\nDato che la nonna paterna era Giuditta, figlia primogenita del re dei Franchi occidentali e Imperatore d'Occidente (875-877), Carlo il Calvo, il nome Arnolfo gli fu dato, per enfatizzare la discendenza Carolingia, in omaggio al capostipite della casata dei pipinidi da cui discesero i carolingi, sant'Arnolfo di Metz.\nNel settembre 918, secondo il documento 73 del \"Cartulaire de l'abbaye de Saint-Bertin\", Arnolfo successe al padre come Conte delle Fiandre (in quello stesso documento veniva riportato che la madre, Elfrida, aveva deciso di seppellire il marito, Baldovino II nell'Abbazia di San Bertino a Saint-Omer).Poi in quello stesso mese di settembre, Arnolfo, secondo il documento n\u00b0 14 delle \"Chartes et documents de l'abbaye de Saint Pierre au Mont Blandin \u00e0 Gand\", insieme alla madre, Elfrida el fratello, Adalolfo fece una offerta per l'anima di suo padre, Baldovino II.\nSfruttando i conflitti che intercorrevano tra i re dei Franchi occidentali, Carlo il Semplice e Roberto I (prima) e Rodolfo di Borgogna (poi), Alrnolfo riusc\u00ec ad espandere notevolmente i territori sotto il suo controllo, verso sud.Questa espansione verso Sud inevitabilmente port\u00f2 contrasti con i Normanni che in questi stessi anni cercavano di rafforzare i loro confini settentrionali, e, nel 925, Arnolfo e suo fratello, Adalolfo, unitisi al re dei Franchi occidentali, Rodolfo di Borgogna, attaccarono i Normanni e conquistarono, Eu, e, l'anno dopo, li sconfissero pesantemente.\nNel 932, Arnolfo ottenne la sovranit\u00e0 sull'abbazia di San Vedasto e su Douai e l'Ostravent, divenendo conte d'Artois.\nNel 933, dopo la morte del fratello, Adalolfo, Arnolfo, esautor\u00f2 i due figli legittimi di Adalolfo, impossessandosi sia della contea di Boulogne che dell'Abbazia di San Bertino.\nNel 934, si alle\u00f2 col conte di Vermandois, Erberto II, sposandone la figlia Adele (ca. 912 \u2020 960), mentre la \"Genealogiae Comitum Flandriae\" precisa che Adele era anche nipote di due re dei Franchi occidentali, Oddone e Roberto I.\nSuccessivamente approfittando dei contrasti tra il re dei Franchi occidentali, Luigi IV e i suoi baroni, Arnolfo, rispondendo ai raid del Duca di Normandia Guglielmo Lungaspada (905 \u2020 942), figlio del primo duca di Normandia, Rollone e di Poppa di Bayeux, Arnolfo invase il Ponthieu, nel 939, conquistando, con l'aiuto di Erberto II, la contea di Montreuil, catturando la famiglia del conte, Herluin de Montreuil, che, alleatosi con Guglielmo Lungaspada, la riconquist\u00f2 non molto tempo dopo.\nIl documento n\u00b0 18 delle \"Chartes et documents de l'abbaye de Saint Pierre au Mont Blandin \u00e0 Gand\", ci documenta una donazione fatta, l'8 luglio 942, al monastero stesso, da Arnolfo col figlio, Baldovino.\nNel 939, col marchese di Neustria, Ugo il Grande, ed Erberto II di Vermandois, si alle\u00f2 con il re di Germania (non ancora incoronato Imperatore del Sacro Romano Impero), Ottone I il Grande, per contrastare il suo re, Luigi IV, che aspirava a riconquistare la Lotaringia.\nLa lotta col ducato di Normandia port\u00f2 all'assassinio di Guglielmo Lungaspada, pare su istigazione di Arnolfo. Infatti, dopo aver concordato un incontro tra Arnolfo e Guglielmo, per appianare la disputa per la contea di Montreuil, nel dicembre del 942, come narra Rodolfo il Glabro, Tebaldo l'Ingannatore uccise a tradimento il duca Guglielmo I detto Lungaspada. Arnolfo, nel 948 attacc\u00f2 Montreuil-sur-Mer. La contea di Montreuil entr\u00f2 a far parte dei domini di Arnolfo, nel 949, assieme ad Amiens. A questo punto i domini di Arnolfo comprendevano tutti i territori compresi tra i fiumi Schelda e Canche ed il mare del Nord.\nCon il passare degli anni il pericolo vichingo venne sempre pi\u00f9 scemando e negli ultimi anni Arnolfo pot\u00e9 dedicarsi alla riforma dei territori sotto il suo dominio.\nIl documento n\u00b0 22 delle \"Chartes et documents de l'abbaye de Saint Pierre au Mont Blandin \u00e0 Gand\", ci documenta una donazione fatta in memoria del padre, Baldovino II, della madre, Elfrida del Wessex, e del figlio, Egberto, il 10 luglio 953, al monastero stesso, da Arnolfo con la moglie, Adele.\nNegli ultimi anni di regno Arnolfo decise di cooptare al trono suo figlio Baldovino, che per\u00f2 scomparve prematuramente nel 962.Per garantire la successione al proprio nipote, ancora infante, futuro Arnolfo II, Arnolfo I nel 962 cedette al re dei Franchi occidentali, Lotario IV, l'Ostravent, il Ponthieu, Amiens e la contea d'Artois (quest'ultima per\u00f2 rimase unita alla contea di Fiandra) e, a quanto pare, gli cedette anche la contea di Fiandra, rimanendone solo l'usufruttuario.\nNel 962, nelle \"Chartes et documents de l'abbaye de Saint Pierre au Mont Blandin \u00e0 Gand\", risultano tre donazioni di Arnolfo; il n\u00b0 29, che esprime le ultime volont\u00e0 del conte Arnolfo I e rammenta che le tombe dei suoi genitori erano state trasferite a Gand, nel monastero di San Pietro (in francese:Abbaye Saint-Pierre de Gand), ed altre due donazioni di propriet\u00e0, il n\u00b0 30, del 5 maggio, ed il n\u00b0 31, del 17 giugno.\nGli \"Annales Blandinienses\" riportano la morte di Arnolfo I, ricordato come il restauratore dell'abbazia di San Pietro di Gand, il 28 marzo 964, molto probabilmente, assassinato per vendicare la morte di Guglielmo Lungaspada. Allora, Lotario IV invase le Fiandre e l'Artois, occupando Arras, Douai e Saint-Amand, raggiunse il fiume Lys. Allora i Fiamminghi reagirono ed elessero loro conte il nipote di Arnolfo I, Arnolfo II. Le contee di Fiandra e d'Artois andarono al nipote, Arnolfo II, sotto la reggenza dello zio, Baldovino, detto Baldzo (?- 973), che si era autoproclamato Conte di Courtrai ed infatti, nel documento n\u00b0 39 del 29 ottobre 965 viene citato col titolo di conte. Baldzo era figlio illegittimo di Adalolfo, fratello di Arnolfo I, che, secondo la \"Genealogiae Comitum Flandriae\", alla morte di Adalolfo, era stato adottato dallo zio. La contea di Boulogne invece, era andata al figlio legittimo di suo fratello, Adalolfo, Arnolfo II di Boulogne.\nArnolfo I \u00e8 citato un'ultima volta nelle \"Chartes et documents de l'abbaye de Saint Pierre au Mont Blandin \u00e0 Gand\", nel documento n\u00b0 37 del 2 luglio 964, circa una donazione in sua memoria.\nMatrimonio e discendenza.\nSecondo le \"Europ\u00e4ische Stammtafeln\", vol II, 5(non consultate), Arnolfo si era sposato in giovent\u00f9 con una donna di cui non si conoscono n\u00e9 il nome n\u00e9 gli ascendenti, che, secondo lo storico, Gerhard R\u00f6sch, gli diede una figlia (le \"Europ\u00e4ische Stammtafeln\", vol II, 5(non consultate), invece sostengono che la madre fosse la seconda moglie, Adele di Vermandois):\nNel 934 Arnolfo spos\u00f2 Adele di Vermandois, figlia di Erberto II di Vermandois, dalla quale ebbe quattro figli:"}
{"id": "1514975", "revid": "729019", "url": "https://it.wikipedia.org/wiki?curid=1514975", "title": "Aeroporto di Ch\u00e2lons-Vatry", "text": "LAeroporto di Ch\u00e2lons-Vatry (IATA: XCR, ICAO: LFOK), chiamato anche Aeroporto di Parigi-Vatry \u00e8 un aeroporto francese situato vicino alla citt\u00e0 di Ch\u00e2lons-en-Champagne, nel comune di Vatry, nel dipartimento di Marna, \u00e8 utilizzato soprattutto come \"aeroporto cargo\".\nNel 2005 \u00e8 risultato il quarto aeroporto francese per traffico cargo; nel 2008 vi faceva scalo anche Alitalia Cargo."}
{"id": "1514976", "revid": "21880", "url": "https://it.wikipedia.org/wiki?curid=1514976", "title": "Arvicola di Savi", "text": ""}
{"id": "1514977", "revid": "729019", "url": "https://it.wikipedia.org/wiki?curid=1514977", "title": "Saatchi &amp; Saatchi", "text": "La Saatchi &amp; Saatchi \u00e8 una tra le pi\u00f9 importanti agenzie pubblicitarie al mondo. Ha sede a Londra. Dall'anno 2000 fa parte della multinazionale Publicis Groupe.\nL'agenzia \u00e8 presente in 84 paesi con 134 sussidiarie e circa 7000 collaboratori.\nStoria.\nFondata a Londra nel 1970 dai fratelli di origine ebraica irachena lord Maurice Saatchi e Charles Saatchi (questo celebre collezionista di arte contemporanea e fondatore della galleria Saatchi), la Saatchi &amp; Saatchi acquista progressivamente importanza con l'acquisizione delle agenzie Notley e Garland.\nL'agenzia diventa famosa in tutto il mondo per aver curato le campagne elettorali del Partito Conservatore britannico, che porteranno alla vittoria di Margaret Thatcher prima nel 1979 (con lo \"slogan\" \"Labour Isn't Working\") e poi nel 1987.\nDurante gli anni ottanta vengono acquisite altre storiche agenzie pubblicitarie, come ad esempio la Compton (erede della Blackman fondata a New York nel 1908) o la Dancer Fitzgerald Sample (erede della Blackett Sample fondata a Chicago nel 1923). Queste operazioni finanziarie porteranno la Saatchi a diventare, alle soglie degli anni novanta, uno dei pi\u00f9 importanti network del mondo. \nL'agenzia fu quotata anche sulle borse di Parigi e New York.\nNel 1986 la Saatchi &amp; Saatchi valeva pi\u00f9 di un miliardo di dollari statunitensi, aveva 18.000 collaboratori in 500 filiali in 65 paesi.\nNel 1987, dopo diciassette anni di crescita continua, l'impresa sub\u00ec un tracollo finanziario e il 19 ottobre il valore delle azioni croll\u00f2 di un terzo.\nPoich\u00e9 la crisi dell'azienda non terminava, nel 1994-95 i fratelli Saatchi sono stati costretti a dare le dimissioni dalle cariche sociali.\nNel 2000, l'agenzia pubblicitaria londinese viene acquisita dal gruppo parigino Publicis.\nIn Italia la Saatchi &amp; Saatchi \u00e8 presente con due sedi, una a Milano e una Roma dalla fine degli anni Settanta. Una delle figure chiave del successo dell'agenzia in Italia \u00e8 stato Paolo Ettorre, primo pubblicitario italiano ad essere nominato CEO europeo all'interno di un network internazionale ."}
{"id": "1514981", "revid": "309289", "url": "https://it.wikipedia.org/wiki?curid=1514981", "title": "Bol'\u0161oj Enisej", "text": "Il Bol'\u0161oj Enisej (in russo \"Grande Enisej\"; anche conosciuto come \"Bij Chem\", \u0411\u0438\u0439-\u0425\u0435\u043c) \u00e8 un fiume della Russia siberiana meridionale (Tuva), ramo sorgentifero dello Enisej.\nNasce nei monti Sajany al confine fra la Repubblica di Tuva e la Repubblica Autonoma dei Buriati; scorre verso est, descrivendo un'ampia ansa verso sud prima di congiungersi al suo gemello \"Malyj Enisej\" nei pressi di Kyzyl, originando lo Enisej.\nI principali affluenti sono Chamsara, Azas, Systyg-Chem, tutti di destra; il principale centro urbano toccato nel suo corso \u00e8 Toora-Chem. A causa del clima, il fiume congela in superficie per circa 6 mesi l'anno, da novembre ad aprile; nei restanti mesi, \u00e8 navigabile fino a 285\u00a0km a monte della foce."}
{"id": "1514988", "revid": "121836", "url": "https://it.wikipedia.org/wiki?curid=1514988", "title": "Ernesto Augusto, Elettore di Hanover", "text": ""}
{"id": "1514991", "revid": "387740", "url": "https://it.wikipedia.org/wiki?curid=1514991", "title": "Cedric Hardwicke", "text": "Biografia.\nNacque nel villaggio di Lye in Inghilterra, figlio di Edwin Hardwicke e sua moglie Jessie. Frequent\u00f2 la scuola di Bridgnorth in Shropshire. Nel 1912 ottenne il suo primo ruolo teatrale a Londra nell'opera \"Il monaco e la donna\", in cui ricopr\u00ec il ruolo di Frate John. In quegli anni inizi\u00f2 a lavorare in diversi teatri londinesi, fino a quando non si un\u00ec alla compagnia di Francis Robert Benson, viaggiando per tutta l'Inghilterra.\nDal 1914 al 1921 serv\u00ec l'esercito britannico in Francia. Lavor\u00f2 in opere classiche quali \"Pigmalione\", \"Antigone\" e \"Cesare e Cleopatra\". Le sue doti artistiche vennero apprezzate a tal punto che l'attore ricevette il titolo di Cavaliere dell'Ordine dell'Impero britannico a soli 41 anni.\nSuo figlio Edward Hardwicke, divenuto anch'egli attore, \u00e8 famoso per la seconda interpretazione del personaggio del Dottor Watson nella serie televisiva \"Le avventure di Sherlock Holmes\", prodotta dal 1984 al 1995.\nA Hollywood.\nNel 1939 si trasfer\u00ec a Hollywood per seguire la carriera cinematografica, bench\u00e9 continuasse a svolgere l'attivit\u00e0 teatrale a New York. Nel 1944 torn\u00f2 in Inghilterra e nel 1945 di nuovo in America.\nDagli anni trenta si distinse sul grande schermo in opere quali \"I miserabili\" (1934) e \"Le miniere di re Salomone\" (1937). Interpret\u00f2 inoltre i ruoli di importanti personaggi storici, come re Art\u00f9 in \"Un americano alla corte di Re Art\u00f9\" (1949) e il faraone Seti I ne \"I dieci comandamenti\" di Cecil B. DeMille (1956). Memorabili e allo stesso tempo inquietanti le interpretazioni di Frollo in \"Notre Dame\" (1939), al fianco di Charles Laughton e del serial killer psicopatico nel \"noir\" \"Lo sparviero di Londra\" (1947).\nMor\u00ec a New York nel 1964, all'et\u00e0 di 71 anni. Dopo la cremazione, le sue ceneri furono disperse al Golders Green Crematorium, a Londra."}
{"id": "1514992", "revid": "174925", "url": "https://it.wikipedia.org/wiki?curid=1514992", "title": "Agostino Formica", "text": "Biografia.\nSi \u00e8 laureato in lingue e letterature straniere moderne presso l'Universit\u00e0 di Messina.\nSi \u00e8 occupato di indagini relative alle lingue minoritarie della Calabria (la lingua greca di Calabria e la lingua occitana di Guardia Piemontese) e del recupero di tradizioni musicali. Per l'occitano guardiolo si \u00e8 occupato della conservazione, della trasmissione e dell'insegnamento della lingua, realizzando un manuale scolastico e conducendo come responsabile scientifico per il comune di Guardia Piemontese un progetto finanziato dalla Comunit\u00e0 europea negli anni 1999 e 2001\nCome critico d'arte ha pubblicato recensioni su cataloghi di mostre e si \u00e8 occupato degli artisti Maurizio Carnevali, Berenice, Giuseppe Pesa (\"pasturaru\" di Seminara), Micuccio Morfea, Nietta d'Atena, Antonio Turco, Mico Fam\u00e0, Albino Lorenzo, Luigi Zangari, Renato Lamalfa, Peppe Fonti, Carmine Zizzari.\nHa inoltre girato dei documentari come regista: nell'ambito di progetti dell'IRRSAE Calabria, con testi di Pietro Monteleone, \"La minoranza di lingua greca di Calabria\", \"Le minoranze linguistiche della Calabria\" e \"La Calabria crocevia multiculturale\", per i quali ha anche curato le musiche originali; nell'ambito del progetto europeo gi\u00e0 citato, \"Guardia Piemontese. La sua lingua, la storia le prospettive culturali\", nel 2001 e \"Terranova alma mater della piana di Gioia Tauro. L'identit\u00e0 smarrita\", nel 2003, per i quali ha curato anche i testi.\nNel 1990 \u00e8 stato insignito del \"Trofeo Mediterraneo per le Arti e Lettere\" \"per gli alti meriti sociali, umani e culturali e per l'intensa attivit\u00e0 protesa al raggiungimento ed all'affermazione dei nobili ideali della vita\".\nSempre nel 1990 \u00e8 stato segnalato per la saggistica al \"Premio Calabria\" organizzato dal Circolo di Cultura e di Relazioni Internazionali di Villa San Giovanni.\nNel 2003 ha vinto il 1\u00ba Premio della Prima Edizione del Premio Nazionale Belmoro - sezione narrativa inedita - per l'opera \"Le farfalle, le rose, il gelo\".\nHa inoltre partecipato anche ad altri progetti europei, a convegni e seminari sui temi dell'insegnamento e delle minoranze linguistiche.\nDal 2008 \u00e8 Socio della Deputazione di Storia Patria della Calabria (vedi Deputazioni di Storia Patria)."}
{"id": "1514993", "revid": "135229", "url": "https://it.wikipedia.org/wiki?curid=1514993", "title": "Sunset boulevard (film)", "text": ""}
{"id": "1514996", "revid": "125019", "url": "https://it.wikipedia.org/wiki?curid=1514996", "title": "Televisione a circuito chiuso", "text": "Per televisione a circuito chiuso (TVCC) o closed circuit television (CCTV) si intende l'uso di telecamere che trasmettono il segnale verso specifici o limitati set di monitor e/o videoregistratori. Gli impianti CCTV sono usati per la videosorveglianza di aree che devono essere controllate, come aeroporti, stazioni, banche e basi militari. Oggi gli impianti TVCC sono utilizzati prevalentemente come sistemi di sicurezza passiva, ossia sistemi che registrano 24 ore su 24 e, al verificarsi di eventi vandalici, attentati o qualsiasi evento di questo tipo, le immagini registrate vengono analizzate per cercare di ricostruire il fatto.\nTelecamere.\nLe telecamere per i sistemi di TVCC si distinguono in modo macroscopico dalle telecamere destinate alle riprese amatoriali o broadcast soprattutto per la finalit\u00e0 delle immagini e per la loro adattabilit\u00e0 estrema alla scena ripresa. Solitamente le telecamere destinate alla TVCC prediligono l'estrema sensibilit\u00e0 alla luce e una elevata adattabilit\u00e0 alle situazioni di controluce e differenza di illuminazione.\nLe telecamere principalmente oggi si distinguono per il sensore di ripresa, che pu\u00f2 essere di tipo CCD e CMOS e pu\u00f2 avere una grandezza di 1/4\", 1/3\" o 1/2\". La dimensione del sensore di solito \u00e8 una caratteristica tecnica importante per la qualit\u00e0 della scena ripresa.\nEsistono poi telecamere di tipo IP, destinate per lo pi\u00f9 alla finalit\u00e0 di identificazione dei soggetti in video. Le caratteristiche di queste ultime differiscono assai da quelle standard o analogiche, che dir si voglia.\nI vantaggi delle telecamere IP sono principalmente la mancanza di possibili disturbi nelle registrazioni e l'estrema flessibilit\u00e0 di cablaggio, mentre gli svantaggi sono la maggiore delicatezza rispetto ai modelli analogici, una certa latenza, e generalmente la minore affidabilit\u00e0 nel tempo; invece i vantaggi delle analogiche sono la durata pressoch\u00e9 eterna a qualsiasi condizione ambientale (se la telecamera viene scelta e installata correttamente), la sicurezza d'uso pi\u00f9 elevata e la gestione dei registrati molto pi\u00f9 semplice e sicura. \nIn linea generale si potrebbe dire che per un utilizzo in ambito civile sono pi\u00f9 indicati i modelli IP, mentre per quanto riguarda ambienti industriali o terziari sono pi\u00f9 indicate telecamere di tipo analogico. \nOttiche.\nPossono captare qualsiasi forma di luce propria. Esistono ottiche destinate a usi specifici, per esempio abbinate a illuminatori ad infrarosso (IR) per targhe, poste su telecamere destinate a eseguire la lettura delle targhe delle auto in transito (per esempio il sistema di controllo autostradale \"tutor\").\nCustodie.\nUtilizzate principalmente nei sistemi analogici assemblati, sono protezioni meccaniche da applicare alle telecamere per permettere il loro utilizzo in ambienti con pericolo di urti meccanici (alcune sono predisposte per essere brandeggiate). Molto spesso le custodie sono dotate di dispositivi per mantenere costante la temperatura dell'hardware in condizioni ambientali critiche ed evitare la formazione di condensa all'interno del vetro: possono essere dotate di termoriscaldatori, di raffreddamento forzato a cella di Peltier, di tergicristallo con relativo spruzzino (in questo caso si parla di custodie molto grandi, adatte all'uso stradale o postazioni di controllo ambientale in alta montagna o zone non facilmente accessibili)\nBrandeggi.\n\u00c8 il sistema meccanico con cui si pu\u00f2 far muovere una telecamera nei due assi (verticale-orizzontale) tramite le istruzioni PTZ (\"Pan, Tilt, Zoom\").\nMonitor.\nUno o pi\u00f9 monitor vengono utilizzati per visualizzare le immagini e gestire i registratori.\nVideoregistratori.\nIl videoregistratore digitale o \"Digital Video Recorder\" (DVR) \u00e8 un apparecchio in grado di effettuare registrazioni su supporto fisico (\"hard disk\" o nastro) di tutto ci\u00f2 che viene osservato dalle telecamere ad esso connesse.\nOggi la maggior parte dei videoregistratori sono digitali (registrano solo su Hard Disk), mentre in passato erano molto utilizzate le videocassette, ed hanno funzioni avanzate come:"}
{"id": "1515001", "revid": "92723", "url": "https://it.wikipedia.org/wiki?curid=1515001", "title": "Southern African Large Telescope", "text": "Il Southern African Large Telescope (SALT) \u00e8 un telescopio ottico del diametro di circa 10 metri, situato nella regione semi-desertica di Karoo in Sudafrica, nei pressi della cittadina di Sutherland.\nSALT \u00e8 il pi\u00f9 grande telescopio ottico dell'emisfero australe, e sar\u00e0 in grado di riprendere immagini e di eseguire analisi di spettroscopia e di polarimetria di oggetti celesti che non sono visibili dall'emisfero boreale.\nOriginariamente era stato pensato come una copia del telescopio Hobby-Eberly (HET) all'Osservatorio McDonald, ma durante l'adattamento del progetto di costruzione, sono stati introdotti numerosi cambiamenti specialmente per ridurre l'aberrazione sferica, poich\u00e9 si voleva incrementare il campo visuale utile per l'osservazione.\nLo specchio principale completo ha visto la prima luce il 1\u00ba settembre 2005, ottenendo immagini con una risoluzione di un secondo d'arco, dell'ammasso globulare 47 Tucanae, dell'ammasso aperto NGC 6152, della galassia a spirale NGC 6744, e della nebulosa Laguna M8.\nLa cerimonia di inaugurazione ufficiale \u00e8 avvenuta il 10 novembre 2005 alla presenza del presidente del Sudafrica Thabo Mbeki.\nIl Sudafrica ha contribuito per circa un terzo dei totali 36 milioni di dollari, che finanzieranno il SALT per i primi 10 anni (20 milioni per la costruzione, 6 milioni per la strumentazione, e 10 milioni per le attivit\u00e0 di osservazione). Il resto dei contributi \u00e8 venuto da altri paesi che hanno collaborato al progetto Germania, Polonia, Stati Uniti, Regno Unito e Nuova Zelanda.\nInformazioni generali.\nSALT \u00e8 situato presso , in cima ad una collina all'interno di una riserva naturale a 370\u00a0km a nord-est di Citt\u00e0 del Capo, vicino alla cittadina di Sutherland. L'installazione dello specchio principale fu iniziata nel marzo 2004. L'ultimo dei 91 segmenti esagonali che compongono lo specchio primario fu piazzato nel maggio 2005.\nIn questo sito Korea e Giappone hanno altri telescopi e il Sudafrica dispone qui di altri cinque telescopi ottici. L'Universit\u00e0 di Birmingham ha un telescopio solare in questa localit\u00e0, in modo da contribuire alla copertura l'osservazione continua del Sole.\nIl SALT osserver\u00e0 quasar e consentir\u00e0 di osservare stelle e galassie miliardi di volte pi\u00f9 deboli di quelle visibili ad occhio nudo.\nSpecchio Primario.\nSia SALT sia il suo gemello HET hanno una configurazione ottica inusuale. Similmente al Telescopio Keck, lo specchio principale \u00e8 composto da una schiera di specchi esagonali disposti per funzionare come un singolo grande specchio primario; per\u00f2 lo specchio del SALT riproduce un primario con profilo sferico invece di quello parabolico tipico della configurazione Cassegrain classica. Ogni tassello \u00e8 composto da uno specchio esagonale di 1 metro, e la schiera \u00e8 composta da 91 tasselli esagonali identici che formano uno specchio esagonale di 11 x 9.8 metri.\nPer compensare l'aberrazione sferica dello specchio primario, il SALT dispone di quattro specchi che correggono l'immagine (detti SAC, cio\u00e8 \"spherical aberration corrector\"); il piano focale risulta cos\u00ec essere corretto al fuoco primario per un campo visuale di 8 minuti d'arco.\nPartner.\nNel 2007, si sono uniti al consorzio del SALT i seguenti nuovi partner:"}
{"id": "1515007", "revid": "729019", "url": "https://it.wikipedia.org/wiki?curid=1515007", "title": "Gran Premio motociclistico della Comunit\u00e0 Valenciana 2007", "text": "Il Gran Premio motociclistico della Comunit\u00e0 Valenciana 2007 corso il 4 novembre, \u00e8 stato il diciottesimo e ultimo Gran Premio della stagione 2007.\nNella classe MotoGP vittoria per la Honda di Daniel Pedrosa che con questo risultato \u00e8 riuscito a conquistare anche il secondo posto assoluto della classifica mondiale, sopravanzando Valentino Rossi.\nLe vittorie nelle altre due classi sono state del finlandese Mika Kallio su KTM nella classe 250 e dello spagnolo H\u00e9ctor Faubel su Aprilia tra le 125.\nMotoGP.\nGara.\nSi tratt\u00f2 in questo caso della centesima prova disputata per la MotoGP dalla sua nascita nel motomondiale 2002. Fino a questo momento avevano ottenuto almeno una vittoria quattro case motociclistiche diverse: Honda, Yamaha, Ducati e Suzuki che si erano aggiudicate rispettivamente 50, 31, 18 e 1 prova.\nTra i piloti il pi\u00f9 vittorioso era stato Valentino Rossi che si \u00e8 imposto in 49 occasioni, sopravanzando in questa statistica Casey Stoner con dieci vittorie e Sete Gibernau con otto; in totale erano stati 14 piloti diversi a salire sul primo gradino del podio.\nDopo che sono stati 19 i piloti che si erano qualificati per la partenza, in 18 presero regolarmente il via e in 16 tagliarono il traguardo."}
{"id": "1515010", "revid": "253269", "url": "https://it.wikipedia.org/wiki?curid=1515010", "title": "Nina Foch", "text": "Biografia.\nFiglia unica del direttore d'orchestra Dirk Foch e dell'attrice Consuelo Flowerton, i suoi genitori divorziarono quando aveva 2 anni.\nDopo aver debuttato nel cinema nel 1943, ottenne i ruoli di maggior spicco negli anni cinquanta. Recit\u00f2 in ben ottanta film e in centinaia di opere teatrali, interpretando principalmente personaggi di donne straniere e sofisticate, come in \"Un americano a Parigi\" (1951), dove \u00e8 la ricca mecenate che si innamora di Gene Kelly.\nRecit\u00f2 anche in ruoli di importanti personaggi storici, quali Maria Antonietta in \"Scaramouche\" (1952), e Bithia, la figlia del faraone, ne \"I dieci comandamenti\" (1956) di Cecil B. De Mille. Ottenne una candidatura all'Oscar alla miglior attrice non protagonista per il ruolo di Erica Martin nel film \"La sete del potere\" (1954).\nAttiva anche in televisione, svolse il ruolo di insegnante di recitazione fino alla morte. Negli ultimi anni della sua carriera apparve in numerose serie televisive, tra cui \"NCIS - Unit\u00e0 anticrimine\", nella quale interpret\u00f2 l'anziana madre del dottor Mallard (David McCallum) in due episodi (2005-2006).\nIl padre dell'attrice, il direttore d'orchestra olandese Dick Foch, era un uomo molto religioso, amante dell'arte e collezionista di reperti di antiche civilt\u00e0. Di forte personalit\u00e0, disponeva di una sorta di sesto senso e di capacit\u00e0 medianiche. Mor\u00ec negli anni sessanta nella grande propriet\u00e0 di famiglia a Orselina, nel Cantone Ticino (Svizzera).\nLa madre, l'ex attrice statunitense Consuelo Flowerton, continu\u00f2 a vivere l\u00ec fino alla sua morte, alla met\u00e0 degli anni settanta. Solo dopo il decesso della madre, la Foch, che raramente faceva visita alla famiglia, torn\u00f2 in Svizzera con una certa regolarit\u00e0.\nSi spos\u00f2 tre volte: prima dal 1954 al 1959 con l'attore James Lipton; poi dal 1959 al 1963 con lo sceneggiatore Dennis de Brito, da cui ebbe un figlio, Dirk (1960), e dal 1967 al 1993 con il produttore Michael Dewell.\nMor\u00ec nel 2008, a 84 anni, in seguito a complicazioni di una mielodisplasia.\nDoppiatrici italiane.\nLydia Simoneschi viene erroneamente accreditata come voce di Nina Foch anche ne \"Il nipote picchiatello\" (1955), ma in realt\u00e0 la doppiatrice italiana della Foch in quest'ultimo film \u00e8 Dhia Cristiani, la quale aveva una voce non troppo dissimile a quella della Simoneschi. In \"Voi assassini\" (1955), la voce di Nina Foch \u00e8 invece quella di Giovanna Scotto, doppiatrice che aveva ben 29 anni pi\u00f9 della Foch e che veniva solitamente scelta per doppiare attrici anziane."}
{"id": "1515011", "revid": "33689", "url": "https://it.wikipedia.org/wiki?curid=1515011", "title": "Roberto Castellani", "text": "Biografia.\nCresciuto in pieno fascismo, l'infanzia e la giovent\u00f9 di Castellani furono profondamente influenzate dalle dottrine dall'ideologia fascista. Essendo balilla e dopo avanguardista il giovane Castellani fu seguace di Mussolini e delle sue idee.\nIl 4 marzo 1944 fu proclamato in Toscana uno sciopero generale (nel resto dell'Italia gi\u00e0 il primo marzo), a cui parteciparono anche gli operai tessili di Prato. A causa della sua partecipazione allo sciopero, Castellani e molti altri suoi concittadini furono arrestati tre giorni su disposizione dei tedeschi da fascisti repubblichini. Furono poi trasferiti nella fortezza di Prato e quindi alle \"Scuole Leopoldine\" a Firenze. Castellani, diciassettenne, fu uno dei pi\u00f9 giovani tra le persone arrestate.\nL'8 marzo 1944 una tradotta composta da tanti vagoni bestiame con la scritta \u201cOperai volontari per la Germania\u201d lasci\u00f2 la stazione di Firenze verso l'Austria. A bordo del trasporto si trovarono centinaia di persone da Prato, Firenze e dai dintorni, ma anche da regioni dell'Italia settentrionale. Dopo un viaggio di tre giorni e quattro notti il treno raggiunse il campo di concentramento (KZ) di Mauthausen. Dopo la procedura di ingresso che dovette subire ogni deportato (rasatura, doccia, divise da prigioniero), segu\u00ec il trasferimento in quarantena. Da quel momento, durante la prigionia, Castellani fu contraddistinto dal triangolo rosso (prigionieri politici) e gli fu assegnato il numero di matricola 57027.\nGi\u00e0 dopo 15 giorni Castellani e la maggioranza dei suoi compagni furono trasferiti nel campo di concentramento di Ebensee, che era stato costruito nel novembre del 1943 per realizzare la produzione sotterranea di missili intercontinentali.\nLa vita nel lager di Ebensee.\nI prigionieri italiani registrarono il pi\u00f9 alto tasso di mortalit\u00e0 nel lager, dei 955 italiani a Ebensee 512 non sopravvissero. Si aggiunse il fatto che furono non solo considerati come traditori da parte delle SS ma anche come fascisti dagli altri prigionieri poich\u00e9, come Castellani stesso osserv\u00f2, \"avevamo fatto la guerra a tutti\".\nAll'inizio Castellani fu impiegato come giardiniere presso le baracche delle SS. Riusc\u00ec a nutrirsi sufficientemente dagli avanzi di cibo delle SS e dei cani da guardia e ad aiutare in questo modo anche altri prigionieri. Tuttavia la sua situazione si aggrav\u00f2 drammaticamente quando manc\u00f2 dal lavoro per compassione di un amico malato. Un kap\u00f2 lo ferm\u00f2 e Castellani fu subito mandato nelle gallerie, dove fu costretto a lavorare fino alla liberazione del campo.\nLe condizioni nelle quali i prigionieri dovettero lavorare come schiavi dodici ore al giorno nelle gallerie furono tremende. Furono esposti non solo alle continue rappresaglie da parte delle SS, ma anche, particolarmente d'inverno, vestiti e nutriti in modo completamente insufficiente (ca. 700 calorie al giorno). Cos\u00ec Castellani non pes\u00f2 che 28 chili al momento della liberazione del KZ di Ebensee che avvenne il 6 maggio 1945.\nUn'esperienza particolare vissuta in prigionia dette nuova speranza a Castellani e fu uno dei motivi per i quali torn\u00f2 a Ebensee pochi anni dopo la liberazione: durante il lavoro fuori del lager una bambina gli regal\u00f2 una caramella. Nel 2004, dopo lunghe indagini, Castellani e la bambina di allora si incontrarono di nuovo.\nLa vita dopo la prigionia.\nDopo la liberazione Castellani torn\u00f2, assieme a tre amici in Italia a piedi, dove all'inizio fu molto difficile condurre una vita normale. Si aggiunsero i dubbi di molti pratesi che stentarono a credere alle narrazioni delle vicende accadute ad Ebensee.\nCastellani sent\u00ec la necessit\u00e0 di ricordare le vicende vissute ad Ebensee sempre come un dovere particolare. Cos\u00ec torn\u00f2 gi\u00e0 nel 1948 ad Ebensee. Inoltre svilupp\u00f2 un impegno politico molto forte che si espresse nella sua attivit\u00e0 a favore di persone socialmente svantaggiate.\nNegli Anni '80 trov\u00f2 - accompagnato da altri superstiti e cittadini di Ebensee - alcuni oggetti di allora nelle gallerie di Ebensee, che oggi sono esposti al Museo della Deportazione a Prato.\nAnche l'educazione politica, soprattutto dei giovani, fu di grande importanza per Castellani. Non solo tenne centinaia di conferenze nelle scuole di tutta la regione Toscana, ma accompagn\u00f2 anche tantissimi gruppi di studenti ai musei-memoriali di Mauthausen ed Ebensee.\nDopo breve e grave malattia Castellani manc\u00f2 il 3 dicembre 2004 a Prato.\nIl gemellaggio fra Prato ed Ebensee.\nUn'eredit\u00e0 lasciata da Castellani \u00e8 la fondazione del gemellaggio fra i due comuni di Prato ed Ebensee. Per anni si impegn\u00f2 per questo rapporto tra le due citt\u00e0, che fu siglato con un patto di gemellaggio nel 1987.\nNella sua funzione di presidente dell'ANED Prato (\"Associazione nazionale ex-deportati politici nei campi nazisti\") Castellani ebbe parte determinante nella fondazione del Museo della Deportazione di Prato. Inoltre il comune di Ebensee gli confer\u00ec la cittadinanza onoraria e istitu\u00ec una lapide commemorativa al cimitero del KZ di Ebensee."}
{"id": "1515013", "revid": "1573940", "url": "https://it.wikipedia.org/wiki?curid=1515013", "title": "Pieve di Santa Giulia (Caprona)", "text": "La pieve di Santa Giulia si trova a Caprona, frazione del comune di Vicopisano.\n\u00c8 ricordata per la prima volta nel 1096. Attualmente \u00e8 compresa nell'unit\u00e0 parrocchiale di Caprona-Uliveto-Zambra.\nDescrizione.\nL'edificio attuale, in origine a due navate, \u00e8 il frutto di molteplici fasi costruttive che si sono succedute a partire dall'XI secolo.\nEsterno.\nLa chiesa ha una pianta a croce latina, con un'unica navata provvista di abside. La struttura \u00e8 costituita da bozze di verrucano e conci di pietra arenaria. La facciata a capanna ha il fastigio del tetto sorretto da mensole e un timpano con al centro un oculo cieco, mentre inferiormente risulta delimitata lateralmente da semipilastri, arricchita da archetti pensili su peducci scolpiti e caratterizzata centralmente da un portale con architrave di riutilizzo, sovrastato da due oculi, un arco cieco, sul quale fino al giugno 1986 vi era lo stemma della famiglia Bracci Cambini, che aveva il patronato sulla pieve. Lo stemma in marmo, simile a quello che \u00e8 tuttora sulla casa canonica, cadde a terra per una pallonata tirata da due ragazzi che giocavano sulla piazzetta antistante la chiesa.\nLa parete meridionale, libera, mette in evidenza tre differenti fasi costruttive: una porzione omogenea con un cornicione modanato sopra archetti pensili poggiati su mensole scolpite con decorazioni animali, vegetali e ad intreccio vimineo; una parte superiore con due ampi archi tamponati a tutto sesto; il campanile a base rettangolare. Quest'ultimo, realizzato con diverse qualit\u00e0 di pietra alla fine del XII o ai primi del XIII secolo, ha in cima una cella con quattro aperture ad arco coronate da archetti pensili, il tutto sovrastato da un tetto a capanna.\nLa facciata orientale, contraddistinta dall'abside semicircolare centrale e da tre strette monofore con arco ogivale, presenta la stessa decorazione di cornicione, archetti e mensole presente sul lato sud.\nIl fianco settentrionale delimita l'annesso cimitero e appare incompleto. Presenta quattro archi su pilastri e l'impostazione di un quinto, abolito per l'inserimento di una colonna di appoggio a un grande arco a tutto sesto identico a quelli della facciata meridionale.\nInterno.\nL'interno spoglio ad un'unica ampia navata presenta a sinistra gli archi tamponati che la separavano dall'antica piccola navata laterale. Le tamponature presentano ancora traccia delle decorazioni pittoriche a finto drappeggio, realizzate probabilmente negli anni '30 del XIX secolo. La parte frontale \u00e8 massiccia, continua e caratterizzata solo dalla presenza di due iscrizioni lapidee e di un busto in marmo. Tre grandi colonne in granito contraddistinguono la parte pi\u00f9 recente della struttura della chiesa e fungono da appoggio per ampie arcate.\nL'area presbiteriale, spoglia e collocata su un piano leggermente superiore rispetto alla navata, presenta al centro l'altar maggiore, proveniente dalla chiesa di San Michele alla Verruca, con iscrizione medievale lungo il bordo, e nel transetto sinistro un altare minore, provvisto di tabernacolo. Sulle pareti sono ancora visibili tracce di affreschi e decorazioni scolpite.\nL'ultimo restauro, avvenuto nel 1977, ha visto la realizzazione del pavimento in cotto con il motivo a lisca di pesce caratteristico della pavimentazione originaria. Alcune grate metalliche permettono di visionare i principali ritrovamenti archeologici effettuati sotto il pavimento.\nDa notare l' di Domenico Francesco Cacioli, del 1738, dal prospetto elegantissimo, restaurato dall'organaro Glauco Ghilardi nel 1983 su commissione della Parrocchia di Caprona ed inaugurato da mons. Luigi Sessa; lo strumento proveniva dalla chiesa della Compagnia di Calcinaia. La pieve \u00e8 scelta spesso per i matrimoni."}
{"id": "1515016", "revid": "97303669", "url": "https://it.wikipedia.org/wiki?curid=1515016", "title": "Mala Punica", "text": "Mala Punica \u00e8 un complesso vocale-strumentale internazionale specializzato nell'esecuzione della musica medioevale.\nStoria.\nCostituito nel 1987 da Pedro Memelsdorff con Kees Boeke e Giulio Capocaccia, si specializz\u00f2 fin dall'inizio nell'esecuzione di un repertorio poco esplorato quale era quello della musica del XIV secolo e dell'Ars subtilior."}
{"id": "1515022", "revid": "80339", "url": "https://it.wikipedia.org/wiki?curid=1515022", "title": "Bol\u0161oj Enisej", "text": ""}
{"id": "1515023", "revid": "1305772", "url": "https://it.wikipedia.org/wiki?curid=1515023", "title": "L'abisso", "text": ""}
{"id": "1515025", "revid": "287204", "url": "https://it.wikipedia.org/wiki?curid=1515025", "title": "Bol'soj Enisej", "text": ""}
{"id": "1515027", "revid": "80339", "url": "https://it.wikipedia.org/wiki?curid=1515027", "title": "Bol'shoj Enisej", "text": ""}
{"id": "1515028", "revid": "80339", "url": "https://it.wikipedia.org/wiki?curid=1515028", "title": "Bolshoj Enisej", "text": ""}
{"id": "1515029", "revid": "80339", "url": "https://it.wikipedia.org/wiki?curid=1515029", "title": "Bolshoy Yenisey", "text": ""}
{"id": "1515030", "revid": "1573940", "url": "https://it.wikipedia.org/wiki?curid=1515030", "title": "Chiesa di Sant'Andrea Apostolo (Cucigliana)", "text": "La chiesa di Sant'Andrea Apostolo \u00e8 un edificio religioso situato a Cucigliana, frazione del comune di Vicopisano.\nStoria e descrizione.\nAttestata dal 1063, nel secolo XIII la chiesa era sotto la giurisdizione della pieve di Calci. In passato questa era una chiesa di giuspatronato pubblico, ovverosia la scelta del rettore della stessa era prerogativa della popolazione di Cucigliana, che sceglieva il proprio pievano mediante una votazione che si teneva in chiesa. L'assemblea era composta dai capifamiglia del paese che davano la loro preferenza ad una lista di religiosi autocandidati al giudizio del popolo.\nL'edificio presenta una struttura a aula unica con tetto a capanna e semplice facciata con timpano; l'aspetto attuale della chiesa risale al XVIII secolo, eccetto la base medievale in pietra del campanile, completato in alto da una struttura ottagonale coronata da vasi in terracotta. All'interno si conservano dipinti murali del primo Ottocento (G. Bacchini, Fratelli Merlini, Ferdinando Folchi). Nella chiesa vi \u00e8 un organo a canne costruito da Nicomede Agati nel 1875; esso sostituisce un pi\u00f9 antico strumento di Giuseppe Zannetti del 1790."}
{"id": "1515034", "revid": "2194088", "url": "https://it.wikipedia.org/wiki?curid=1515034", "title": "Davide Rossi (attore)", "text": "Biografia.\nSi diploma all'istituto Kennedy, a Roma. Subito dopo la scuola si iscrive alla NUCT di Cinecitt\u00e0, seguendo i corsi per due anni.\nDopo esser stato protagonista del cortometraggio \"Il sogno di Dean\" (2000), scritto e diretto da Abiel Mingarelli, nel 2003 debutta sul grande schermo con i film \"Il posto dell'anima\", regia di Riccardo Milani, e \"Caterina va in citt\u00e0\", regia di Paolo Virz\u00ec.\nSuccessivamente gira \"Sopra e sotto il ponte\" (2006), opera prima di Alberto Bassetti, \"Scusa ma ti chiamo amore\" (2008), scritto e diretto da Federico Moccia, tratto dall'omonimo romanzo dello stesso Moccia, e \"Albakiara - Il film\" (2008), regia di Stefano Salvati, quest'ultimo ispirato dalla famosa canzone del padre, \"Albachiara\".\nNel 2011 \u00e8 tra i fondatori del collettivo di videomaker satirici Il Terzo Segreto di Satira.\nSul piccolo schermo ha lavorato nelle miniserie \"Lo zio d'America\" (2006) e \"Provaci ancora prof!\" (2007), entrambe dirette da Rossella Izzo e trasmesse da Rai 1.\nNel 2014 scrive per Valerio Scanu \"Parole di cristallo\" nell'album \"Lasciami entrare\"."}
{"id": "1515037", "revid": "1543377", "url": "https://it.wikipedia.org/wiki?curid=1515037", "title": "Chiesa di San Jacopo a Lupeta", "text": "La chiesa di San Jacopo \u00e8 un'antica pieve romanica che si trova in localit\u00e0 Lupeta nel comune di Vicopisano.\nStoria.\nCitata dal 757, in origine la chiesa era intitolata a San Mamiliano vescovo, come riporta l'iscrizione sull'architrave del portale principale. Nel XII secolo \u00e8 citata come prioria, ma aveva anche un monastero annesso, abitato inizialmente da monache (periodo imprecisato) e successivamente da Eremitani di Sant'Agostino, che vi soggionrarono fino al 1294, allorch\u00e9 si trasferirono nella chiesa di San Nicola a Pisa.\nFu intitolata a San Jacopo nella prima met\u00e0 del Quattrocento. Poco tempo dopo cominci\u00f2 a decadere a causa delle continue scorrerie e della situazione insicura della zona, causate dalle guerre tra Pisa e Firenze. Agli inizi del XVI secolo pass\u00f2 in gestione ai Canonici di Pescia. Nel 1867 i resti dell\u2019antico monastero vennero trasformati in una grande casa colonica, poi villa residenziale di propriet\u00e0 privata ed oggi demanio dello stato.\nDescrizione.\nLo stile architettonico e decorativo degli esterni e il materiale da costruzione fanno protendere per una periodo di costruzione tra la fine dell'XI secolo e tutto il XII secolo. Elementi del romanico pisano nella sua fase Buschetiana sono la pietra verrucana e il calcare ben squadrati come materiale da costruzione, il portale architravato con lunetta, le lesene, la cornice orizzontale marcapiano, la bifora, le losanghe e l'oculo centrale. \u00c8 stato proposto che questi ultimi tre elementi siano aggiunte del XII secolo, su un'impostazione di fine XI secolo.\nA datazione altomedievale (VIII-X secolo) rimanda il bassorilievo con tre figure riutilizzato nella facciata attuale a destra della bifora e raffigurante \"Daniele\" (al centro), \"Giobbe\" o il \"re-giudice di Daniele\" (a sinistra) e il \"profeta Abacuc\" (a destra). Anche l'architrave decorato a spirali e foglie linguate \u00e8 probabilmente di reimpiego.\nIl campanile, un tempo poderoso, fu sbassato a causa degli eventi bellici della seconda guerra mondiale (1944).\nL'interno con aula unica, breve transetto e privo di abside (cosiddetta croce egizia o tau \u00e8 voltato a capriate lignee). Si trovano tracce di affreschi trecenteschi con i \"Santi Mamiliano, Girolamo e Giovanni Battista\"."}
{"id": "1515038", "revid": "124805801", "url": "https://it.wikipedia.org/wiki?curid=1515038", "title": "Fcc", "text": ""}
{"id": "1515041", "revid": "729795", "url": "https://it.wikipedia.org/wiki?curid=1515041", "title": "Pieve di San Giovanni Evangelista (San Giovanni alla Vena)", "text": "La pieve di San Giovanni Evangelista si trova a San Giovanni alla Vena nel comune di Vicopisano.\nStoria e descrizione.\nLa pieve battesimale \u00e8 documentata dal 975, ma non si conosce l'anno della sua fondazione, che certamente \u00e8 anteriore, ma si conosce la sua ubicazione che era nei pressi dell'attuale Provinciale Vicarese.\nLa chiesa venne totalmente riedificata nel 1590-93 nel luogo attuale dopo la distruzione della chiesa originaria, a seguito di una piena dell'Arno e per maggior sicurezza si volle ricostruirla pi\u00f9 verso monte, nella posizione attuale. La piena aveva distrutto oltre alla chiesa, anche il campanile, il cimitero, la canonica e port\u00f2 via tutte le terre e conseguentemente quasi tutta l'entrata della pieve.\nL'edificio presenta una semplice facciata con tre portali e corpo a tre navate divise da pilastri; la copertura \u00e8 a doppio spiovente. La chiesa ha cinque altari: l'altare Maggiore, l'altare del SS. Rosario, l'altare della Santa Vergine del Carmine, l'altare della Santissima Annunziata e l'altare di San Tommaso. All'interno della pieve si trovano una preziosa croce dipinta con \"Cristo e storie cristologiche\" attribuita al pisano Enrico di Tedice (met\u00e0 del Duecento) che in precedenza era posta nell'altare del S.S. Rosario e nel 1723 trasferita presso la chiesa del Castellare, e sculture lignee (\"Angelo annunciante\" del XIV secolo e \"Santa Lucia\" del XV-XVI secolo). Nelle vicinanze della pieve l'oratorio di San Rocco che, come risulta dall'iscrizione nella facciata, venne costruito nel 1635 ed \u00e8 destinato a magazzino. Sul fianco sinistro della chiesa s'innesta l'oratorio della Compagnia del Santissimo Sacramento, ora adibito a magazzino, sul cui fianco esterno spicca un rilievo marmoreo con l'Annunciazione, datato 1639 e dove sono conservati resti di affreschi con \"Santi\" datati tra il XVI e il XVII secolo.\nNei primi anni dell'Ottocento si pens\u00f2 di ingrandire la pieve e lavori di ampliamento e di ristrutturazione furono eseguiti fra il 1828 e il 1839. Nel 1828 venne alzato il muro della navata destra, ma i lavori dovettero subito interrompersi per mancanza di fondi e ripresero solamente 10 anni dopo, nel 1838, grazie anche ad una cospicua somma di denaro (\u00a3 1000) messa a disposizione dal Granduca Leopoldo II e venne aperta al culto nella notte di Natale del 1839, mentre i lavori di sistemazione terminarono nei primi mesi del 1840."}
{"id": "1515048", "revid": "767487", "url": "https://it.wikipedia.org/wiki?curid=1515048", "title": "Chiesa della Madonna del Ponte (Ascoli Piceno)", "text": "La chiesa della Madonna del Ponte si annovera tra gli edifici religiosi di modeste dimensioni della citt\u00e0 di Ascoli Piceno. Si trova appena oltrepassato il ponte di Santo Spirito, nel rione di Porta Cartara.\nStoria e descrizione.\nFu costruita nell'anno 1689 e testimonia l'antica abitudine di porre edicole votive o piccole chiese in prossimit\u00e0 dei passaggi e degli ingressi alle citt\u00e0 quale simbolo di buon auspicio e pia prolusione per i viandanti.\nCaratteristica per la sua forma cilindrica \u00e8 identificata anche col nome \"La Rotonda\" e dedicata alla Madonna del Ponte.\nSi mostra nella sua semplice architettura con copertura a cupola e si distingue per la colorazione dell'intonaco esterno di colore rosa chiaro. Il suo interno si compone di un unico ambiente che fu interamente ricoperto dalle furiose pitture dell'ascolano Biagio Miniera, andate perdute col trascorrere del tempo.\nNell'aula si conserva e si venera un'immagine della Vergine rimossa da un muro vicino che ha trovato in questo spazio la sua nuova sede.\nDi particolare piacevolezza anche la pala dell\u2019altare, dipinta, olio su tela, dall'olandese Carlo Ramond, nell'anno 1758 su commissione di D. Giuseppe Ricciotti, in cui sono raffigurati: San Giuseppe, San Francesco Saverio e San Luca.\nLa chiesa \u00e8 stata danneggiata dal terremoto del 30 ottobre 2016 di magnitudo 6.5."}
{"id": "1515049", "revid": "287204", "url": "https://it.wikipedia.org/wiki?curid=1515049", "title": "Orelli", "text": ""}
{"id": "1515052", "revid": "110157", "url": "https://it.wikipedia.org/wiki?curid=1515052", "title": "Chiesa di San Martino al Bagno", "text": "La chiesa di San Martino al Bagno antico si trova a Uliveto Terme, nel comune di Vicopisano.\nStoria.\nProbabilmente costruita dai Maestri Comacini intorno all'800, \u00e8 attestata dal luglio 1282 sotto il piviere di San Cassiano.\nLa chiesa \u00e8 ricordata nelle fonti dalla met\u00e0 del secolo XIII e deriva l'appellativo dalla vicinanza di terme in uso dal Medioevo. L'arcivescovo Filippo de' Medici la visita il 26 aprile del 1463 descrivendola in rovina. Un \"breve papale\" del XVI secolo concedeva indulgenza plenaria a chi vi pregasse \"per la concordia dei principi cristiani e l'estirpazione delle eresie\".\nNe parla cos\u00ec Emanuele Repetti nel suo \"Dizionario Geografico Fisico della Toscana\":\n\" \"Dirimpetto poi a libeccio dove il monte declina verso la riva destra dell'Arno, sulla strada di Piedimonte, o Vicarese, passato S. Giovanni alla Vena esisteva una chiesuola detta di S. martino al bagno Antico. Il nomignolo le venne da un Bagno stato presso il fiume Arno, del quale faceva menzione lo Statuto pisano del 1285, al Lib. IV, rubrica 28, sotto il vocabolo di bagno della Carrajola. Allora esso era sotto la tutela del Comune di Pisa, talch\u00e9 il podest\u00e0 doveva ordinare ai cavatori di pietre delle vicine cave che invece di gettare nell'Arno gli spurghi delle dette cave, dovessero questi portarli nel piano del Bagno situato sopra l'Arno onde meglio conservarlo; finalmente ivi si ordinava di fare quando occorreva il Bagno e la fontana dagli uomini del capitano di Piedimonte, per modo che maschi e femmine vi si potessero comodamente bagnare.\" \"\nStoricamente posta sotto il patronato della famiglia Upezzinghi, venne restaurata nel 1605 dalla famiglia Lanfreducci per poi passare, un secolo dopo, nelle mani dei Lanfranchi. Attualmente \u00e8 propriet\u00e0 della \"Acqua e Terme di Uliveto S.p.A.\" e amministrata all'occorrenza dal parroco di Uliveto Terme.\nProfilo artistico.\nCostruito in stile romanico, l'edificio presenta una semplice struttura a capanna in verrucano con abside e campanile a vela. La facciata ovest presenta un semplice oculo mediano, mentre sulla facciata sud sono visibili la porta d'ingresso, un secondo portalino, una monofora e lo stemma marmoreo dei Lanfreducci, celebrante il restauro avvenuto nel 1605 con la seguente iscrizione: \"San Martino al Bagno / Antico patronato di / Casa Lanfreducci resta / urata dal Prior di Pavia / Com: di Faenza, Palermo / e Montefiascone / F. Francesco Lanfreducci / L'anno MDCV\".\nUn ulteriore restauro, compiuto nel 1964 a cura della Societ\u00e0 Acque e Terme, ha ripristinato l'aspetto romanico originale dell'edificio, riparando anche i danni occorsi al lato nord durante la seconda guerra mondiale.\nAll'interno troviamo un'aula unica con soffitto a capriate, in cui sono conservati un dipinto murale staccato con il \"Cristo deposto nel sepolcro da un angelo\" (XVI secolo) e due pregevoli affreschi raffiguranti un \"Angelo della Passione\" e un \"San Martino a cavallo\", quest'ultimo di autore ignoto d'epoca tardo-ottocentesca."}
{"id": "1515053", "revid": "135229", "url": "https://it.wikipedia.org/wiki?curid=1515053", "title": "Arcipelago delle molucche", "text": ""}
{"id": "1515054", "revid": "1442080", "url": "https://it.wikipedia.org/wiki?curid=1515054", "title": "Giovanni Cesare Ferrara", "text": " Professore di Diritto costituzionale dell'Universit\u00e0 \u201cLa Sapienza\u201d di Roma, fu deputato nella IX e X legislatura.\nBiografia.\nDopo aver conseguito la maturit\u00e0 classica al liceo Umberto di Napoli, si \u00e8 laureato in Giurisprudenza all'Universit\u00e0 degli Studi di Napoli Federico II dove \u00e8 stato assistente alla cattedra di diritto costituzionale. Giunse a Roma nel 1955 quando vinse il concorso a consigliere parlamentare della Camera.\nTorn\u00f2 da Professore ordinario all\u2019Universit\u00e0 Federico II, dopo aver insegnato nell\u2019Universit\u00e0 di Genova. Ha insegnato in seguito per trent\u2019anni all\u2019Universit\u00e0 La Sapienza di Roma.\n\u00c8 stato parlamentare e capo di gabinetto del Vice Presidente del Consiglio De Martino nel governo Colombo.\nHa fondato e diretto la rivista on-line \"Costituzionalismo.it\". \u00c8 stato fra i promotori del referendum costituzionale del 2006 e, successivamente, del referendum contrario alla privatizzazione della gestione dell'acqua.\n\u00c8 morto il 20 febbraio 2021 a Roma.\nPensiero.\nNel principale testo di diritto parlamentare, da lui elaborato nel 1965 e dedicato al presidente dell'Assemblea parlamentare, Gianni Ferrara ha dimostrato che \"anche in un sistema proporzionale\npuro a tendenza consociativa (come si\ndirebbe oggi) al Presidente di Assemblea va\nriconosciuta la funzione di \"trait d\u2019union\" tra\nl\u2019indirizzo politico governativo ed i lavori\ndell\u2019Assemblea, cos\u00ec come la funzione neutrale\ndel Presidente ha modo di affermarsi\nproprio in quei sistemi in cui sembrerebbe\npi\u00f9 consolidato il sistema maggioritario,\ncome quello inglese\".\nL'importanza della funzione del Presidente di Assemblea, per Ferrara, deriva dal fatto che le altre funzioni di garanzia introdotte dal Costituente contro una ricaduta nella dittatura - funzioni che vertono su organi esterni al Potere legislativo (la Corte costituzionale ed il Presidente della Repubblica) - \u00abnon riescono, considerate complessivamente, ad assicurare l\u2019intangibilit\u00e0 delle attribuzioni parlamentari, n\u00e9 il corretto esercizio delle funzioni parlamentari stesse, se non in via mediata ed occasionalmente\u00bb: da un lato, infatti, \u00ab\u00e8 da rilevare che la funzione di garanzia del PdR non ha valore definitivo\u00bb; dall\u2019altro, \u00abla decisione della Corte costituzionale, seppure \u00e8 capace di investire il momento dell\u2019esercizio delle funzioni parlamentari (ma, in questa ipotesi, solo con riferimento alla attivit\u00e0 legislativa) interviene soltanto \"ex post\", con riferimento cio\u00e8 ad atti perfezionati, efficaci ed esecutori\u00bb. \"L\u2019autore concludeva perci\u00f2 il proprio ragionamento sul punto sottolineando che il problema vero \u00e8 quello della garanzia nel momento dell\u2019esercizio, quando, cio\u00e8, le attivit\u00e0 (tutte) vengono a svolgersi. Detta funzione di garanzia comporta l\u2019uso di poteri che ineriscono alle fattispecie procedimentali, creando le condizioni \u2013 e mantenendole \u2013 in base alle quali i procedimenti via via possono realizzarsi secondo le prescrizioni costituzionali, le norme contenute nei regolamenti, le regole strutturali che individuano il sistema politico\".\n\"In questa prospettiva, (...) il regolamento parlamentare\nassurge al rango di \u00abatto normativo primigenio\ndell\u2019indirizzo politico\u00bb (...), non soltanto come strumento\nattraverso cui si delineano i presupposti per l\u2019elaborazione dell\u2019indirizzo politico\ndi maggioranza \u2013 da questo punto di vista,\nnon sembra, quindi, assente il momento\ndella \u201cdecisione\u201d \u2013, ma anche come strumento\nche, in quella fase storica, riflette, nel\nduplice versante sopra richiamato (\u201cpartecipazione\u201d\ne \u201cdecisione\u201d), la questione centrale\ndell\u2019attuazione costituzionale.\".\n\"A distanza di trent\u2019anni dal volume di Gianni Ferrara, con l\u2019instaurazione\ndel nuovo maggioritario e il radicale rinnovamento delle\nsoggettivit\u00e0 politiche, \u00e8 sembrato che quella diagnosi potesse essere\nsmentita, e che quelle regole, scritte o non scritte, sarebbero state poste.\nInvece \u00e8 apparso ben presto \u2013 come annotava Carlo Mezzanotte\n\u2013 che i nuovi partiti non erano all\u2019altezza di svolgere la funzione di\nlegittimazione reciproca sulla quale riposa il buon andamento del regime\npolitico\".\nOpere.\nTra le sue opere pi\u00f9 recenti: \nPubblicazioni.\nHa contribuito alla teoria generale del diritto pubblico e ad agli studi di diritto costituzionale e parlamentare con le seguenti pubblicazioni:"}
{"id": "1515059", "revid": "1573940", "url": "https://it.wikipedia.org/wiki?curid=1515059", "title": "Chiesa e monastero di San Michele alla Verruca", "text": "La chiesa e monastero di San Michele alla Verruca si trova nel comune di Vicopisano, nei pressi della rocca della Verruca.\nI resti oggi visibili risalgono al complesso monastico benedettino fondato dal marchese Ugo di Toscana alla fine del X secolo sul luogo ove sorgeva la chiesa di Sant'Angelo, gi\u00e0 documentata nel VIII secolo. Nel XII secolo l'abbazia pass\u00f2 ai camaldolesi, poi ai cistercensi e agli agostiniani.\nFu abbandonata nel XV secolo a causa dei danni subiti nelle lotte fra Pisani e Fiorentini. Intorno ad essa in et\u00e0 medievale si era aggregato un borgo ancora visibile alla fine del XIX secolo.\nStoria e archeologia.\nIntroduzione.\nSan Michele alla Verruca \u00e8 stato oggetto di scavi dal 1996 al 2003. Fu uno dei pi\u00f9 importanti monasteri maschili benedettini sorti sui monti pisani tra la fine del X secolo e la met\u00e0 dell'XI secolo, sul luogo di una chiesa precedente appartenente ai conti Aldobrandeschi. All'inizio le sue sorti furono legate alla potente abbazia di San Salvatore di Sesto, dalla cui soggezione si svincol\u00f2 alla fine dell'XI secolo. Tra il XII e il XIII secolo il monastero possedeva molte terre ma, a partire dalla met\u00e0 del XIII secolo, i suoi possedimenti si dimezzarono. Nel XIV secolo il cenobio della Verruca viene abbandonato in favore di Sant'Ermete d'Orticaia e, infine, nel XV secolo il monastero viene distrutto in gran parte dai Fiorentini.\nLo scavo ha interessato l'intero complesso monastico ma, per ragioni statiche, la sagrestia e il presbiterio non sono stati indagati. Dal punto di vista archeologico si possono distinguere 6 fasi:\nLo studio delle aree cimiteriali non \u00e8 completo in quanto non \u00e8 stato possibile indagare la totalit\u00e0 delle sepolture a causa delle difficili condizioni di scavo: l'area del monastero, infatti, \u00e8 soggetta a smottamenti. Ad ogni modo \u00e8 stato preso in considerazione un numero abbastanza alto di inumazioni. Nel territorio del monastero di San Michele sono state identificate con certezza 30 tombe delle quali solo 26 sono state indagate archeologicamente: 9 sono localizzate nell'area della chiesa mentre il resto si situa nel chiostro, nei portici attorno ad esso e nella sala capitolare.\nLe origini.\nUna chiesa di Sant'Angelo \u201cnel luogo detto Verrucola\u201d \u00e8 gi\u00e0 attestata in epoca longobarda in due documenti, provenienti dall'Archivio arcivescovile di Lucca e datati alla fine dell'VIII secolo.\nPurtroppo l'indagine archeologica dentro la chiesa abbaziale \u201cromanica\u201d non ha restituito evidenze strutturali certe relative a questa prima fase di frequentazione del sito. La chiesa e gli edifici ad essa annessi sono ancora ricordati nei primi decenni del X secolo, quando fu ceduta in livello ad Ariperto e figli da parte del vescovo Pietro di Lucca.\nIl monastero benedettino pre-romanico.\nLa prima attestazione di una chiesa e di un monastero di S. Michele Arcangelo \u00e8 in un atto del 4 maggio 996, in cui si afferma che Gherardo, arcivescovo di Lucca, lo cede a Maione, abate della chiesa e monastero di S. Salvatore di Sesto nella diocesi di Lucca, per il canone annuo di 8 soldi. Anche se alcuni studiosi hanno considerato questo come l'atto di fondazione del monastero di S. Michele alla Verruca, in realt\u00e0 si tratta di un documento che attesta l'aumento dell'influenza di S. Salvatore di Sesto. Dal punto di vista archeologico, il primo momento costruttivo del monastero si data tra la fine del X e l'XI secolo. Tale complesso non era organizzato attorno ad un chiostro rettangolare; la chiesa si trovava sul pianoro pi\u00f9 alto, mentre gli ambienti di servizio si trovavano immediatamente pi\u00f9 a sud. I materiali ceramici e metallici relativi a questa fase sono scarsi.\nSicuramente il marchese Ugo di Tuscia ha avuto un ruolo nella fondazione-ristrutturazione-riconversione della chiesa di S. Angelo nel monastero di S. Michele Arcangelo, visto che la tradizione storiografica colloca il cenobio tra le sue fondazioni monastiche alla fine del X secolo in Toscana. In questo periodo vengono fondati numerosi monasteri (un centinaio ispirati alla regola benedettina), spinti sia da motivazioni di carattere religioso ma anche economico visto che, spesso, fungevano da centri organizzativi dei beni fiscali e servivano a radicare il potere della famiglia che li aveva fondati.\nIn base ai dati stratigrafici, si datano a questo periodo le sepolture pi\u00f9 antiche del monastero ovvero la fase iniziale di occupazione del sito da parte dei monaci tra la fine del X e il XII secolo. Queste hanno lasciato poche evidenze strutturali in quanto costituite da semplici fosse ricavate nella roccia superficiale la quale, col suo andamento naturale, ha spesso determinato la disposizione delle sepolture stesse. Almeno 4 tombe appartenenti a questa tipologia e databili intorno al X secolo sono state identificate nell'area della sala capitolare in relazione a stratigrafie precedenti la stessa.\nIl monastero benedettino romanico.\nI documenti datati tra la fine dell'XI e il XII secolo attestano che il Monastero di San Michele alla Verruca \u00e8 sempre pi\u00f9 svincolato dall'abbazia di Sesto e fa acquisizioni di chiese e terre, oltre che di una cava di pietra. Nella prima met\u00e0 del XII secolo, tuttavia, sono attestate vendite di terreni che sono da mettere in relazione con la ristrutturazione del cenobio. Il 7 giugno 1209 \u00e8 una data importante, in quanto Papa Innocenzo III, in una sua bolla, accoglie sotto la sua protezione il monastero e conferma i beni di propriet\u00e0 del cenobio, oltre a \u201cconsentire di accogliere chiunque avesse voluto condurvi vita religiosa o esservi seppellito\u201d. Il monastero si sviluppa attorno al chiostro centrale. La chiesa abbaziale con pianta a croce latina era a nord. A sud della chiesa viene realizzato il chiostro rettangolare, con i loggiati che corrono intorno al suo perimetro. C'era la cisterna, il refettorio, le cucine, cantine e magazzini. Ad est c'era la sagrestia e la sala del capitolo. I dormitori probabilmente si trovavano ai piani superiori. Il muro di cinta \u00e8 stato completamente individuato. Tra esso e gli edifici c'era, probabilmente, un'ampia area aperta destinata ad attivit\u00e0 artigianali e produttive. A questa fase risale anche il cimitero monacale, ubicato nei quattro loggiati che si affacciano sul chiostro.\nDal XII alla prima met\u00e0 del XIII secolo l'area cimiteriale \u00e8 allargata ai portici est del chiostro, a quelli ovest e sud, evidenziando una certa progettualit\u00e0 d'insieme dell'utilizzo della zona. Ci\u00f2 \u00e8 evidente soprattutto nella tecnica costruttiva delle sepolture e nella loro disposizione che doveva rispondere alla necessit\u00e0 di sfruttare al meglio lo spazio disponibile a causa del momento di massimo popolamento del monastero.\nIl monastero cistercense.\nA questo periodo risalgono numerosi documenti che attestano i possedimenti terrieri del monastero. I rapporti con l'arcivescovo pisano erano conflittuali e le fonti documentano che nel 1260 apparteneva all'ordine cistercense, come \u00e8 testimoniato da una vertenza tra il Comune di Pisa e i Cistercensi dell'Abbazia di San Galgano. Non si sa, per\u00f2, perch\u00e9 questo passaggio sia avvenuto. Nel 1271 c'era la volont\u00e0 di trasferire il monastero in altro sito, probabilmente perch\u00e9 si trovava troppo vicino a una fortezza pisana e quindi, in caso di guerra, sarebbe stato investito dagli eserciti in marcia, se non proprio assediato. Il trasferimento, per\u00f2, non avvenne. Successivamente il monastero della Verruca permuta vari possedimenti. Nel 1296 avviene l'unione con il monastero di Sant'Ermete d'Orticaia seguito, probabilmente, dal trasferimento della maggior parte dei monaci, visto che si trovava ad una distanza accettabile da Pisa per rifugiarsi in breve tempo entro la cerchia muraria cittadina in caso di necessit\u00e0, ma anche abbastanza tranquillo per svolgere le funzioni spirituali e liturgiche.\nLe fonti storiche non danno molte informazioni per quanto riguarda le vicende del XIV secolo ma l'archeologia attesta una iniziale nuova fioritura, visti gli imponenti lavori di ristrutturazione (modifica della pianta della chiesa, realizzazione del cimitero laico nella parte antistante la chiesa stessa e lavori nella zona dei dormitori) seguita, per\u00f2, alla fine del secolo, da un depauperamento generale e progressivo abbandono di ampie porzioni del monastero a favore di un uso quasi esclusivo della chiesa e della zona immediatamente a sud rispetto ad essa. Nella prima met\u00e0 del 1400, intanto, la rocca della Verruca viene assediata dai fiorentini nel 1431 e, di conseguenza, il monastero viene distrutto, di cui rimangono solo resti della chiesa. Documenti successivi attestano altri passaggi di propriet\u00e0. La cultura materiale relativa a questa fase \u00e8 molto ricca: sono stati trovati, infatti, numerosi reperti in ceramica, vetro e metallo.\nI Cistercensi mantennero l'ubicazione originaria del cimitero riservato ai monaci dai Benedettini. Vennero aperte e riutilizzate le sepolture preesistenti nel loggiato est, richiudendole con le lastre di copertura originarie, ma ve ne aggiunsero 2 nuove e di tipologia differente, andando ad esaurire lo spazio disponibile. All'esterno della facciata della chiesa invece venne riusata una tomba del periodo precedente ubicata lungo la scala di accesso all'edificio sacro, e ne vennero realizzate altre 2 strutturalmente simili a quelle pi\u00f9 antiche.\nGi\u00e0 a partire dalla fine del XIV secolo, di fronte alla facciata della chiesa vengono realizzate alcune nuove strutture tombali che in due casi insistono su sepolture preesistenti, in altri vanno a riempire gli spazi rimasti liberi o si utilizzano cavit\u00e0 di canalizzazioni non pi\u00f9 in uso, dalle quali vengono recuperate le lastre poi utilizzate come copertura della tomba stessa. All'interno della chiesa vengono invece scavate tombe in fosse terragne lungo la parete interna della facciata, una posizione privilegiata secondo l'ideologia dell'epoca.\nNella prima met\u00e0 del XV secolo, ovvero l'ultimo periodo di occupazione del complesso, i monaci abbandonarono alcuni ambienti di vita usati fino a quel momento mentre continuarono a sfruttare l'area cimiteriale almeno sicuramente nella zona dei loggiati est, unica porzione indagata sistematicamente. Si aprirono cos\u00ec vecchie tombe per seppellirvi nuovi corpi, ricollocando le ossa tolte dalle stesse tombe sopra le coperture o nei livelli di uso esterni.\nIl fatto che si insistette nel riutilizzare uno spazio cimiteriale ormai di fatto esaurito testimonia come non ci fossero le necessit\u00e0 o le possibilit\u00e0 di adibire a tali funzioni altre aree del complesso. In questo periodo anche il chiostro sembra esser stato utilizzato come spazio funerario, essendovi state trovate alcune tombe in nuda terra.\nL'occupazione di tutta l'area da parte delle truppe pisane e fiorentine durante l'assedio della Rocca della Verruca (fine XV secolo) segu\u00ec l'abbandono del monastero e delle sue aree cimiteriali. \u00c8 grazie essenzialmente alle monete che si datano le ultime deposizioni, in terra o in strutture: tra la fine del XIV e gli inizi del XV, periodo al quale \u00e8 possibile attribuire anche l'ultima fase di frequentazione funeraria della zona antistante la chiesa.\nAssedio pisano-fiorentino.\nNel 1496 e nel 1498 la chiesa e il monastero vengono occupati militarmente durante la guerra tra Pisa e Firenze. Sulla vicina rocca, inoltre, c'era un avamposto fiorentino. Ci sono documenti abbastanza dettagliati che permettono di stabilire, ad esempio, che tra marzo e aprile 1496 il monastero viene usato prima come ridotta della rocca della Verruca da parte dei Pisani e, poi, come campo base da cui i Fiorentini lanciavano gli attacchi alla fortezza vicina. In una seconda fase avvenuta nel 1498, invece, i Fiorentini occupano S. Michele per scendere a Vicopisano ma vennero cacciati dalla chiesa da Iacopo di Tarsia. \u00c8 probabile, comunque, che il monastero fosse stato abbandonato dai cenobiti in precedenza. Sono stati trovati numerose punte di frecce e molti proiettili in pietra nella zona antistante la chiesa e nell'abbazia stessa che erano le uniche strutture ancora in piedi al momento dell'assedio e, quindi, uno dei bersagli pi\u00f9 importanti da colpire.\nFrequentazione sporadica dal XVI secolo.\nTracce di frequentazione si attestano archeologicamente dal XVI al XVIII secolo, soprattutto legate alla chiesa che, almeno fino alla fine del \u2018700, era l'unico edificio ancora in piedi. Il sito era frequentato da taglialegna e carbonai che hanno innalzato delle capanne e dei ripari temporanei nell'area della chiesa stessa e della grande cisterna del chiostro. Nel 1800, infine, sono crollati i muri perimetrali nord, sud e la facciata della chiesa che, quindi, allo stato di rudere, \u00e8 stata dipinta e fotografata dai numerosi viaggiatori che si spingevano sul Monte Pisano.\nL'abbandono dal XX secolo.\nNel corso del XX secolo il sito di San Michele Arcangelo alla Verruca ha sofferto per le attivit\u00e0 degli scavatori abusivi. Per fortuna, lo scavo sistematico che \u00e8 stato intrapreso tra il 1996 e il 2003 ha dato la possibilit\u00e0 al sito di raccontare la sua storia. Purtroppo, per\u00f2, attualmente ci sarebbe la necessit\u00e0 di conservarlo e preservarlo, onde evitare un ulteriore e definitivo degrado, visto che dalla fine degli scavi e dall'edizione dei risultati degli stessi esso \u00e8 rimasto pressoch\u00e9 abbandonato.\nPratiche funerarie.\nIn fase di scavo sono state raccolte informazioni per quanto riguarda le modalit\u00e0 di deposizione, l'orientamento dei corpi, la loro posizione e le pratiche rituali nelle aree cimiteriali.\nOrientamento.\nIn netta maggioranza sono gli inumati sepolti con la testa ad ovest e i piedi ad est, asse canonico dell'ideologia cristiana altomedievale per la quale lo sguardo doveva essere rivolto ad oriente da dove sarebbe cominciato il Giudizio universale. Le uniche 4 sepolture che non rispettano questo orientamento sono condizionate da altre strutture architettoniche.\nPosizione.\nI corpi sono sempre deposti in posizione supina con le braccia piegate ad angolo retto e poggiate sull'addome tranne che in tre casi, tutti ubicati nell'area antistante la chiesa. Nella Tomba 10 il braccio destro \u00e8 sul petto e il sinistro \u00e8 piegato su s\u00e9 stesso per far posto alla deposizione di un neonato, avvenuta successivamente; nella T. 16 le braccia sono conserte sul basso bacino e nella T. 6a un braccio \u00e8 steso lungo il corpo mentre l'altro \u00e8 piegato sull'addome. L'insistenza delle braccia sull'addome ha fatto pensare agli archeologi che i monaci siano stati sepolti in un saio, ma mancando altri elementi essa rimane un'ipotesi. La posizione degli arti inferiori invece sembra essere determinata semplicemente dalle concrete modalit\u00e0 di deposizione e in particolare alla presenza o meno di un sudario.\nPratiche rituali.\n\u00c8 stato notato come in nessuna tomba sia stato deposto alcun oggetto distintivo del defunto o, in generale, di corredo. Semmai elementi di abbigliamento (una fibbia di cintura, un bottone) testimoniano che l'inumato fu deposto vestito.\nAnalisi paleobiologica e paleopatologica degli inumati.\nSono stati evidenziati due gruppi ben distinti di inumati almeno a giudicare dalla posizione privilegiata delle sepolture: i monaci e i laici di classe sociale elevata. \u00c8 stato altres\u00ec possibile distinguere due aree cimiteriali ben precise all'interno del monastero: un'area utilizzata esclusivamente dai monaci (ovvero quella dei loggiati est ed ovest) e una per la sepoltura di laici (all'interno e all'esterno della chiesa). Lo status degli individui sepolti altrove nel complesso \u00e8 stato considerato come \u201cindeterminato\u201d.\nIl numero totale degli individui scavati \u00e8 di 184 di cui 8 infanti, 10 giovani fra i 18 e i 20 anni, 3 giovani di cui non \u00e8 stato possibile stabilire un range d'et\u00e0 preciso ma tutti di sesso maschile; 162 adulti maggiori di 20 anni a loro volta composti da 147 maschi e 15 femmine. Per altri individui non \u00e8 stato possibile stabilire l'et\u00e0 per cui sono stati indicati con termini generici come \u201cbambino\u201d, \u201cgiovane\u201d e cos\u00ec via.\nGli studiosi hanno tentato di capire se ci fossero differenze anche di provenienza geografica fra i monaci ed i laici e quello che hanno potuto constatare tramite misure, indici e caratteri morfologici del cranio \u00e8 che i laici facevano molto probabilmente parte della popolazione locale, mentre i monaci sarebbero provenuti da diverse zone geografiche.\nNelle sepolture multiple, ovvero in quelle tombe dove sono presenti pi\u00f9 inumati, \u00e8 stata rilevata una stretta relazione genetica tra i soggetti per cui si tratta di \u201cdeposizioni familiari\u201d.\n\u00c8 stato poi possibile risalire agli stress fisici e nutrizionali che gli individui hanno subito in vita, rivelando lo stile di vita stesso. Questo prevedeva sicuramente continui e pesanti sforzi fisici dovuti al lavoro agricolo, all'uso delle armi e ad altre attivit\u00e0 quotidiane, diversificate fra loro. Le patologie riscontrate dipendono dal tipo di attivit\u00e0 svolta dall'individuo in vita e sono in relazione sia con la dieta alimentare che col sesso dell'inumato: osteoartrosi, osteomi, traumi vari, rachitismo, anemia sideropenica (individuata dai piccoli fori localizzati nelle ossa orbitali frontali, detti \"caribra orbitalia\"), carie e tartaro, ascessi, usura dentaria (in alcuni casi dovuta a stress extra-alimentare e probabilmente da mettere in relazione con la filatura), artrosi della mandibola ed altre patologie."}
{"id": "1515061", "revid": "110701794", "url": "https://it.wikipedia.org/wiki?curid=1515061", "title": "Vento geostrofico", "text": "In meteorologia dinamica il vento geostrofico \u00e8 un vento teorico risultante dal perfetto equilibrio tra la forza di Coriolis e la forza dovuta al gradiente di pressione, condizione detta di bilancio geostrofico. \nTale vento ha la caratteristica di essere diretto parallelamente alle isobare. Nonostante sia frutto di approssimazioni, si nota che alle medie latitudini le condizioni reali non differiscono molto dal bilancio geostrofico, come mostrato qui di seguito.\nEspressione del vento geostrofico nelle equazioni del moto per fluidi atmosferici.\nA partire dallo studio dei moti orizzontali in atmosfera, la cui forma vettoriale \u00e8:\nformula_1\ndove formula_2 \u00e8 la velocit\u00e0 della massa d'aria, \nformula_3 la velocit\u00e0 di rotazione della Terra,\nformula_4 la densit\u00e0, \nformula_5 la pressione,\nformula_6 l'accelerazione di gravit\u00e0,\nformula_7 le forze d'attrito\nsi possono scrivere le due componenti orizzontali. \nSiano quindi formula_8 rispettivamente la componente zonale (lungo il parallelo) e meridionale (lungo il meridiano) della velocit\u00e0, si ha:\nformula_9\nformula_10\ne ipotizzando di essere alle medie latitudini si pone formula_11 in modo che il parametro di Coriolis formula_12 sia anche uguale a formula_13. \nFacendo riferimento alle dimensioni riportate in tabella si vede che i due termini dominanti delle equazioni qui sopra sono la forza dovuta al gradiente di pressione e l'effetto Coriolis, si arriva pertanto alla forma approssimata\nformula_14\nformula_15\nche rappresenta le due componenti del vento geostrofico. Queste due equazioni possono essere espresse da un'unica equazione (tramite analogia con il prodotto vettoriale) \nformula_16 \nQueste relazioni costituiscono il bilancio geostrofico e sono importanti non solo nell'atmosfera, ma anche nell'oceano. \nIl perfetto bilancio geostrofico, cio\u00e8 l'esatta uguaglianza dei termini delle due equazioni precedenti, \u00e8 cosa alquanto rara in natura, tuttavia per le condizioni che si presentano in genere alle medie latitudini si pu\u00f2 usare questa approssimazione con buoni risultati; questo pu\u00f2 essere verificato guardando il valore del numero di Rossby che per moti a scala sinottica vale circa 0,1."}
{"id": "1515062", "revid": "767487", "url": "https://it.wikipedia.org/wiki?curid=1515062", "title": "Cliff Holton", "text": ""}
{"id": "1515063", "revid": "110157", "url": "https://it.wikipedia.org/wiki?curid=1515063", "title": "European Handball Federation", "text": "La European Handball Federation, spesso indicata con l'acronimo EHF, \u00e8 il massimo organo regolatore della pallamano in Europa. Rappresenta le federazioni nazionali degli stati europei.\nFu fondata il 17 novembre 1991 a Berlino, Germania. Al primo congresso EHF del 5 giugno 1992 fu stabilita Vienna, Austria, come sede federale. Attualmente il segretario generale \u00e8 Michael Wiederer.\nL'EHF rappresenta i suoi membri nello sviluppo di questo sport sia in termini di crescita sportiva che di crescita commerciale. Eventi organizzati dall'EHF come il Campionato europeo di pallamano maschile e femminile e la EHF Champions League maschile e femminile rappresentano i maggiori tornei continentali, mentre iniziative come beach handball e l'isegnamento a scuola della disciplina ampliano l'attrazione di questo sport.\nCompetizioni EHF.\nCompetizioni per club maschili.\nEHF Champions League.\nLa massima competizione continentale \u00e8, dal 1956, la \"EHF Champions League\". Conosciuta fino al 1993 come \"Coppa dei Campioni\" era organizzata dalla IHF; attualmente il suo nome completo \u00e8 \"EHF Champions League\".\nVi partecipano un numero differente di squadre per Paese, a seconda della Ranking List aggiornata annualmente.\nEHF European League.\nLa seconda competizione europea \u00e8 la \"EHF European League\". Tale torneo prese il via nel 1981 e fu conosciuta fino al 1993 come \"IHF Cup\" ed era organizzata dalla IHF; dal 1993 al 2020 prese il nome di \"EHF Cup\"; attualmente il suo nome completo \u00e8 \"EHF European Leauge\". Nel 2012 si fonde con la Coppa delle Coppe e viene riformata la formula del torneo.\nVi partecipano un numero differente di squadre per Paese, a seconda della Ranking List aggiornata annualmente.\nEHF European Cup.\nLa terza competizione europea \u00e8 la \"EHF European Cup\". Tale torneo prese il via nel 1993 e fu conosciuta fino al 2000 come \"City Cup\" e fino al 2020 come \"Challenge Cup\"; dal 2020 il suo nome completo \u00e8 \"EHF European Cup\".\nVi partecipano un numero differente di squadre per Paese, a seconda della Ranking List aggiornata annualmente.\nTrofei scomparsi.\nCoppa delle coppe.\nLa \"Coppa delle Coppe\" fu una competizione che si gioc\u00f2 dal 1975 al 2012; vi parteciparono le squadre vincitrice delle rispettive coppe nazionali. Alla fine della stagione 2011-2012 si fuse con la EHF Cup.\nEHF Champions Trophy.\nIl \"Champions Trophy\" fu una competizione che si gioc\u00f2 dal 1979 al 1984 e dal 1995 al 2008. Il titolo veniva assegnato tramite final four tra le vincitrice delle quattro coppe maggiori.\nCompetizioni per club femminili.\nEHF Champions League.\nLa massima competizione continentale \u00e8, dal 1956, la \"EHF Champions League\". Conosciuta fino al 1993 come \"Coppa dei Campioni\" era organizzata dalla IHF; attualmente il suo nome completo \u00e8 \"EHF Champions League\".\nVi partecipano un numero differente di squadre per Paese, a seconda della Ranking List aggiornata annualmente.\nEHF European League.\nLa seconda competizione europea \u00e8 la \"EHF European League\". Tale torneo prese il via nel 1981 e fu conosciuto fino al 1993 come \"IHF Cup\", essendo organizzata dalla IHF. Fino al 2020 prese il nome di \"EHF Cup\".\nVi partecipano un numero differente di squadre per Paese, a seconda della Ranking List aggiornata annualmente. Nel 2016 si fonde con la Coppa delle Coppe.\nEHF European Cup.\nLa terza competizione europea \u00e8 la \"EHF European Cup\". Tale torneo prese il via nel 1993, fu conosciuto fino al 2000 come \"City Cup\" e fino al 2020 come \"Challenge Cup\".\nVi partecipano un numero differente di squadre per Paese, a seconda della Ranking List aggiornata annualmente.\nTrofei scomparsi.\nEHF Coppa delle coppe.\nLa \"Coppa delle Coppe\" fu una competizione che si gioc\u00f2 dal 1975 al 2016; vi parteciparono le squadre vincitrice delle rispettive coppe nazionali. Alla fine della stagione 2015-2016 si fuse con la EHF Cup.\nEHF Champions Trophy.\nIl \"Champions Trophy\" fu una competizione che si gioc\u00f2 dal 1979 al 1984 e dal 1995 al 2008. Il titolo veniva assegnato tramite \"final four\" tra le vincitrici delle quattro coppe maggiori."}
{"id": "1515064", "revid": "1025649", "url": "https://it.wikipedia.org/wiki?curid=1515064", "title": "Ducato d'Austria", "text": ""}
{"id": "1515065", "revid": "36359328", "url": "https://it.wikipedia.org/wiki?curid=1515065", "title": "Marca d'Austria", "text": ""}
{"id": "1515066", "revid": "640277", "url": "https://it.wikipedia.org/wiki?curid=1515066", "title": "Telescopio Hobby-Eberly", "text": "Il telescopio Hobby-Eberly \u00e8 un telescopio ottico di 9,2 metri di diametro installato presso l'Osservatorio McDonald in Texas. Prende il nome da Bill Hobby, governatore del Texas, e da Robert E. Eberly, benefattore della Pennsylvania State University.\nPanoramica.\nLo specchio primario consiste di 91 elementi esagonali. Il telescopio \u00e8 fisso in altezza, ma pu\u00f2 muoversi in azimut, permettendogli di seguire un oggetto celeste per circa 1-2 ore grazie allo spostamento del fuoco. Lo spostamento del fuoco attraverso la pupilla d'uscita consente di compensare lo spostamento dovuto alla rotazione terrestre.\nGli strumenti disponibili per l'osservazione sono tre spettrografi che operano con diverse risoluzioni (alta, media e bassa). Lo spettrografo a bassa risoluzione \u00e8 posto direttamente nel fuoco primario, mentre gli altri due sono posti nel basamento del telescopio e ricevono la luce attraverso fibre ottiche.\nIl telescopio viene impiegato per studiare il sistema solare, le stelle della Via Lattea, e per lo studio di altre galassie. Le misure delle velocit\u00e0 radiali hanno una precisione di 1\u00a0m/s, e sono state usate per scoprire la presenza di pianeti extrasolari.\nLo spettrografo a bassa risoluzione \u00e8 stato usato per identificare supernove di Tipo Ia, utili per misurare l'accelerazione dell'universo.\nIl telescopio \u00e8 stato anche usato per misurare la velocit\u00e0 di rotazione di singole galassie.\nIl telescopio Hobby-Eberly \u00e8 gestito da un consorzio di istituzioni che comprende l'Universit\u00e0 del Texas ad Austin, l'Universit\u00e0 di Stato della Pennsylvania, l'Universit\u00e0 di Stanford, l'Universit\u00e0 Ludwig Maximilians di Monaco di Baviera e l'Universit\u00e0 di Gottinga.\nHabitable Zone Planet Finder.\nHabitable Zone Planet Finder (HPF) \u00e8 uno spettrografo progettato per osservare stelle nane di classe M vicine nel vicino infrarosso al fine di identificare le velocit\u00e0 radiali rilevando esopianeti di piccola massa potenzialmente abitabili. Lo strumento \u00e8 operativo dai primi mesi del 2019 e a dicembre successivo ha avuto la validazione del primo pianeta, G 9-40 b, rilevato come sub nettuniano e successivamente come super terra con massa di 4,76 volte quella terrestre orbitante intorno alla stella G 9-40, distante 100 al dalla terra. Altro pianeta di rilievo osservato \u00e8 K2-25 b, una super terra con densit\u00e0 apparentemente molto alta e massa 25 volte maggiore di quella terrestre, orbitante intorno ad una nana rossa, K2-25, distante circa 150 anni luce. "}
{"id": "1515068", "revid": "125910298", "url": "https://it.wikipedia.org/wiki?curid=1515068", "title": "Sofia Dorotea di Celle", "text": "Biografia.\nUnica figlia di Giorgio Guglielmo, duca di Brunswick-L\u00fcneburg-Celle, e della sua amante Eleonora d'Esmier d'Olbreuse, Sofia Dorotea nacque il 15 settembre 1666. Il padre era figlio del duca di Brunswick-L\u00fcneburg Giorgio mentre la madre, di fede ugonotta, era figlia di Alessandro II d'Olbreuse, marchese di Desmiers. Giorgio spos\u00f2 Eleonora solo nel 1676, dopo un periodo di matrimonio morganatico.\nIl padre di Sofia Dorotea aveva iniziato trattative con alcuni principi europei per cercare un consorte adatto alla dignit\u00e0 della figlia. Erano cos\u00ec stati contattati, tra gli altri, il principe di Danimarca ed il duca di Wolfenb\u00fcttel. Ma le trattative di matrimonio vennero interrotte dall'intervento di Sofia del Palatinato, zia di Sofia Dorotea in quanto moglie di Ernesto Augusto di Brunswick-L\u00fcneburg, fratello del padre di Sofia Dorotea. La duchessa trovava vantaggiosa l'unione fra suo figlio, Giorgio Ludovico e sua cugina Sofia Dorotea.\nQuando fu annunciato a Sofia Dorotea che le trattative con i principi erano state insabbiate e che sarebbe andata in sposa a suo cugino Giorgio Ludovico grid\u00f2 che non avrebbe mai sposato quel \"maiale\" e quando la duchessa Sofia le porse una miniatura raffigurante il suo futuro sposo, la gett\u00f2 contro un muro infrangendola. Costretta dall'insistenza dei genitori, svenne nelle braccia della madre e persino quando incontr\u00f2 Giorgio Ludovico.\nNel 1682 Giorgio e Sofia Dorotea si sposarono ad Hannover. Intanto, dopo la morte dello zio Giorgio, Giorgio Ludovico era divenuto, secondo la legge salica, legittimo possessore di tutti i domini di famiglia ed aveva ereditato il titolo di duca di Hannover. Inoltre, nel 1714, Giorgio divenne re di Gran Bretagna e Irlanda, dati i legami di parentela della madre con la famiglia Stuart.\nIl matrimonio di Sofia Dorotea e Giorgio si rivel\u00f2 assai presto un fallimento: la famiglia di Giorgio, in particolare la madre Sofia odiava e disprezzava Sofia Dorotea; infatti, come afferm\u00f2 pi\u00f9 tardi, il matrimonio era stato celebrato solamente per motivi finanziari. Giorgio si trovava fortemente indebitato e alla prospettiva di ricevere una dote di centomila talleri dalla futura sposa non si tir\u00f2 indietro. Evento confermato da una lettera di Sofia alla nipote, la duchessa di Orl\u00e9ans.\nL'unione, poi, port\u00f2 anche un successo politico, anche se di piccole dimensioni. Sofia Dorotea era, come gi\u00e0 accennato, l'unica figlia di Giorgio Guglielmo, duca di Brunswick-L\u00fcneburg-Celle e, alla morte del padre, sarebbe diventata erede del piccolo ducato di Brunswick-L\u00fcneburg-Celle. Essendo in vigore la legge salica, per forza di cose il ducato sarebbe entrato a far parte dei domini del marito di Sofia Dorotea. Cos\u00ec, grazie ad un matrimonio poco felice, il ducato cess\u00f2 di esistere, venendo inglobato nei domini degli Hannover.\nAnche lo stesso Giorgio condivideva il disprezzo verso la moglie. I rapporti tra i due migliorarono solamente dopo la nascita dei loro figli. Tuttavia Giorgio inizi\u00f2 un acceso rapporto con una delle sue amanti, Melusine von der Schulenburg, pubblicamente dichiarato, che contribu\u00ec a raffreddare ulteriormente i rapporti della coppia.\nSofia Dorotea, in risposta alle tante rivali, continu\u00f2 una relazione, iniziata alcuni anni prima (quando era ancora sedicenne) con il conte svedese Philip Christoph K\u00f6nigsmarck. Si rincontrarono nei saloni della reggia elettorale di Hannover il 1\u00ba marzo 1688. Il conte rimase in Germania per due anni, salvo poi farvi ritorno dopo una fallimentare spedizione nel Peloponneso.\nAl suo rientro i rapporti con la principessa si intensificarono. I due iniziarono una fitta corrispondenza epistolare e, in una di queste lettere (se si vuole prestare fede alla versione fornita dagli ambienti vicini a Giorgio) ci sarebbe la prova che Sofia Dorotea e K\u00f6nigsmarck abbiano consumato sessualmente la loro relazione.\nLe lettere in questione, vennero mostrate al suocero di Sofia, il principe elettore Ernesto Augusto.\nLa corte di Hannover, con in testa il fratello e il padre di Giorgio, cerc\u00f2 in ogni modo di evitare uno scandalo di enormi proporzioni. Il conte fu inviato a combattere al fronte contro le truppe francesi di Luigi XIV e per evitare un incontro con Sofia Dorotea, gli fu interdetta l'entrata in Hannover.\nAppena seppe della corrispondenza della moglie, Giorgio le rinfacci\u00f2 platealmente il fatto di avere un amante al di fuori del matrimonio. Per nulla intimorita, Sofia Dorotea critic\u00f2 il marito facendogli l'elenco delle sue amanti. Dopo questa risposta, il principe si gett\u00f2 sulla moglie tentando di strangolarla, venendo per\u00f2 fermato dalle dame di compagnia di lei.\nSecondo fonti avverse alla dinastia Hannover nel 1694 l'elettore Ernesto Augusto ordin\u00f2 a quattro suoi cortigiani, che furono per questo pagati moltissimo (oltre centocinquantamila talleri), di eliminare il conte, il quale era rientrato ad Hannover in segreto, probabilmente per tentare di fuggire con l'amante.\nL'assassinio, comunque, ebbe luogo ed il corpo del nobiluomo, appesantito con alcuni sassi, fu gettato nel fiume Leine. Fonti favorevoli al casato di Hannover, inclusa l'elettrice Sofia, negarono sempre persino di aver sentito il nome di K\u00f6nigsmarck.\nIl matrimonio di Giorgio e Sofia Dorotea fu dissolto, non tanto per il fatto che entrambi avevano, probabilmente, commesso adulterio, quanto per il fatto che ella aveva avuto l'ardire di tentare di fuggire dal marito. Con la complicit\u00e0 del padre, Giorgio fece rinchiudere l'ex moglie nel castello di Ahlden, nella citt\u00e0 natale di Sofia Dorotea, Celle. Le furono negate la possibilit\u00e0 di vedere i suoi figli e di sposarsi una seconda volta. Le fu donato comunque un reddito e le fu permesso di passeggiare non accompagnata nei giardini del castello, dentro una carrozza scortata, al di fuori.\nPerse anche tutti i titoli che aveva acquisito con le nozze (principessa elettorale di Hannover e di Brunswick-L\u00fcnenburg) e, dal quel momento, venne popolarmente chiamata la principessa von Ahlden.\nDopo averla relegata ad Ahlden, Giorgio si disinteress\u00f2 completamente della consorte, continuando a frequentare la sua amante abituale, Melusina von der Schulenburg. Nel 1714, quando sbarc\u00f2 sul suolo inglese come sovrano, Giorgio fu accompagnato dalla von der Schulenburg, che venne creata duchessa di Kendal.\nLe azioni di Giorgio nei confronti della moglie legittima non furono per\u00f2 approvate dai due figli. Il maggiore, Giorgio Augusto, seppure a distanza, si schier\u00f2 dalla parte della madre. Fatto, quest'ultimo, che contribu\u00ec non poco ad incrinare il gi\u00e0 difficile rapporto tra padre e figlio.\nResta da dire che l'infedelt\u00e0 di Sofia Dorotea non venne mai provata del tutto e, nei periodi successivi, qualcuno sollev\u00f2 illazioni sul fatto che venne ingigantita una pura relazione platonica e che lettere fossero state fatte contraffare dalla famiglia di Giorgio, al fine di trovare un'ottima scusa per liberarsi di una persona sgradita.\nSofia Dorotea mor\u00ec nel suo castello il 13 novembre 1726 all'et\u00e0 di 61 anni per un'infezione alle vie biliari, dopo aver vissuto reclusa ad Ahlden per 33 anni. Prima della sua morte per\u00f2, trov\u00f2 la forza di scrivere un'ultima lettera al marito. Si dice che, l'ormai sovrano di Gran Bretagna, rimase molto impressionato dal contenuto della lettera. La moglie infatti lo malediceva e, gli profetizzava che lo avrebbe tormentato anche dalla tomba.\nSecondo alcuni l'aver ricevuto questa scottante missiva acceler\u00f2 la fine di Giorgio, che infatti mor\u00ec un anno dopo durante un viaggio in Germania.\nGiorgio I ordin\u00f2 che n\u00e9 a Londra n\u00e9 ad Hannover si esponesse il lutto cittadino e si adir\u00f2 moltissimo quando seppe che a Berlino la corte prussiana si vest\u00ec di nero.\nAvendo divorziato dal marito prima che egli ascendesse al trono inglese, Sofia Dorotea non divenne regina consorte di Gran Bretagna e Irlanda. Cionondimeno, attraverso il figlio, re Giorgio II di Gran Bretagna, \u00e8 la progenitrice dell'attuale casa reale inglese e della regina Elisabetta II.\nAttraverso la figlia, Sofia Dorotea regina in Prussia, \u00e8 anche l'antenata della famiglia reale prussiana e di quella imperiale tedesca.\nSi possono quindi trovare in Sofia Dorotea di Celle e nel marito Giorgio I, gli antenati comuni delle case reali inglese e tedesca.\nSi fa risalire a questa unione matrimoniale (non tra le pi\u00f9 felici) la parentela e la rivalit\u00e0 tra le dinastie di Hannover e Hohenzollern, evento che contribuir\u00e0, molti secoli dopo, allo scoppio della prima guerra mondiale.\nDiscendenza.\nSofia Dorotea e Giorgio ebbero due figli:"}
{"id": "1515069", "revid": "6923", "url": "https://it.wikipedia.org/wiki?curid=1515069", "title": "Microblogging", "text": "Il microblogging (o micro-blogging o micro blogging) \u00e8 una forma di pubblicazione costante di piccoli contenuti in Rete, sotto forma di brevi messaggi di testo, immagini, video, audio MP3, ma anche segnalibri, citazioni, appunti. Questi contenuti vengono pubblicati in un servizio di rete sociale, visibili a tutti o soltanto alle persone della propria comunit\u00e0.\nIl servizio pi\u00f9 diffuso \u00e8 Twitter, lanciato nel giugno 2006 da Evan Williams e diventato popolare alla \"South by Southwest Conference\" di Austin, Texas. Un altro servizio famoso e diffuso era FriendFeed (prima della sua chiusura fu acquisito da Facebook), da molti considerato come concorrente di Twitter, che introdusse il concetto di microblogging in tempo reale.\nSuccessivamente sono comparsi altri servizi simili, tra cui Plurk, che visualizza i messaggi sotto forma di \"timeline\" orizzontale, Pownce, che integrava il microblogging con la condivisione di file e la gestione degli eventi, Folkstr che integra il micro-blogging con una rete sociale vera e propria, e Weibo, uno dei servizi di questo genere pi\u00f9 usati in Cina.\nLa maggior parte dei servizi di microblogging sono nord americani, anche se servizi locali seppur con numeri minori rispetto ai giganti americani hanno visto la luce in Asia, Europa e Nord Africa.\nA seguito del successo del microblogging anche famosi servizi di rete sociale come Facebook e MySpace hanno aggiunto caratteristiche simili, chiamate \"aggiornamento di stato\"."}
{"id": "1515079", "revid": "110157", "url": "https://it.wikipedia.org/wiki?curid=1515079", "title": "Malatione", "text": "Il malatione \u00e8 un insetticida e acaricida organofosfato (\"fosforoditiodato\") parasintomatico che si lega in maniera irreversibile alla colinesterasi, con una tossicit\u00e0 relativamente bassa per l'uomo.\nIn Italia \u00e8 conosciuto soprattutto come malathion, in URSS era conosciuto come carbofos, in Nuova Zelanda e in Australia come maldisone e in Sudafrica come mercaptotione.\nRischi.\nIl malatione si degrada in malaossone, che \u00e8 60 volte pi\u00f9 tossico del malatione. Per questa ragione, se il malatione \u00e8 usato talvolta in ambienti chiusi, appena si degrada in malaossone, pu\u00f2 seriamente intossicare gli occupanti che vivono o lavorano in quell'ambiente. Il malatione presente in acqua non trattata si converte in malaossone durante la fase di clorurazione dell'acqua, per cui il malatione non dovrebbe essere utilizzato in acque destinate al consumo o in qualunque acqua a monte.\nNel 1976 in Pakistan, numerosi lavoratori furono avvelenati dall'isomalatione, una comune impurit\u00e0 del malatione, in grado di inibire la carbossilesterasi nei soggetti esposti alla sostanza.\nUsi clinici.\nIl malatione \u00e8 usato in gel nel trattamento del pediculus humanus capitis, del pediculus humanus corporis, dello Phthirus pubis e della scabbia. Uccide sia le uova che i pidocchi adulti.\nStoria dell'utilizzo.\nNegli Stati Uniti, \u00e8 l'organofosfato pi\u00f9 comunemente usato come insetticida.\nFu adoperato negli anni Ottanta in California per combattere la mosca mediterranea della frutta, diffuso su vasta scala per mezzo di aerei sulle comunit\u00e0 suburbane per un periodo di vari mesi. Formazioni di tre o quattro elicotteri sorvolarono le porzioni suburbane della Contea di San Bernardino rilasciando una mistura di malatione e sciroppo di frumento, utilizzato come esca per le mosche della frutta. Il malatione fu anche usato per lo stesso scopo in Australia.\nIl malatione fu utilizzato in molte citt\u00e0 per combattere il virus del Nilo occidentale. Tra l'autunno 1999 e la primavera 2000, Long Island e i cinque sobborghi di New York City furono spruzzati col malatione. L'uso dell'insetticida fu criticato per la mor\u00eca di locuste marine a Long Island Sound.\nIl Manitoba ordin\u00f2 il suo uso su Winnipeg nel luglio 2005 come parte della campagna contro il virus del Nilo occidentale. In precedenza, il malatione era stato usato negli ultimi due decenni, in maniera regolare, durante i mesi estivi per eliminare le larve di zanzara. \nIl malatione \u00e8 anche utilizzato insieme al gasolio sulle aree dove vi \u00e8 abbondanza di zanzare. Diluendo il miscuglio, diventa molto pi\u00f9 debole, con il risultato che le zanzare non vengono uccise ma diventano resistenti, rendendo meno efficaci i successivi trattamenti.\nRegolamentazione.\nPer l'Unione europea l'uso di questo principio attivo \u00e8 vietato dalla decisione 2007/389/CE a seguito dell'esame relativo all'iscrizione all'allegato I della direttiva 91/414/CEE."}
{"id": "1515083", "revid": "51323", "url": "https://it.wikipedia.org/wiki?curid=1515083", "title": "Richard Koufey", "text": ""}
{"id": "1515088", "revid": "599013", "url": "https://it.wikipedia.org/wiki?curid=1515088", "title": "Hartwig Bleidick", "text": "Ha partecipato con la Nazionale di calcio tedesca occidentale ai Giochi olimpici di Monaco di Baviera 1972.\nCarriera.\nBleidick giocava a livello dilettantistico nella squadra di Soest quando fu notato dagli osservatori della Federcalcio tedesca che stavano cercando giovani talenti non professionisti per mettere insieme la squadra olimpica per le Olimpiadi di Monaco di Baviera 1972. Bleidick fu allora mandato a fare esperienza al Borussia M\u00f6nchengladbach dove divenne titolare in Bundesliga nonostante il contratto da dilettante, necessario per non perdere il diritto a partecipare ai giochi olimpici. Con i bianconeri gioc\u00f2 per 5 anni ottenendo 114 presenze e sei reti nella massima serie vincendo due campionati e una coppa di Germania. Nel 1971 il C.T. Helmut Sch\u00f6n lo convoc\u00f2 nella Nazionale maggiore con cui collezion\u00f2 due presenze. Nel 1973, dopo aver preso parte l'anno precedente con scarso successo alla spedizione olimpica, lasci\u00f2 il Borussia dove ormai trovava sempre meno spazio per andare a giocare con i dilettanti del Borussia Lippstadt."}
{"id": "1515090", "revid": "1610933", "url": "https://it.wikipedia.org/wiki?curid=1515090", "title": "Astioche", "text": ""}
{"id": "1515094", "revid": "229617", "url": "https://it.wikipedia.org/wiki?curid=1515094", "title": "Margraviato d'Austria", "text": ""}
{"id": "1515102", "revid": "767487", "url": "https://it.wikipedia.org/wiki?curid=1515102", "title": "Dudu Georgescu", "text": "Carriera.\nDudu Georgescu ha iniziato l'attivit\u00e0 calcistica nella Progresul Bucarest, ma si \u00e8 consacrato e fatto conoscere nella Dinamo Bucarest, dove ha giocato nel periodo 1973-1983.\nCon la Dinamo Bucarest, ha vinto 4 campionati rumeni tra il 1975 e il 1978. Dudu Georgescu ha disputato 370 partite nella \"Divizia A\", segnando 252 gol, record nazionale in percentuale alle presenze.\nL'apogeo della sua carriera \u00e8 arrivato con la vittoria di due Scarpe d'oro, una nel 1975 con 33 gol e l'altra nel 1977 con 47 gol.\nHa militato nella Nazionale rumena, segnando 21 gol in 44 partite."}
{"id": "1515114", "revid": "1543377", "url": "https://it.wikipedia.org/wiki?curid=1515114", "title": "Scala di Penrose", "text": "La scala di Penrose, anche nota come scala infinita o impossibile, \u00e8 un esempio di illusione ottica, descritta dai matematici inglesi padre e figlio Lionel e Roger Penrose insieme ad altri oggetti impossibili in un articolo pubblicato nel febbraio del 1958.\nSi tratta della rappresentazione bidimensionale di una rampa di scale che muta la propria direzione di 90 gradi quattro volte mentre la si sale o la si scende, per ritornare al punto di partenza in un giro infinito.\nSebbene non sia possibile realizzare un oggetto tridimensionale di questo genere, l'immagine di Penrose riesce a darne l'illusione falsificando la prospettiva.\nCitazioni.\nL'influenza con le opere dell'artista olandese Maurits Escher fu reciproca, ma solo dopo la pubblicazione dell'articolo del 1958 Escher inizi\u00f2 a disegnare oggetti impossibili. In particolare si serv\u00ec della scala di Penrose nella litografia \"Klimmen en dalen\" (\"Salita e discesa\", marzo 1960), nella quale si vedono alcuni monaci dediti a salire e a scendere le scale poste alla sommit\u00e0 di un monastero. Durante quell'anno Roger Penrose ed Escher furono informati dei rispettivi lavori, e nell'ottobre del 1961 Escher us\u00f2 il tema del triangolo di Penrose come spunto per la litografia \"Wasserfall\" (\"La cascata\").\nNel romanzo di Andrea Camilleri \"La scomparsa di Pat\u00f2\" (2000) un archeologo inglese (Michael Christopher Enscher) ipotizza che il protagonista sia finito vittima della perniciosa scala, e sia perci\u00f2 condannato a scendere e salire per l'eternit\u00e0.\nLa scala di Penrose viene citata anche nei film \"Labyrinth\" di Jim Henson (1986) e \"Inception\" di Christopher Nolan (2010)."}
{"id": "1515115", "revid": "599013", "url": "https://it.wikipedia.org/wiki?curid=1515115", "title": "Bernd Rupp", "text": "Carriera.\nClub.\nCon il Borussia M\u00f6nchengladbach totalizz\u00f2 119 presenze e 50 gol in Bundesliga, ottenendo i maggiori successi della sua carriera.\nCominci\u00f2 la sua carriera nella Regionalliga dell'Ovest nel 1964 nel Borussia M\u00f6nchengladbach con Hennes Weisweiler come allenatore. Nella sua prima stagione con la squadra ottenne la promozione in Bundesliga. Nella sua prima stagione nel campionato tedesco gioc\u00f2 tutte le 34 partite e realizz\u00f2 16 gol.\nNel 1967 Rupp si trasfer\u00ec al , dove gioc\u00f2 due anni. Nel 1967 and\u00f2 al Colonia. La sua carriera termin\u00f2 tra il 1972 e il 1974 di nuovo col Borussia M\u00f6nchengladbach.\nNel 1973 raggiunse il pi\u00f9 grande risultato della sua carriera, vincendo la finale della Coppa di Germania contro la sua ex squadra, il Colonia, per 2-1.\nBernd Rupp collezion\u00f2 in totale 274 presenze in Bundesliga, realizzando 119 reti.\nFu vicecampione di Germania nel 1968 con il e nel 1974 col Borussia M\u00f6nchengladbach. Con il Colonia raggiunse la finale di Coppa di Germania nel 1970 e nel 1971. Con il Borussia M\u00f6nchengladbach perse la finale di Coppa UEFA nel 1973 contro il .\nNazionale.\nDopo il l'allenatore della Germania Ovest, Helmut Sch\u00f6n, prov\u00f2 alcuni nuovi giocatori. Cos\u00ec il 12 ottobre 1966 Bernd Rupp esord\u00ec con la maglia della sua Nazionale contro la Turchia. La Germania vinse per 2-0 e Rupp realizz\u00f2 la seconda rete all'85\u00ba minuto. Rimase, per\u00f2, quella la sua unica presenza in Nazionale. Nella stessa partita esord\u00ec in Nazionale anche Gerd M\u00fcller."}
{"id": "1515117", "revid": "73936", "url": "https://it.wikipedia.org/wiki?curid=1515117", "title": "Scala impossibile", "text": ""}
{"id": "1515122", "revid": "125709614", "url": "https://it.wikipedia.org/wiki?curid=1515122", "title": "Transformers - La vendetta del caduto", "text": "Transformers - La vendetta del caduto (\"Transformers: Revenge of the Fallen\") \u00e8 un film di fantascienza del 2009, adattamento cinematografico basato sui giocattoli omonimi della societ\u00e0 Hasbro.\nIl film \u00e8 il secondo capitolo della serie cinematografica dedicata ai Transformers, iniziata con \"Transformers\" e proseguita con \"Transformers 3,\" \"Transformers 4 - L'era dell'estinzione e Transformers 5 - L'ultimo cavaliere. Come\" per il capitolo precedente il regista e il produttore esecutivo sono ancora Michael Bay e Steven Spielberg.\nIl film \u00e8 uscito nelle sale degli Stati Uniti d'America il 24 giugno 2009 e in quelle italiane il 26 giugno 2009, ricevendo critiche negative dai critici e fan della serie, nonostante sia stato un successo finanziario, guadagnando $402.1 milioni negli Stati Uniti e $836.3 milioni internazionalmente, divenendo il secondo film pi\u00f9 redditizio in Nord America e il quarantaquattresimo maggiore incasso nella storia del cinema. Vinse tre premi nei Razzie Awards del 2009 per il peggior film, peggior regista, e peggior sceneggiatura, oltre ad essere stato nominato per peggiore attrice protagonista, peggiore attrice non protagonista, peggior coppia, e peggior remake o sequel.\nTrama.\nAlla squadra di Optimus Prime si sono uniti nuovi combattenti cybertroniani, rifugiatisi sulla Terra su invito proprio del leader della fazione. Sam Witwicky intanto continua la sua vita normale insieme alla fidanzata Mikaela e al suo Autobot guardiano, Bumblebee.\nNel frattempo Soundwave intercetta una conversazione tra Optimus Prime e il consigliere Galloway, scoprendo che \u00e8 rimasto un altro frammento dell'AllSpark, custodito in una base navale. Soundwave scopre inoltre che Megatron, dopo la sua morte, \u00e8 stato gettato nell'Abisso Laurenziano, sorvegliato dalla marina militare. Il Decepticon invia quindi sulla Terra Ravage, una pantera robotica, con il compito di rubare la scheggia dell'AllSpark: Ravage entra furtivamente nella base e, con l'aiuto di Reedman, ne esce con il frammento, nonostante l'intervento tempestivo degli umani.\nOptimus riferisce a Sam del furto della scheggia del Cubo e gli chiede aiuto, informandolo del suo colloquio con il consigliere Galloway, ma il ragazzo, pretendendo una vita normale con i coetanei, si rifiuta di aiutarlo. Tuttavia Sam, da quando ha toccato la scheggia dell'AllSpark trovata nella sua felpa, ha iniziato a vedere strani simboli cybertroniani. Il ragazzo chiama al telefono Mikaela per metterla in guardia, e proprio in quel momento Wheelie, un piccolo Decepticon che si trasforma in un'auto radiocomandata, entra nell'officina dove lavora la ragazza e tenta di rubarle la scheggia, custodita in una cassaforte. Il robot viene scoperto da Mikaela, che gli brucia un occhio e lo rinchiude in una scatola di ferro. La ragazza, preoccupata per Sam, decide di raggiungere il fidanzato al college e parte con il primo aereo per Filadelfia. Giunta al college, Mikaela sorprende Sam nella sua camera proprio mentre viene costretto a baciarsi con Alice. In quel momento, Alice si rivela essere un Transformer con sembianze umane ed inizia a seminare caos per tutta la scuola. Sam, Mikaela e Leo, capitato in camera per caso in quel momento, rubano un'auto e scappano, arrotando e uccidendo Alice durante il percorso. All'improvviso per\u00f2 sopraggiunge Grindor, un Decepticon con sembianze di elicottero che conduce i tre ragazzi ad una fabbrica abbandonata. Qui Megatron, con Scalpel, cerca di trovare nella mente di Sam una mappa per una nuova fonte di Energon, l'energia che d\u00e0 vita ai Transformers. Proprio al momento opportuno, Optimus Prime e Bumblebee intervengono in soccorso del ragazzo. In un arduo combattimento presso una foresta, Optimus da solo deve tenere testa a Megatron, Starscream e Grindor: subito dopo la morte di quest'ultimo, Megatron colpisce Optimus alle spalle e lo uccide. Sul posto arrivano anche gli altri Autobot, ma ormai \u00e8 troppo tardi: Megatron e Starscream scappano.\nSam riesce intanto a scappare con Bumblebee, Mikaela, Leo e i due Autobot gemelli, Skids e Mudflap; insieme vanno a trovare l'ex agente Simmons, che gestisce una macelleria dopo la chiusura del Settore 7, e che mostra loro l'esistenza di svariati transformers gi\u00e0 da molto tempo. Grazie alla scheggia del cubo di Sam e alla guida di Wheelie, i protagonisti riattivano Jetfire, uno di questi transformers, che rivela di essere un Decepticon passato dalla parte degli Autobot e apre un portale per l'Egitto, dove si trova un'antica macchina costruita dai Prime chiamata Star Harvest che otterrebbe energon (la \"linfa vitale dei Transformers\") dal sole. Jetfire spiega inoltre che per attivare questa macchina \u00e8 necessaria la Matrice del comando, un artefatto in possesso dei primi sette Prime, ma che uno di loro, da quel momento chiamato The Fallen, la rub\u00f2 ai suoi fratelli, ma loro riuscirono a riprenderla e la custodirono in una tomba formata dai loro stessi corpi. Molti Decepticons, intanto, sbarcano sulla Terra, tra cui The Fallen, antico e malvagio maestro di Megatron, intenzionato a riprendere la Matrice. Sam e i suoi amici si recano intanto a Petra dove rinvengono, grazie alle indicazioni di Jetfire, la tomba dei Prime e la Matrice; capendo per\u00f2 che i Decepticons stanno arrivando, Sam chiama i militari e gli Autobot, che accorrono puntualmente, ma anche i Decepticons attaccano, dando inizio ad una violenta battaglia. Lo stesso Sam viene ucciso, ma riportato in vita grazie ai Prime, e con l'energia generata dalla Matrice riporta in vita anche Optimus. The Fallen per\u00f2 riesce ad impossessarsi dell'artefatto e attiva la macchina; intanto Jetfire, gravemente ferito, si sacrifica per potenziare Optimus, che corre ad affrontare The Fallen. Riesce prima a distruggere la Star Harvest, poi ferisce gravemente Megatron e uccide definitivamente The Fallen, causando la ritirata dei Decepticon. Finita la battaglia, mentre gli Autobot ritornano in America, Optimus ringrazia Sam per quanto fatto.\nProduzione.\nPrima della release internazionale di \"Transformers\", il produttore Tom DeSanto dichiar\u00f2 di avere in progetto numerosi film sui \"Transformers\" per introdurre meglio le storie dei Dinobots e dei Constructions.\nMichael Bay prese in considerazione l'utilizzo di una portaerei come nuova macchina, poich\u00e9 l'idea fu scartata nel primo film.\nLa Paramount Pictures ha dichiarato in settembre 2007 di distribuire la pellicola il 26 giugno 2009.\nShia LaBeouf, Megan Fox e Peter Cullen hanno confermato la loro presenza.\nIl produttore Tom DeSanto ha richiesto nella sceneggiatura la presenza dei Dinobots, Constructicons e Soundwave, mentre il regista Michael Bay vorrebbe utilizzare una portaerei come nuovo tipo di Transformers.\n\u00c8 stato assunto lo sceneggiatore Ehren Kruger per adattare il film e sono stati riconfermati i precedenti aiuto-sceneggiatori Roberto Orci e Alex Kurtzman.\nLa sceneggiatura \u00e8 stata soggetta a ritardi di completamento per via dello sciopero degli sceneggiatori di Hollywood iniziato il 5 novembre 2007 a cui hanno aderito anche Kruger, Orci e Kurtzman; ci\u00f2 ha implicato l'utilizzo delle bozze sviluppate per non tardare ulteriormente la lavorazione.\nLe riprese sono cominciate il 29 maggio 2008 a Los Angeles, California. Il tempio dove si trova la matrice del comando \u00e8 invece il monastero \"El Deir\", a Petra.\nIl budget del film \u00e8 stato di circa 200.000.000 $. Il titolo originale, \"Revenge of the Fallen\" si riferisce al personaggio malvagio del film, che in italiano viene chiamato grossolanamente \"The Fallen\", quando bisognava tradurlo letteralmente, come nel titolo, essendo il suo soprannome \"il Caduto\".\nAccoglienza.\nIncassi.\nNel primo fine settimana di programmazione in Italia il film ha guadagnato 3.238.466 euro, negli USA ha incassato una cifra pari a 401,790,274 dollari, mentre nello stesso lasso di tempo in tutto il mondo il film ha raccolto una cifra che supera 430,635,467 dollari.\nAl 15 ottobre 2009 il film realizza in tutto il mondo un incasso di 836,303,693 dollari, superando cos\u00ec l'incasso del precedente Transformers.\nCritica.\nIl film \u00e8 stato accolto da recensioni molto negative da parte della critica. Tra le varie cose, i critici attaccarono pesantemente la sceneggiatura, la recitazione melodrammatica, la durata troppo lunga, e la regia. Su Rotten Tomatoes, il film registra un 19% di gradimento basato su 243 recensioni professionali, con un voto medio di 3.9/10, mentre Metacritic assegna al film 35/100 Metascore, basandosi su 32 critici e diverse recensioni.. Inoltre i personaggi di Skids e Mudflap sono stati definiti degli stereotipi razzisti.\nAi Razzie Awards del 2009 \u00e8 stato nominato in sette categorie. Vinse quelle al Peggior film, Peggior regista a Michael Bay e Peggior sceneggiatura a Ehren Kruger, Alex Kurtzman e Roberto Orci. Fu anche nominato alla Peggiore attrice protagonista a Megan Fox, Peggiore attrice non protagonista a Julie White, Peggior coppia a Shia LaBeouf e a scelta tra Megan Fox o qualsiasi Transformer, e Peggior prequel, remake, rip-off o sequel. Tuttavia fu candidato anche ad un Oscar al miglior sonoro."}
{"id": "1515125", "revid": "122504644", "url": "https://it.wikipedia.org/wiki?curid=1515125", "title": "Joe Mercer", "text": ""}
{"id": "1515127", "revid": "256896", "url": "https://it.wikipedia.org/wiki?curid=1515127", "title": "Scala infinita", "text": "Esistono diversi tipi di scala infinita:"}
{"id": "1515128", "revid": "125019", "url": "https://it.wikipedia.org/wiki?curid=1515128", "title": "Difesa bogo-indiana", "text": "La difesa bogo-indiana \u00e8 un'apertura degli scacchi caratterizzata dalle mosse \nIl nome deriva da quello del grande maestro Efim Bogoljubov, unito al termine \"indiana\" con riferimento alla teoria di Aaron Nimzowitsch e di Richard R\u00e9ti. Questo impianto ha similitudini con la difesa nimzo-indiana, la difesa ovest-indiana e le altre aperture indiane.\nLa difesa bogo-indiana ha come codice ECO E11.\nVarianti.\nCi sono cinque mosse legali per rispondere allo scacco."}
{"id": "1515129", "revid": "1602064", "url": "https://it.wikipedia.org/wiki?curid=1515129", "title": "Antenna degli insetti", "text": "L'antenna \u00e8 un'appendice, pari e articolata, del Capo degli insetti, in cui sono localizzati recettori sensoriali (\"sensilli\"). Questi organi sono presenti, come carattere ancestrale, in tutti gli ordini della classe; fanno eccezione le specie che comprendono forme involute, nelle quali le antenne possono ridursi fino a diventare atrofiche o scomparire del tutto. \nMorfologia.\nLe antenne sono differenziate dal terzo somite cefalico (somite oculo-antennale), insieme ad altre parti del capo. Si inseriscono sulla regione frontale del capo, secondo i gruppi sistematici nella fronte propriamente detta, delimitata dalle suture divergenti, oppure fra gli occhi composti e la fronte. L'articolazione al capo avviene attraverso una fossetta, detta \"torulo\", spesso circondata da un orlo sclerificato. All'interno del torulo pu\u00f2 differenziarsi un condilo sul quale si articola il primo segmento.\nLe antenne sono organi segmentati, composti da un numero variabile di articoli detti \"antennomeri\". Il numero di antennomeri dipende dal raggruppamento sistematico e, in molti casi, dal sesso. Si tratta perci\u00f2 di un elemento morfologico utile ai fini della determinazione tassonomica.\nA prescindere dalla forma e dal numero di antennomeri, nelle antenne si distinguono specificamente tre regioni:\nIn molti insetti il flagello risulta composto da un certo numero di antennomeri di ridotto sviluppo seguiti, distalmente, da altri articoli che hanno dimensioni maggiori; di conseguenza, il flagello si presenta allora sottile e termina con un tratto ingrossato. In questi casi si attribuisce la denominazione di \"funicolo\" al tratto sottile e \"clava\" al tratto terminale ingrossato. Il numero di articoli che formano rispettivamente il funicolo e la clava e, nel complesso, lo stesso flagello, varia di specie in specie.\nAlcuni Insetti sono provvisti di particolari fossette, disposte nel capo, in cui vengono riposte le antenne in posizione di riposo. Questo carattere \u00e8 una delle caratteristiche dei Coleotteri Curculionoidi: il capo di questi insetti \u00e8 vistosamente prolungato a formare una sorta di proboscide, detta \"rostro\", ai cui lati sono presenti due fossette, dette \"scrobi\" in cui vengono alloggiate le antenne in posizione di riposo.\nClassificazioni morfologiche.\nL'eterogeneit\u00e0 nella forma e nello sviluppo delle antenne e l'importanza che queste possono avere nella determinazione tassonomica ha prodotto una nomenclatura specifica per differenziare i vari tipi di antenne:\nAnatomia.\nLe antenne degli insetti sono organi mobili e sede di recettori sensoriali, che si localizzano principalmente nella clava. Sotto l'aspetto anatomico hanno pertanto relazioni con il capo, attraverso i toruli, per quanto riguarda alcuni apparati: il sistema nervoso periferico, le tracheole dell'apparato respiratorio, l'emocele dell'apparato circolatorio.\nPer quanto riguarda la muscolatura, le antenne degli Insetti sono di tipo \"anulato\", ossia sono fornite di muscoli intrinseci solo nello scapo e nel pedicello. Queste antenne si differenziano da quelle \"segmentate\", carattere primitivo proprio dei Dipluri e dei Collemboli (Hexapoda Entognatha).\nFunzioni.\nLa funzione primaria delle antenne \u00e8 quella della percezione di stimoli dall'ambiente. Tale percezione \u00e8 complessa in quanto \u00e8 sommativa di stimoli percepiti da differenti tipi di sensilli localizzati nelle antenne:\nLe antenne sono pertanto organi essenziali, usati dagli Insetti, per relazionarsi con l'ambiente circostante.\nOltre alla funzione sensoriale, possono avere, in determinati gruppi sistematici, funzioni specifiche, ad esempio come organi da presa per l'accoppiamento o per la predazione. Una singolare funzione \u00e8 svolta in alcuni insetti che vivono nell'acqua, in modo simile al boccaglio dei subacquei: le antenne in questo caso sono usate, dall'insetto immerso, per comunicare con il pelo libero; in questo modo si forma lungo la superficie delle antenne un sottile velo d'aria che garantisce una continuit\u00e0 tra l'aria esterna e quella che avvolge il corpo dell'insetto."}
{"id": "1515131", "revid": "767487", "url": "https://it.wikipedia.org/wiki?curid=1515131", "title": "ASP.NET Web Matrix", "text": "Tool gratuito messo a disposizione da Microsoft per lo sviluppo in modo gratuito di applicazioni ASP.NET con il Framework 1.0 e 1.1. Abbandonato e in disuso dopo l'uscita del Framework 2.0 e delle versioni Express (completamente gratuite) di Visual Studio 2005."}
{"id": "1515132", "revid": "120046", "url": "https://it.wikipedia.org/wiki?curid=1515132", "title": "Club Atl\u00e9tico San Mart\u00edn de San Juan", "text": ""}
{"id": "1515133", "revid": "1305772", "url": "https://it.wikipedia.org/wiki?curid=1515133", "title": "Vittoria Titomanlio", "text": "Biografia.\nDi professione maestra elementare e membro dell'Azione cattolica, nel 1946 fu una delle 21 donne elette all'Assemblea costituente, nel XXIII collegio elettorale di Napoli per la Democrazia Cristiana.\nFu ancora eletta alla Camera dei deputati nelle prime quattro legislature, tra il 1948 e il 1968, sempre iscritta al gruppo democristiano. Nell'ambito dell'attivit\u00e0 parlamentare ha fatto parte delle commissioni permanenti sul lavoro e previdenza sociale (1948-1952), di quella su istruzione e belle arti (1952-1968) e di quella su industria e commercio (1960-1968). Nella II legislatura ha inoltre partecipato alla Commissione parlamentare consultiva riguardo all'assicurazione obbligatoria contro le malattie per gli artigiani (1957-1958) e a quella per la disciplina giuridica delle imprese artigiane (1956-1958), e nella III a quella per i provvedimenti per Napoli (1959-1963).\nSal\u00ec alla ribalta delle cronache nel luglio del 1950 per aver protestato al ristorante, insieme ai colleghi di partito Oscar Luigi Scalfaro e Umberto Sampietro contro una signora che cenava con le spalle nude: l'episodio fu quindi oggetto di un'interrogazione parlamentare alla Camera, in quanto l'altra commensale present\u00f2 querela ritenendosi offesa ."}
{"id": "1515143", "revid": "599013", "url": "https://it.wikipedia.org/wiki?curid=1515143", "title": "Fernando Gomes", "text": "\u00c8 considerato uno dei migliori attaccanti di sempre del calcio portoghese. In carriera \u00e8 stato per sei volte capocannoniere del campionato, e in due occasioni ha conquistato anche la Scarpa d'oro: per questo \u00e8 soprannominato \"Bi-bota\".\nCaratteristiche tecniche.\nGiocava normalmente in posizione di punta.\nCarriera.\nClub.\nEsordisce nella massima divisione portoghese nella stagione 1974-1975 con la maglia del . Diventa capocannoniere per la prima volta gi\u00e0 nel 1977, ripetendosi poi nelle due stagioni successive: questa volta la squadra vince per\u00f2 anche il titolo nazionale. Nel 1980 si trasferisce in Spagna per giocare nello , ma la segna meno che in passato. Tornato nel Porto vince due anni dopo la Scarpa d'oro 1983 grazie alle 36 reti segnate, e si ripete nel 1985, quando segna anche 3 gol in pi\u00f9. A livello di club conquista poi la Coppa dei Campioni 1986-1987, la Supercoppa UEFA 1987 e la Coppa Intercontinentale 1987, a cui a fine stagione si aggiungono il quinto campionato e la terza Coppa portoghese.\nGomes si trasferisce infine nello nel 1989, ritirandosi nel 1991 dopo aver segnato 318 gol in campionato, di cui 288 nel che lo rendono il miglior marcatore di sempre oltre che una delle figure pi\u00f9 popolari di questo club.\nNazionale.\nTra il 1975 e il 1988 gioca 40 partite e segna 13 gol con la maglia del . Fa parte dei 22 che partecipano al : nella prima fase \u00e8 in campo nel pareggio contro la e nella vittoria sulla , successivamente gioca anche la semifinale, persa per\u00f2 contro la padrona di casa. \u00c8 anche in Messico per disputare il : Gomes gioca 3 partite, la vittoria sull' e le sconfitte contro e che concludono qui l'avventura dei lusitani."}
{"id": "1515146", "revid": "14480", "url": "https://it.wikipedia.org/wiki?curid=1515146", "title": "Bartolomeo Aloia", "text": "Fond\u00f2 nel 1970 il marchio Steg.\nGli amplificatori a valvole e a stato solido di sua produzione (ottenibili anche in kit di montaggio), erano commercializzati con il marchio Aloia o Bartolomeo Aloia.\nBiografia.\nBartolomeo Aloia inizi\u00f2 ad occuparsi di elettronica verso la met\u00e0 degli anni cinquanta. In giovane et\u00e0 fu allievo dell'Accademia Militare di Modena e durante lo stesso periodo frequent\u00f2 corsi di Ingegneria. Terminata l'Accademia frequent\u00f2 la Scuola di Applicazione di Torino. Dopo aver frequentato la SMALP (Scuola Militare Alpina di Aosta) prest\u00f2 servizio nel corpo degli Alpini. Col grado di Capitano torn\u00f2 alla Scuola di Applicazione dove si dedic\u00f2 all'insegnamento. Lasciato il servizio militare nel 1970 fond\u00f2 la Steg. Per dieci anni, dal 1984 al 1994 ha insegnato la materia \"Altoparlanti e amplificatori\" ai corsi per tecnici del suono della Regione Lombardia. Ha collaborato in passato con riviste specializzate del settore elettronico come CQ elettronica, Suono, Costruire HI-Fi e \"Fedelt\u00e0 del suono\". Dal 2016 collabora con la casa editrice AudioVideoTeam che edita le riviste AudioReview e AudioGallery."}
{"id": "1515153", "revid": "547034", "url": "https://it.wikipedia.org/wiki?curid=1515153", "title": "Tsukuyomi", "text": ", \u00e8 il dio della Luna nello Shintoismo e nella mitologia giapponese. Il nome Tsukuyomi \u00e8 una combinazione delle parole giapponesi per \"luna, mese\" (\"tsuki\") e \"leggere, contare\" (\"yomu\"). Un'altra interpretazione \u00e8 che il nome sia una combinazione di \"notte illuminata dalla luna\" (\"Tsukiyo\") e un verbo che significa \"guardare\" (\"miru\"). Un'ulteriore interpretazione \u00e8 che il Kanji per la parola \"arco\" (\u5f13, \"yumi\") fu confuso con il kanji per \"yomi\". \"Yomi\" potrebbe anche essere riferito all'oltretomba giapponese, anche se questa interpretazione \u00e8 poco plausibile.\nTsukuyomi era il secondo dei \"tre nobili bambini\" nati quando Izanagi, il dio che cre\u00f2 la prima terra, \"Onogoro-shima\", si stava purificando dai suoi peccati mentre si stava lavando dopo essere scappato dall'Oltretomba e dalle grinfie della sua feroce moglie morta, Izanami. Tsukuyomi nacque quando Izanagi lav\u00f2 il suo occhio destro. Comunque, in una diversa versione della storia, Tsukuyomi nacque da uno specchio fatto di rame bianco nella mano destra di Izanagi.\nDopo essersi arrampicato su una scala celestiale, Tsukuyomi visse nel paradiso, noto anche come Takamagahara, con sua sorella Amaterasu, la dea del Sole.\nTsukuyomi fece infuriare Amaterasu quando uccise Uke-Mochi, la dea del cibo. Un giorno, Amaterasu mand\u00f2 Tsukuyomi a rappresentarla a un banchetto organizzato da Uke Mochi. La divinit\u00e0 cre\u00f2 il cibo girandosi verso l'oceano e sputando un pesce, poi si gir\u00f2 verso la foresta e usc\u00ec selvaggina dal suo ano, infine si gir\u00f2 verso una risaia e sput\u00f2 una ciotola di riso. Tsukuyomi era cos\u00ec disgustato dalla cosa che, anche se tutto sembrava squisito, questo pranzo era stato realizzato in una maniera disgustosa, quindi la uccise.\nPresto, Amaterasu venne a sapere cosa era successo, ed era cos\u00ec arrabbiata che si rifiut\u00f2 per sempre di vedere Tsukuyomi, trasferendosi in un'altra parte del cielo. Questo \u00e8 il motivo per il quale il giorno e la notte non sono mai insieme. In una versione successiva del mito, Uke Mochi \u00e8 uccisa da Susanoo."}
{"id": "1515156", "revid": "941725", "url": "https://it.wikipedia.org/wiki?curid=1515156", "title": "Jim Lee", "text": "Biografia.\nTrasferitosi giovanissimo negli Stati Uniti d'America con la famiglia, dopo la laurea in medicina a Princeton si affaccia nel settore fumettistico come inchiostratore.\nNel 1987 approda alla Marvel Comics sulle pagine di \"Alpha Fight\" e l'anno successivo passa sulla neonata \"Punisher War Journal\". Grazie agli ottimi risultati raggiunti, nel 1989 viene promosso su \"Uncanny X-Men\" (all'epoca il fumetto pi\u00f9 venduto negli Stati Uniti), dove sostituisce il disegnatore titolare Marc Silvestri. I testi sono firmati da Chris Claremont e le chine da Scott Williams, artista che nel tempo diventer\u00e0 l'inchiostratore fisso di Lee. Il successo del disegnatore coreano \u00e8 enorme e nel 1991 gli viene affidato il lancio di \"X-Men\", serie scritta ancora da Claremont che balza al primo posto nella classifica dei comics pi\u00f9 venduti d'America.\nVerso la fine del 1991 Lee lascia la Marvel e con altri disegnatori fonda la Image Comics, che nel giro di poco tempo diventa il terzo editore americano di fumetti per numero di vendite e potere economico. \u00c8 il 1992 e sotto questo marchio l'artista di Seoul lancia la nuova serie di sua creazione \"Wildcats\", seguita da \"StormWatch\" e \"Deathblow\" nel 1993 e da \"Gen 13\" nel 1994. Questi titoli vengono poi assorbiti dalla Wildstorm, etichetta di cui Lee \u00e8 l'unico proprietario.\nNel 1996 il disegnatore coreano torna come autore completo alla Marvel per occuparsi delle saghe dei Fantastici Quattro e di Iron Man che fanno da preludio alla saga \"Heroes Reborn\". Anche in questo caso i risultati di vendita sono eccellenti e per la Wildstorm lancia la sua nuova miniserie \"Divine Right\".\nLa sua etichetta inizia anche a pubblicare materiale di grandi sceneggiatori internazionali, finch\u00e9 nel 1998 Lee esce dalla Image e cede la Wildstorm alla DC Comics, pur continuando ad occuparsene attivamente.\n\u00c8 proprio la DC ad affidargli il rilancio di Batman e Superman. In particolare, per la testata del Cavaliere Oscuro disegna la saga \"\" con i testi di Jeph Loeb, le chine di Scott Williams e i colori di Alex Sinclair, il personaggio creato da Bob Kane torna a svettare in cima alla classifica dei comic pi\u00f9 venduti negli USA.\nPer Superman, disegna \"For tomorrow\".\nOltre a lavorare per la divisione Wildstorm disegnando i suoi \"Wildcats\" su testi di Grant Morrison, Lee sta disegnando dal 2005 \"All Star Batman and Robin the Boy Wonder\", serie scritta da Frank Miller e destinata a rivisitare le origini dell'Uomo Pipistrello.\nDal 2011 Lee disegna su testi di Geoff Johns e chine di Scott Williams la serie \"Justice League\".\nNel 2015 Hanna-Barbera in collaborazione con DC Comics decide di dare un \"reboot\", sotto forma di fumetto, ad alcune serie classiche, destinate ad un pubblico adolescente e adulto. Tra tutti i progetti, il fumettista preferisce scrivere e disegnare per Scooby Apocalypse, il \"reboot\" del cartoon Scooby-Doo che viene descritto come un incrocio tra il classico e The Walking Dead, in cui i mostri saranno reali."}
{"id": "1515159", "revid": "57342", "url": "https://it.wikipedia.org/wiki?curid=1515159", "title": "Peter Jackson", "text": "La sua opera pi\u00f9 conosciuta \u00e8 la trasposizione cinematografica de \"Il Signore degli Anelli\" di J. R. R. Tolkien, divisa in una trilogia, ed \u00e8 tra i maggiori incassi nella storia del cinema. Nel 2005 ha diretto il film \"King Kong\", remake dell'omonimo film del 1933. Nel corso degli anni ha prodotto diversi altri film, tra cui \"District 9,\" \"Le avventure di Tintin - Il segreto dell'Unicorno\" e la trasposizione cinematografica de \"Lo Hobbit\" di J. R. R. Tolkien. Quest'ultima saga, strutturata come trilogia, \u00e8 il prequel de \"Il Signore degli Anelli\", di cui Jackson \u00e8 regista, sceneggiatore e produttore.\nL'8 dicembre 2014 il suo nome \u00e8 stato inserito nella Hollywood Walk of Fame di Boulevard. Il 1\u00ba gennaio 2010 \u00e8 stato inserito nella New Year Honors' List neozelandese ed \u00e8 quindi insignito del titolo di Cavaliere (\"Sir\") dalla regina Elisabetta II, capo di Stato della Nuova Zelanda in quanto reame del Commonwealth, per \u00abaver prestato i suoi servigi al cinema\u00bb.\nBiografia.\nJackson nasce nella notte di Halloween del 1961 e cresce a Pukerua Bay, una citt\u00e0 costiera vicino a Wellington. I suoi genitori sono entrambi immigrati dall'Inghilterra. All'et\u00e0 di otto anni comincia a girare dei piccoli cortometraggi con gli amici, mentre a 17 anni abbandona il \"Kapiti College\" per intraprendere la carriera di fotografo. In questo periodo dirige e realizza il suo primo cortometraggio, \"The Valley\", che successivamente verr\u00e0 ampliato in un film. Inoltre, sempre in quel periodo, concepisce una parodia di James Bond chiamata \"Coldfinger\".\nGli inizi e i film \"splatter\".\nJackson divent\u00f2 celebre in tutto il mondo per due film splatter-demenziali: \"Fuori di testa\" (\"Bad Taste\"), il suo esordio, girato con telecamera di 16\u00a0mm, autoprodotto e nel quale interpreta ben due ruoli (Derek e Robert), e \"Splatters - Gli schizzacervelli\" (\"Braindead\"), considerato l'unico film splatter estremo degli anni novanta. Tra i due film, divenuti in seguito \"cult\" per gli amanti del genere, diresse anche un film di pupazzi e burattini, \"Meet the Feebles,\" in cui il regista ironizza sul mondo dello spettacolo e su vari altri argomenti attraverso animali antropomorfi.\nA \"Splatters\" seguirono due film in cui l'indole beffarda e iconoclasta del regista si attenu\u00f2: \"Creature del cielo\", che racconta l'epilogo tragico dell'amicizia tra due ragazze (basato su una storia realmente accaduta) e \"Forgotten Silver\" goliardico mockumentary sulla vita di un fittizio regista cinematografico in cui lo stesso Jackson figura come attore nei panni di se stesso. Nel 1995 gira \"Sospesi nel tempo\", commedia di fantasmi con protagonista Michael J. Fox.\n\"Il Signore degli Anelli\" (2000-2003).\nGi\u00e0 in tenera et\u00e0, Jackson ebbe modo di apprezzare il romanzo de \"Il Signore degli Anelli\" dopo aver guardato la versione cinematografica animata del 1978 di Ralph Bakshi. Il film entusiasm\u00f2 il regista al punto da spingerlo a leggere diverse parti del romanzo durante un viaggio di dodici ore da Wellington ad Auckland all'et\u00e0 di diciassette anni.\nDopo il rifiuto della Universal Studios di produrre il remake di King Kong, il regista inizi\u00f2 a pensare ad un possibile adattamento cinematografico del romanzo di Tolkien. Jackson e sua moglie Fran Walsh scrissero la sceneggiatura, che in seguito fu rimaneggiata con l'aiuto di nuovi sceneggiatori coinvolti nel progetto. La casa di produzione Miramax Films esort\u00f2 Jackson a dirigere l'adattamento in un unico film, ma il regista insistette per girarlo in due segmenti. Quando la produzione del film and\u00f2 oltre i limiti di budget, la New Line Cinema ampli\u00f2 la trasposizione del libro da due a tre film per rispettare meglio i tempi della saga di Tolkien. I tre film vennero girati contemporaneamente in diversi set sparsi in Nuova Zelanda. Essi sono caratterizzati da un ampio utilizzo di effetti speciali innovativi, modellini e diorama, sviluppati interamente dalla Weta Digital e dalla Weta Workshop, societ\u00e0 cinematografiche fondate da Peter Jackson stesso. Il primo film della trilogia de \"Il Signore degli Anelli\", \"La Compagnia dell'Anello\", fu un enorme successo e garant\u00ec a Jackson grande fama internazionale. I due successivi capitoli (\"Le due torri\" e \"Il ritorno del re\") ottennero ancora pi\u00f9 successo. L'ultimo film incass\u00f2 un miliardo di dollari in tutto il mondo, classificandosi al secondo posto fra i maggiori incassi nella storia del cinema dell'epoca e ottenendo numerosi riconoscimenti, fra i quali undici statuette ai Premi Oscar 2004. Grazie al lungometraggio, Jackson ricevette l'Oscar al miglior regista di quell'anno. La trilogia, inoltre, ha ricevuto ampi consensi riguardo al cast e agli innovativi effetti speciali digitali.\nDa \"King Kong\" ad \"Amabili Resti\" (2005-2009).\nJackson, fin da piccolo, aveva una grande passione per il cinema. Il suo film preferito era \"King Kong\", ed era intenzionato a riportare il personaggio al cinema con un remake. Il desiderio inizia a concretizzarsi nel 1996, ma il progetto, che era entrato in pre-produzione, venne annullato dopo circa 6-7 mesi. Dopo il successo ottenuto con la trilogia de \"Il Signore degli Anelli\", Jackson venne contattato per King Kong gi\u00e0 durante le riprese de \"Le due torri\". A Jackson furono offerti circa $20 milioni per dirigere il film, l'offerta pi\u00f9 alta mai fatta ad un regista cinematografico. Dopo due anni dall'ultimo capitolo della trilogia, il film si rivela un grande successo e incassa nelle sale di tutto il mondo una somma complessiva di circa 550 milioni di dollari contro il budget di 207 milioni. Inoltre riceve anche ottimi consensi da parte della critica e ottiene numerosi riconoscimenti, tra cui tre Premi Oscar 2006.\nDopo due anni dall'uscita di \"King Kong\", dirige insieme a Neill Blomkamp \"Crossing the Line\", un cortometraggio che narra una scena di battaglia aerea vista dalla cabina di un aereo militare comandato da un pilota e soldato alle prime armi.\nNel 2007, a Jackson viene offerta la regia di \"Amabili resti\", basato sull'omonimo libro di Alice Sebold. Jackson acquist\u00f2 i diritti cinematografici del romanzo, in maniera da ideare un film indipendente, e inizi\u00f2 la stesura dello script insieme a sua moglie. Il film usc\u00ec il 12 febbraio 2010, riscuotendo critiche contrastanti e un discreto incasso al botteghino.\n\"Lo Hobbit\" e produzioni varie.\nJackson \u00e8 stato impegnato nella produzione del film \"Le avventure di Tintin - Il segreto dell'Unicorno\", film diretto da Steven Spielberg, di cui diriger\u00e0 il possibile sequel. Jackson avrebbe dovuto anche produrre un film tratto dal videogioco \"Halo\". Dopodich\u00e9 il regista ha deciso di produrre il remake di \" The Dam Busters\" (1955) e il film \"District 9\" per la regia di Neill Blomkamp, quest'ultimo uscito nel 2009.\nPeter Jackson era considerato il primo candidato alla regia dei due film tratti da \"Lo Hobbit\", ma dopo aver avviato una causa legale contro la New Line, la casa di produzione decise di optare per un nuovo regista. Successivamente, Jackson venne assunto in qualit\u00e0 di co-produttore. In seguito alla rinuncia di Guillermo del Toro come regista, Jackson ha accettato di dirigere i tre film tratti dal racconto di J. R. R. Tolkien usciti rispettivamente nell'ultimo mese del 2012, del 2013 e del 2014 riscuotendo un grande successo di pubblico.\nVita privata.\nNel 1987 Jackson ha sposato Fran Walsh, che diverr\u00e0 presto sua stretta collaboratrice in tutti i film da \"Meet the Feebles\" (1989) in avanti, e dalla quale ha avuto due figli: Billy (1995) e Katie (1996). La madre di Jackson, Joan, mor\u00ec tre giorni prima dell'uscita del primo film della trilogia tratta dai romanzi di Tolkien e, per onorarla, il regista propose una proiezione speciale del film dopo il funerale. Dopo l'ultimo film della trilogia, Jackson perse in breve tempo molti chili, tanto da diventare irriconoscibile. Egli stesso rivel\u00f2 successivamente in un'intervista di aver iniziato una dieta mangiando yogurt e m\u00fcsli, al posto degli hamburger.\nJackson ha dato in beneficenza NZ$ 500.000 per la ricerca sulle cellule staminali. Ha anche comprato una chiesa nel sobborgo di Seatoun Wellington per circa 10 milioni di dollari, salvandola cos\u00ec dalla demolizione.\nStile.\nJackson \u00e8 un regista perfezionista ed attento al dettaglio, famoso per la maniacale preparazione e documentazione riguardo ai film che si accinge a dirigere oltre che amante dell'innovazione cinematografica, tanto da essere riuscito con il tempo a sviluppare un proprio stile registico riconoscibile e molto amato dai fan di tutto il mondo. I suoi primi film si caratterizzavano per una forte componente comico-satirica, una natura iconoclastica ed un senso dell'umorismo estremamente macabro (molto spesso vicino allo humor nero) pur mantenendo un'atmosfera di generale giocosit\u00e0 al limite del fiabesco, caratteristica quest'ultima che si pu\u00f2, in parte, ritrovare anche nei suoi film pi\u00f9 recenti.\nNell'ambiente cinematografico si \u00e8 contraddistinto per l'abitudine di girare molte scene da diversi punti di vista, tanto da trascorrere giornate di riprese in una singola scena, cos\u00ec da poter avere pi\u00f9 possibilit\u00e0 di scelta durante le operazioni di montaggio ed editing della pellicola. Questo \u00e8 evidente nel suo lavoro dove anche scene con semplici dialoghi fra personaggi spesso dispongono di una vasta gamma di molteplici angolazioni e primi piani sui volti degli attori creati utilizzando obiettivi grandangolari. Inoltre diversi sono i marchi di fabbrica nel suo stile registico: lunghi piani-sequenza che vedono gli attori spostarsi in pi\u00f9 ambienti, carrellate, zoommate violente sui volti o sui particolari di alcuni attori.\nLa filmografia del regista neozelandese \u00e8 legata, come gi\u00e0 detto, alla costante collaborazione con la moglie Fran Walsh, che ha co-sceneggiato e co-prodotto quasi tutti i suoi film, ma anche ad altre abituali collaborazioni come quelle con il direttore della fotografia Andrew Lesnie, il montatore Jamie Selkirk, il tecnico degli effetti speciali Joe Letteri e lo scenografo Grant Major assieme ai quali ha spesso lavorato. Inoltre Jackson \u00e8 un regista profondamente legato alla sua terra d'origine, la Nuova Zelanda, tanto da aver pi\u00f9 volte nella sua carriera chiesto od imposto alle produzioni straniere per le quali lavorava di poter girare i propri film nel suo paese natale.\nAmante del fantastico e del fantasy, i suoi film pi\u00f9 recenti, molto spesso agevolati anche dai grandi budget messi a disposizione dalle case di produzione, si distinguono per la lunga progettazione durante la pre-produzione, l'ampio uso di effetti speciali o computer grafica all'avanguardia, modellini e diorama innovativi (per il cui utilizzo e sviluppo specifico il regista, assieme a Richard Taylor ed altri, ha fondato delle proprie aziende indipendenti: la Weta Workshop, la quale si occupa di fornire il materiale di scena, e la Weta Digital, che si occupa invece degli effetti digitali), oltre che per la cura profonda infusa nella preparazione e nella realizzazione delle scenografie, dei set in interni, del trucco e dei costumi utilizzati. Molti suoi film (vedi quelli ambientati nella Terra di Mezzo o \"King Kong\") si sono inoltre fatti notare per le orchestrate ed accurate battaglie (con un gran numero di comparse utilizzate) ed i combattimenti messi in scena: molto coreografati e altamente spettacolari, tanto da somigliare quasi ad una danza.\nIn molti suoi film Jackson partecipa come attore oppure facendo un veloce cameo, come amava fare anche Alfred Hitchcock. Altra curiosit\u00e0 su di lui \u00e8 il fatto che durante la lavorazione de \"Il Signore degli Anelli\", Jackson era famoso per indossare sempre pantaloncini ed andare in giro a piedi nudi, anche se alla maggior parte degli addetti ai lavori sul set era stato richiesto di indossare scarpe per motivi di sicurezza.\nPremi e riconoscimenti.\nIn grassetto sono evidenziati i premi vinti:\nAltri premi.\nL'8 dicembre 2014 gli \u00e8 stata conferita una stella sulla Hollywood Walk of Fame."}
{"id": "1515161", "revid": "198277", "url": "https://it.wikipedia.org/wiki?curid=1515161", "title": "Tazio Roversi", "text": "Carriera.\nClub.\nRoversi inizi\u00f2 a prendere confidenza con il pallone nei pulcini del Moglia giocando terzino.\nIl Bologna lo acquist\u00f2 nel 1963-1964, proprio dal Moglia. Arrivato sotto le due Torri a 16 anni, Roversi fece la trafila nella Rappresentativa De Martino debuttando anche in Nazionale Juniores. L'anno dopo esord\u00ec in prima squadra. Poche le sue presenze nel primo biennio, anche a causa un infortunio al menisco che lo costrinse a un periodo di inattivit\u00e0. Ottenne il posto da titolare nella stagione 1968-1969, mantenendolo fino al 1979-1980, quando venne ceduto all'Hellas Verona. Nella classifica dei giocatori con pi\u00f9 presenze con la maglia del Bologna \u00e8 secondo, con 459 presenze, dietro a Giacomo Bulgarelli.\nDopo due anni in Veneto chiuse l'attivit\u00e0 agonistica nel Carpi in Serie D nel 1983. Torn\u00f2 a Bologna per insegnare calcio ai ragazzi, fino alla sua scomparsa nel 1999 dovuta a una grave malattia.\nNazionale.\nCollezion\u00f2 4 presenze nella rappresentativa Under-23 e una nella nazionale maggiore, a Roma contro l'Austria del 20 novembre 1971, conclusasi sul 2-2."}
{"id": "1515170", "revid": "33751", "url": "https://it.wikipedia.org/wiki?curid=1515170", "title": "Pet\u0103r \u017dekov", "text": "\u00c8 secondo nella classifica \"all-time\" dei marcatori della massima serie bulgara.\nCarriera.\n\u017dekov ha iniziato la sua carriera nel Dimitrovgrad, poi ha militato nel Beroe Stara Zagora dove \u00e8 diventato per due volte capocannoniere del Campionato di calcio bulgaro.\nTra il 1968 ed il 1975 \u017dekov ha giocato nel CSKA Sofia, segnando 144 gol. Ci\u00f2 lo ha reso il miglior marcatore di tutti i tempi del CSKA Sofia e, per 46 anni, della massima divisione bulgara (il primato \u00e8 stato battuto nel 2021 da Martin Kamburov).\nHa vinto la medaglia d'argento alle Olimpiadi del 1968 e vinto la Scarpa d'oro nel 1969."}
{"id": "1515182", "revid": "260676", "url": "https://it.wikipedia.org/wiki?curid=1515182", "title": "Darksteel", "text": "Darksteel (letteralmente \"acciaio scuro\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 6 febbraio 2004, fa parte del \"blocco di Mirrodin\" assieme al precedente set \"Mirrodin\" e a quello seguente \"Quinta Alba\" .\nAmbientazione.\nContinua la storia sul pianeta Mirrodin, Glissa Sunseeker viaggia all'interno del pianeta alla scoperta dei suoi segreti, fino a trovare il leggendario Memnarch pronto ad attenderla.\nCaratteristiche.\nDarksteel \u00e8 composta da 165 carte, stampate a bordo nero, cos\u00ec ripartite:\nIl simbolo dell'espansione \u00e8 lo \"scudo di Kaldra\", e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nDarksteel \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\nDarksteel fu presentata in tutto il mondo durante i tornei di prerelease il 24 gennaio 2004, in quell'occasione venne distribuita una speciale carta olografica promozionale: l'equipaggiamento leggendario \"Scudo di Kaldra\", che presentava un'illustrazione alternativa rispetto alla carta che si poteva trovare nelle bustine.\nNel set sono state ristampate le seguenti carte da precedenti:\nNovit\u00e0.\nIl set prosegue il tema incentrato sugli artefatti caratteristico del blocco di Mirrodin. La presenza di altre carte con l'abilit\u00e0 affinity ora aiutata dalle due nuove abilit\u00e0 dell'espansione \"indistruttibile\" e \"modulare\" hanno dato ulteriore impulso ai mazzi cosiddetti \"affo\". In particolare la novit\u00e0 \"modulare\" ha risolto il problema degli artefatti che distrutti andavano in cimitero, consentendo di fatto di rafforzare le altre creature artefatto in gioco. Sono state anche create due nuove carte di grande successo, Fiala Eterea e Morsa Cerebrale, che per la loro forza sono state quasi subito bandite dai formati Esteso e Standard.\nNuove abilit\u00e0.\nIndistruttibile.\nUn permanente indistruttibile semplicemente non pu\u00f2 essere messo nel cimitero dal campo di battaglia a causa di un effetto di distruzione, come una magia o abilit\u00e0 che dica esplicitamente di distruggere uno o pi\u00f9 permanenti. Le creature con questa abilit\u00e0 non muoiono neanche a causa del danno letale. I permanenti indistruttibili possono comunque essere esiliati o sacrificati dal loro controllore.\nModulare.\nUna creatura con modulare entra in gioco con un certo numero di segnalini +1/+1 su di essa. Quando questa muore i suoi segnalini possono essere spostati su un'altra creatura artefatto controllata dallo stesso giocatore."}
{"id": "1515184", "revid": "28406", "url": "https://it.wikipedia.org/wiki?curid=1515184", "title": "Falcone (cannone)", "text": ""}
{"id": "1515186", "revid": "767487", "url": "https://it.wikipedia.org/wiki?curid=1515186", "title": "L'alba della libert\u00e0", "text": "L'alba della libert\u00e0 (\"Rescue Dawn\") \u00e8 un film del 2006 diretto dal regista tedesco Werner Herzog e interpretato da Christian Bale. \u00c8 ambientato durante la guerra del Vietnam e si ispira alla vera storia di Dieter Dengler, sulla quale il regista aveva gi\u00e0 realizzato il documentario \"Little Dieter Needs to Fly\" (1997).\nIn Italia il film non \u00e8 stato distribuito nelle sale cinematografiche, ma direttamente sul mercato Home video nel gennaio 2009.\nTrama.\nNel 1965, alla vigilia della guerra in Vietnam, l'aviatore statunitense di origine tedesca Dieter Dengler viene mandato per la prima volta in una missione (un bombardamento segreto sul Laos).\nDurante l'operazione il suo aereo viene abbattuto e lui viene fatto prigioniero. Viene cos\u00ec portato in un campo di prigionia in mezzo alla giungla dove sono gi\u00e0 rinchiusi, da un anno e mezzo, altri cinque prigionieri, tra cui due americani: Eugene e Duane.\nDieter inizia a progettare la fuga, per la quale bisogner\u00e0 per\u00f2 aspettare la stagione delle piogge. Eugene si oppone fermamente al piano di fuga, perch\u00e9 continua a credere che verranno liberati presto. Un giorno i prigionieri sentono una conversazione in cui i carcerieri affermano di avere l'intenzione di portarli nella giungla e ucciderli. Il giorno dopo Dieter e i compagni evadono, ma le cose non vanno come previsto e Dieter prosegue la fuga da solo con Duane. I due iniziano un viaggio durissimo in mezzo alla giungla, senza cibo e senza una precisa idea della direzione da seguire.\nDopo alcune peripezie i due vengono trovati da un gruppo di Laotiani. Duane viene decapitato, mentre Dieter riesce a fuggire e prosegue il viaggio solo. Qualche tempo dopo riesce a farsi notare da un aereo americano di passaggio e viene salvato tramite elicotteri. Mentre \u00e8 in ospedale i vecchi compagni lo vanno a prendere e lo riportano sulla loro portaerei, dove viene accolto come un eroe.\nProduzione.\nLe riprese hanno avuto luogo in Thailandia dal 22 agosto al 17 ottobre 2005, e il film \u00e8 stato presentato il 9 settembre 2006 al Toronto International Film Festival.\nHerzog voleva realizzare un film ispirato alla storia di Dieter Dengler gi\u00e0 da molti anni, ma all'epoca non trov\u00f2 nessuno disposto a produrlo e cos\u00ec realizz\u00f2 il documentario \"Little Dieter Needs to Fly\" (1997) che necessitava di un budget molto minore.\nGli attori che interpretano i prigionieri hanno dovuto perdere molto peso prima di girare il film. Visto che l'acquisizione di peso \u00e8 pi\u00f9 veloce della perdita, il film \u00e8 stato girato al contrario, in modo che Bale riacquistasse peso durante le riprese.\nQuesta \u00e8 stata la prima volta che Herzog ha lavorato per una casa di produzione hollywoodiana, con una troupe abituata al metodo di lavoro americano. Un articolo del \"The New Yorker\" riporta il difficile rapporto tra il regista e la troupe, che considerava il modo di fare di Herzog \u201cstrano, impulsivo, addirittura amatoriale\u201d. In particolare la troupe era infastidita dalla scarsa attenzione del regista per cose come gli errori di continuit\u00e0 o per il trucco degli attori, e dal fatto che volesse quasi sempre riprendere le scene da un unico punto di vista, con un'unica ripresa. Viene riportato anche che alcuni componenti della troupe effettuassero delle riprese di propria volont\u00e0, senza il consenso del regista, sperando che le avrebbe inserite nel montaggio finale, ma a quanto pare Herzog ha riconosciuto le riprese non sue e le ha eliminate.\nControversie.\nDopo l'uscita del film Jerry DeBruin, fratello di Gene DeBruin (interpretato nel film da Jeremy Davies) ha creato il sito \"www.rescuedawnthetruth.com\" per denunciare diverse inesattezze presenti nel film; anche Pisidhi Indradat, uno dei prigionieri sopravvissuti, \u00e8 intervenuto sul sito. Le critiche maggiori riguardano il modo ingiusto in cui \u00e8 stato reso il personaggio di Gene e il fatto che Dieter viene dipinto come l'unica mente del piano di fuga, mentre in realt\u00e0 esso era gi\u00e0 stato progettato dagli altri prigionieri, i quali hanno poi avuto un ruolo maggiore nell'evasione.\nCuriosit\u00e0.\nDurante il film Dieter racconta, ambientandola in un luogo diverso, la scena dell'incontro ravvicinato con un caccia americano nel film L\u2019impero del sole, interpretato dallo stesso Christian Bale.\nNella scena del film, dove Dieter con un chiodo apre le sue manette e quelle dei compagni, afferma che non riesce ad aprire solo una marca di manette, quelle dell'azienda statunitense Smith &amp; Wesson."}
{"id": "1515189", "revid": "767487", "url": "https://it.wikipedia.org/wiki?curid=1515189", "title": "Aska Yang", "text": ""}
{"id": "1515190", "revid": "112895629", "url": "https://it.wikipedia.org/wiki?curid=1515190", "title": "Irrigazione per scorrimento", "text": "Il sistema di irrigazione per scorrimento \u00e8 uno dei sistemi di irrigazione a gravit\u00e0 (insieme all'irrigazione per sommersione e all'irrigazione per infiltrazione laterale). Il campo sul quale \u00e8 applicato deve essere dotato di una certa pendenza, che pu\u00f2 essere naturale o creata artificialmente mediante opportuna sistemazione.\nTecnica.\nL'acqua si riversa sul campo grazie a un fossetto adduttore perfettamente orizzontale, denominato \"adacquatrice\", posto a monte del campo, e scorre sulla superficie da irrigare sotto forma di un velo sottile e uniforme per tutta la durata dell'adacquamento sino a raggiungere il grado di saturazione desiderato per il terreno. L'acqua eventualmente in eccesso viene raccolta a valle del campo mediante un fossetto colatore. La forma e superficie della singola parcella da irrigare sono in funzione del corpo d'acqua. Affinch\u00e9 questa venga tutta assorbita si richiede quindi che le dimensioni dei campi siano tali da permetterne il completo assorbimento. In genere \u00e8 la tradizione e l'esperienza che determinano queste dimensioni. \nNel caso in cui ci si appresta a sistemare i campi per questo sistema di irrigazione, si cerca di ottenere campi corti aumentandone la larghezza piuttosto che la lunghezza. Inoltre pi\u00f9 \u00e8 elevata la permeabilit\u00e0 del terreno, pi\u00f9 rapida deve essere la distribuzione dell'acqua.\nMetodi.\nI metodi irrigui per scorrimento sono:\nSvantaggi del sistema per scorrimento.\n\u00c8 un sistema non adatto ai terreni argillosi per ovvi problemi di permeabilit\u00e0. Poich\u00e9 l'acqua \u00e8 in movimento, si presentano problemi di erosione e dilavamento, con conseguenti spese per la manutenzione delle adacquatrici e dei cavi colatori. L'efficienza dell'irrigazione \u00e8 molto bassa a causa dell'acqua che percola in profondit\u00e0. A causa di questo sono richiesti corpi d'acqua dell'ordine di 100-200 litri/s."}
{"id": "1515194", "revid": "167080", "url": "https://it.wikipedia.org/wiki?curid=1515194", "title": "Papirius", "text": ""}
{"id": "1515195", "revid": "729019", "url": "https://it.wikipedia.org/wiki?curid=1515195", "title": "Assedio di Tessalonica (1422-1430)", "text": "L'assedio di Tessalon\u00ecca, che vide gli ottomani come assedianti, e i bizantini e poi i veneziani come difensori, dur\u00f2 dal giugno 1422 al 29 marzo 1430. L'esito finale dell'assedio fu la vittoria degli ottomani e quindi la sottomissione di Tessalonica all'impero ottomano.\nLe cause.\nNel 1421 l'erede al trono bizantino Giovanni VIII Paleologo, figlio dell'imperatore bizantino Manuele II Paleologo, aveva interferito nelle questioni dell'impero ottomano nel campo della successione del trono del sultano. Mehmet I, padre di Murad II, era morto in quell'anno, e Giovanni VIII aveva appoggiato Mustaf\u00e0 \u00c7elebi nel tentativo di impadronirsi del trono ottomano. Il tentativo non riusc\u00ec, e Mustafa fu strangolato da Murad II.\nLa politica utilizzata da Giovanni VIII Paleologo era comunemente usata nell'impero bizantino e serviva a mandare in confusione i propri nemici confinanti, in modo che l'impero potesse rafforzarsi. Visto poi che in quel momento l'impero era in piena agonia, la sua caduta poteva avvenire da un momento all'altro. Manuele II, con queste manovre politiche, aveva portato in passato grandi frutti per l'impero, ma non sostenne questa intromissione del figlio nell'impero ottomano, perch\u00e9 da un decennio vigeva la pace fra i due imperi.\nGiovanni VIII Paleologo, come tutti i giovani di Costantinopoli, voleva riportare alla grandezza di un tempo l'impero, ma con questa mossa rovin\u00f2 gli sforzi di trent'anni di regno del padre.\nI preparativi.\nDopo essere riuscito a farsi ufficialmente riconoscere come successore del padre, Murad II invase l'impero bizantino. Il progetto dell'assedio fu elaborato da lui stesso, che tese un doppio attacco all'impero bizantino, dividendo il suo grande esercito in due parti: il grosso dell'esercito and\u00f2 ad assediare Costantinopoli, e il rimanente doveva andare ad assediare Tessalonica, che era la seconda citt\u00e0 pi\u00f9 grande dell'impero. Con la conquista di Tessalonica, l'impero ottomano avrebbe potuto dominare tranquillamente su tutta la Tracia, schiacciando le ultime resistenze in quei luoghi.\nMurad II poteva contare su una nuova arma molto efficace, che avrebbe migliorato l'artiglieria ottomana. In quegli anni infatti gli ottomani avevano acquistato i loro primi cannoni d'assedio nel 1422, usando i falconi, che erano armi di calibro ridotto (8\u201310\u00a0cm per i modelli pi\u00f9 grossi), ma di gittata comparabile a quella di una colubrina. Prima di iniziare l'assedio Murad II aveva fatto preparare molti colpi per quella che ovviamente sarebbe stata l'arma protagonista negli assedi.\nL'assedio.\nL'assedio di Tessalonica inizi\u00f2 nel giugno 1422. Si sa che i bizantini erano in netta minoranza, e non possedevano artiglieria; la difesa era organizzata da uno dei figli dell'imperatore, il despota Andronico Paleologo, che essendo gravemente malato di elephantiasis graecorum, era incapace di gestire efficacemente una situazione cos\u00ec grave.\nNella primavera del 1423, la citt\u00e0 era ancora sotto assedio e ridotta alla fame, perse e le speranze di vittoria contro gli ottomani erano perse. Andronico pensava che i veneziani avrebbero potuto proteggere Tessalonica meglio di quanto avrebbe potuto fare lui, pertanto nell'estate del 1423 inizi\u00f2 delle trattative diplomatiche perch\u00e9 la citt\u00e0 fosse annessa alla repubblica di Venezia. In quel momento Andronico non pensava al proprio orgoglio, ma agli abitanti di Tessalonica che sarebbero stati massacrati dagli ottomani se questi ultimi fossero entrati in citt\u00e0. La sua idea era condivisa anche dal padre Manuele II e dal fratello Giovanni VIII. I veneziani, stupiti per l'offerta dei bizantini, rifletterono a lungo sulla proposta, poi il doge di Venezia, Francesco Foscari, decise di accettare e la citt\u00e0 fu venduta ai veneziani per 50.000 ducati. Il doge assegn\u00f2 a due suoi rappresentanti dieci navi piene di viveri e di soldati pronti per la difesa, comandati da Pietro Loredan che gi\u00e0 nel 1416 aveva distrutto una flotta ottomana. Le truppe veneziane entrarono nella citt\u00e0 il 14 settembre 1423, con l'approvazione della popolazione che li accolse come dei salvatori. Nello stesso giorno lo stendardo bizantino fu abbassato da tutte le torri di Tessalonica e al suo posto fu messo il leone di Venezia. L'unica clausola che i veneziani erano tenuti a rispettare era un trattamento di favore per le autorit\u00e0 politiche e religiose del luogo.\nAndronico senza volerlo aveva contribuito allo scoppio del primo conflitto di una serie di guerre fra la repubblica di Venezia e l'impero ottomano. Appena il potere fu consegnato ai veneziani, Andronico prese l'abito monacale e s\u00ec ritir\u00f2 nel monastero dell'Onnipotente, dove mor\u00ec il 4 marzo 1429.\nLa citt\u00e0 nonostante la fame resistette, anche perch\u00e9 l'impero ottomano era stato coinvolto anche in altre due guerre, contro i veneziani e contro i karamanidi. Ma nel 1430 l'impero ottomano riusc\u00ec a liberarsi da queste due guerre e pot\u00e9 concentrarsi sull'assedio. Murad II organizz\u00f2 allora in Macedonia un forte esercito, del quale prese direttamente il comando, e si diresse verso Tessalonica. La citt\u00e0 non pot\u00e9 resistere a questa offensiva e fu espugnata il 29 marzo e fu saccheggiata per tre giorni. Dopo questo saccheggio la citt\u00e0 di Tessalonica contava solamente 7.000 abitanti, niente in confronto all'XI secolo in cui vi erano 100.000 abitanti.\nConseguenze.\nDopo questo scontro, fra ottomani e veneziani scoppiarono molti conflitti, fino alla caduta della Repubblica di Venezia (XVIII secolo). Per i bizantini la perdita di Salonicco signific\u00f2 un ulteriore grave perdita; era ormai vicina la fine dell'impero, che sarebbe giunta ventitr\u00e9 anni dopo. Gli ottomani invece, grazie a questa vittoria poterono finalmente avere il pieno controllo della Macedonia. La citt\u00e0 di Salonicco, a causa della dominazione degli ottomani, and\u00f2 in profonda crisi, fino all'arrivo nel 1492 degli Ebrei sefarditi cacciati dalla Spagna. L'arrivo di una cultura urbana avanzata fu l'inizio di quello che si chiam\u00f2 Il Secolo d'Oro che termin\u00f2 con le nuove vie commerciali delle Americhe e la spaccatura della comunit\u00e0 ebraica per via di Sabetay Sevi. Solo con l'avvento delle istituzioni educative dell'Occidente nel 18o secolo si ebbe un recupero che risult\u00f2 in un secondo Secolo d'Oro. Questo fini nel 1912, con la conquista della citt\u00e0 da parte della Grecia dopo la prima guerra balcanica con la perdita dell'hinterland balcanico e della sua funzione come principale porto di tutto il mercato della penisola."}
{"id": "1515202", "revid": "767487", "url": "https://it.wikipedia.org/wiki?curid=1515202", "title": "Tutta colpa del paradiso", "text": "Tutta colpa del paradiso \u00e8 un film del 1985, il secondo diretto da Francesco Nuti, nello stesso anno di \"Casablanca, Casablanca\" (1985).\nTrama.\nRomeo Casamonica esce di prigione dopo avere scontato una pena di cinque anni per rapina a mano armata. Fuori non c'\u00e8 nessuno ad attenderlo, la sua casa \u00e8 stata abbattuta ed i suoi oggetti ammucchiati in un locale interrato occupato da giovani \"punk\". Resosi conto di non avere pi\u00f9 legami e che anche l'ambiente in cui viveva \u00e8 molto cambiato (\"gli americani hanno comprato tutto\" gli dice l'amico operatore ecologico), il suo unico obiettivo diventa quello di rintracciare il figlio Lorenzo di ormai sei anni, praticamente mai conosciuto, frutto di un breve rapporto con una donna straniera che \u00e8 tornata in patria, abbandonandolo.\nNonostante l'ostracismo della direttrice dell'istituto che ha curato le pratiche di adozione del figlio e che intende proteggere la sua vita con i genitori adottivi, Celeste e Sandro, Romeo riesce a scoprire che il bambino abita in Valle d'Aosta, nella Val d'Ayas. Giunto sul posto, con un po' di fortuna riesce a individuare la famiglia adottiva, che vive da qualche tempo in una baita denominata \"Paradiso\", in quanto il padre adottivo \u00e8 un ricercatore che da anni insegue il mito dello stambecco bianco, esemplare rarissimo e difficilissimo da incontrare.\nRomeo, approfittando di un inconveniente di cui Sandro si sente responsabile, chiede e ottiene ospitalit\u00e0, senza tuttavia rivelarsi, ma cercando di entrare nelle grazie della coppia, soprattutto con l'intenzione di incontrare il figlio Lorenzo che, essendo in vacanza, giunger\u00e0 dopo diversi giorni.\nIn seguito la direttrice, in visita presso la famiglia, rivela alla coppia la vera identit\u00e0 di Romeo, informandoli della sua uscita di prigione e della sua pericolosit\u00e0, ironicamente rassicurandoli sul fatto che egli non potr\u00e0 mai scoprire dove si trova il figlio, senza sapere che in realt\u00e0 egli \u00e8 gi\u00e0 sul posto.\nLa coppia, tuttavia, non sporge denuncia.\nRomeo, verificato l'affetto di cui \u00e8 circondato il figlio - senza sapere della visita dell'assistente sociale e delle sue rivelazioni - decide di non turbare la serenit\u00e0 della famiglia - con Celeste c'\u00e8 stato anche un momento di passione - e di accomiatarsi senza farsi riconoscere, anche se alla fine sar\u00e0 solo il piccolo Lorenzo a non sapere la verit\u00e0.\nCos\u00ec Romeo se ne va, comunque rinfrancato dal bel rapporto di amicizia instaurato col figlio e dal fatto di sentirsi ancora capace di farsi accettare ed amare. E, sulla strada del ritorno, riesce a vedere anche lo stambecco bianco.\nAmbientazione.\nGran parte del film \u00e8 ambientato in Valle d'Aosta, nella Val d'Ayas, in una tipica baita nei pressi della localit\u00e0 Champoluc, nel comune di Ayas. Alcune scene sono state girate nella frazione Pellaud di Rh\u00e8mes-Notre-Dame, mentre nelle scene in esterna la troupe si \u00e8 spostata a Gressoney-Saint-Jean."}
{"id": "1515204", "revid": "167080", "url": "https://it.wikipedia.org/wiki?curid=1515204", "title": "Volumnius", "text": ""}
{"id": "1515209", "revid": "125732591", "url": "https://it.wikipedia.org/wiki?curid=1515209", "title": "Tracie Thoms", "text": "Biografia.\nNata e cresciuta a Baltimora, nello stato del Maryland, figlia di Mariana e Donald Thoms, ha un fratello di nome Austin. Ha iniziato a studiare recitazione all'et\u00e0 di 10 anni e poi ha frequentato la Baltimore School for the Arts.\nCarriera.\nThoms \u00e8 nota per aver interpretato il ruolo di Mahandra McGinty nella serie televisiva \"Wonderfalls\". Ha anche recitato nella parte di Sasha nella serie \"As I\" per soli 5 episodi, dato che la serie \u00e8 stata cancellata, quindi s'\u00e8 aggiunta al cast della serie \"Cold Case - Delitti irrisolti\", nel ruolo dell'agente della narcotici Kat Miller. Thoms ha anche partecipato come guest star a \"Law &amp; Order\" e \"The Shield\".\nThoms ha recitato in qualche film; da ricordare \"Rent\", tratto dal musical omonimo di Broadway e ha interpretato Kim in \"Grindhouse - A prova di morte\" di Quentin Tarantino."}
{"id": "1515211", "revid": "599013", "url": "https://it.wikipedia.org/wiki?curid=1515211", "title": "Phil O'Donnell", "text": "Carriera.\nInizi\u00f2 la carriera nel , e a 18 anni vinse la Coppa di Scozia, segnando anche un gol nella finale giocata contro il Dundee United.\nL'8 settembre 1993 gioc\u00f2 la sua prima e unica partita in Nazionale scozzese: Scozia 1-1 , partita valida per le qualificazioni al .\nFirm\u00f2 per il nel 1994. Il costo del trasferimento fu di 1,75 milioni di sterline e fu la pi\u00f9 alta cifra ricevuta dal per un suo giocatore.\nDurante la sua permanenza a Glasgow fu tormentato dagli infortuni e nel 1999 firm\u00f2 per lo Sheffield Wednesday.\nIn Inghilterra gioc\u00f2 poche partite e il suo rendimento non fu all'altezza delle aspettative. Viene quindi lasciato libero alla scadenza del suo contratto nel 2003.\nNel 2004 torn\u00f2 al , la squadra che lo aveva lanciato, diventandone capitano.\nLa morte.\nIl 29 dicembre 2007 collassa in campo dopo aver segnato un gol. Viene quindi sostituito e trasportato in ospedale, morendo durante il tragitto, alle 17:18."}
{"id": "1515212", "revid": "164044", "url": "https://it.wikipedia.org/wiki?curid=1515212", "title": "Phillip O'Donnell", "text": ""}
{"id": "1515216", "revid": "647919", "url": "https://it.wikipedia.org/wiki?curid=1515216", "title": "Armata sanfedista", "text": ""}
{"id": "1515217", "revid": "167080", "url": "https://it.wikipedia.org/wiki?curid=1515217", "title": "Calpurnius", "text": ""}
{"id": "1515219", "revid": "167080", "url": "https://it.wikipedia.org/wiki?curid=1515219", "title": "Claudius (gens)", "text": ""}
{"id": "1515222", "revid": "767487", "url": "https://it.wikipedia.org/wiki?curid=1515222", "title": "Ligue 1 2007-2008", "text": "L'edizione 2007-08 della Ligue 1 \u00e8 stato il settantesimo campionato di calcio francese di massima divisione.\nAvvenimenti.\nLa stagione che cominci\u00f2 il 4 agosto 2007 vide per la settima volta consecutiva la vittoria finale dell'Olympique Lione, che a differenza degli anni precedenti, sconfisse le concorrenti in maniera meno agevole, andandosi ad aggiudicare il titolo all'ultima giornata.\nNei primi turni si form\u00f2 un raggruppamento in testa da cui usc\u00ec alla quinta giornata il Nancy, che lott\u00f2 con l'Olympique Lione per il primato solitario fino all'undicesimo turno, quando i \"Gones\" presero il largo, concludendo il girone di andata a +4 dal Nancy e a +6 dal Bordeaux. Durante il girone di ritorno l'Olympique Lione continu\u00f2 a fare l'andatura, mentre emerse il Bordeaux, che prese la seconda posizione alla ventunesima. I girondini si avvicinarono fino ad arrivare a -1 alla venticinquesima, ma nei turni successivi la capolista allung\u00f2 prepotentemente arrivando a +9 alla trentesima. Nelle ultime cinque giornate il Bordeaux approfitt\u00f2 di una leggera flessione della capolista, arrivando fino a -2 dalla vetta, ma all'ultima giornata, giocata il 17 maggio 2008, sconfiggendo l' per 3-1 in trasferta il Lione si assicur\u00f2 il titolo.\nIn \"zona Champions League\" il Nancy, perdendo all'ultima giornata contro lo Stade Rennais, fu sopravanzato dall'Olympique Marsiglia, qualificato assieme al Bordeaux e all'Olympique Lione. I loreni si dovettero quindi accontentare della qualificazione in Coppa UEFA, conseguita assieme al Saint-\u00c9tienne che, superando il all'ultima giornata, fece il suo ritorno in Europa dopo ventisei anni di assenza.\nA fondo classifica, il pareggio all'ultima giornata contro il Bordeaux fu fatale al , che retrocesse in Ligue 2 assieme allo , condannato con un turno di anticipo e il Metz, da tempo fuori dai giochi e penalizzato di un punto."}
{"id": "1515226", "revid": "599013", "url": "https://it.wikipedia.org/wiki?curid=1515226", "title": "Elson Becerra", "text": "\u00c8 stato ucciso a colpi di arma da fuoco all'uscita da una discoteca di Cartagena."}
{"id": "1515227", "revid": "1573940", "url": "https://it.wikipedia.org/wiki?curid=1515227", "title": "Aedes", "text": "Aedes \u00e8 un genere di insetti appartenenti alla famiglia Culicidae, collettivamente indicati con il nome volgare di zanzara tigre (nome che in senso stretto si riferisce alla sola specie \"A. albopictus\").\nQuesto genere comprende numerose specie di origine tropicale che si sono diffuse, in seguito a trasporti involontari, nelle zone temperate.\nDescrizione.\nQuesto genere di zanzare presenta normalmente una tipica colorazione a righe bianche e nere (da cui il nome volgare).\nMolte specie di \"Aedes\" possono essere scambiate a prima vista con \"Culiseta annulata\", che pure presenta fasce alternate bianche e nere.\nBiologia.\nIl genere \"Aedes\" \u00e8 uno dei pochi che utilizza un supporto umido, e non la sola acqua, per la crescita delle larve.\nQuesto genere \u00e8 anche noto poich\u00e9 potenziale vettore di numerose patologie virali (arbovirosi), fra le quali ricordiamo la febbre dengue, la febbre gialla, l'infezione da virus Zika e la febbre chikungunya.\nTassonomia.\nIl genere \"Aedes\" comprende circa 1000 specie, raggruppate in un consistente numero di sottogeneri.\nIn Italia sono presenti (bench\u00e9 in maggioranza non indigeni) i seguenti sottogeneri e le seguenti specie (26):\nL'Organizzazione mondiale della sanit\u00e0 invece nel suo rapporto aggiornato al 2018, concentrato sulle specie pi\u00f9 pericolose dal punto di vista medico, indica la presenza in Italia delle specie \"A. albopictus\" (tutta Italia), nonch\u00e9 \"A. japonicus\" e \"A. koreicus\" (solo in alcune localit\u00e0 del Norditalia), mentre dichiara assenti \"A. aegypti\", \"A. triseriatus\" e \"A. atropalpus\" (almeno in maniera stabile)."}
{"id": "1515228", "revid": "599013", "url": "https://it.wikipedia.org/wiki?curid=1515228", "title": "Markko M\u00e4rtin", "text": "Ha gareggiato nel World Rally Championship dal 2000 al 2005 con Toyota (2000), Subaru (2000 e 2001), Ford (2002 - 2004) e Peugeot (2005).\nBiografia.\nDopo due anni di apprendistato con Toyota e Subaru, M\u00e4rtin approda come secondo pilota alla guida della Ford Focus WRC ufficiale nel 2002. I suoi compagni di squadra sono Colin McRae e Carlos Sainz. Si mette subito in mostra all'Acropolis Rally in Grecia dove lotta per la vittoria ma due forature lo rallentano. Tuttavia al suo primo anno con la Ford Focus WRC ben impressiona terminando nono con 20 punti in classifica.\nIl 2003 vede la sua consacrazione: vince l'Acropolis Rally ed \u00e8 il primo a rompere il dominio scandinavo al Neste Rally in Finlandia. Terminer\u00e0 la stagione al quinto posto con 49 punti. Il 2004 \u00e8 la sua stagione migliore: termina secondo al Rally di Montecarlo dietro a S\u00e9bastien Loeb e vince la prima edizione del Corona Rally del Messico. Termina poi terzo in Nuova Zelanda e secondo a Cipro. Seguiranno per\u00f2 tre ritiri consecutivi che lo taglieranno fuori dalla lotta per il mondiale, ma a fine stagione si consoler\u00e0 con due vittorie consecutive al Tamrac Rally di Corsica e al Rally di Catalunya, l'ultima del binomio M\u00e4rtin/Park. La classifica finale lo vede terzo con 79 punti.\nIl 2005 \u00e8 l'anno del passaggio alla Peugeot che schiera per il secondo anno la Peugeot 307 WRC, sostituendo Harri Rovanper\u00e4 al fianco di Marcus Gr\u00f6nholm. Nonostante il buon inizio la stagione si \u00e8 chiusa in tragedia. Non parte bene come il 2004 e non riesce a sottrarsi allo strapotere di Loeb, tuttavia prima del Wales Rally la coppia M\u00e4rtin/Park era riuscita ad ottenere 4 podi e svariati piazzamenti senza neanche un ritiro (miglior risultato: secondo al Rally di Svezia). In Inghilterra il rally volgeva al termine ma M\u00e4rtin non aveva vinto nemmeno una speciale. Alla SS15 Magram Park, nell'ultima giornata del Rally, la Peugeot di M\u00e4rtin si schianta violentemente contro un albero. Nonostante l'estone esca illeso il suo co-pilota muore sul colpo. \u00c8 il primo incidente mortale in un rally in dieci anni. Le ultime due speciali vengono cancellate e Loeb si fa penalizzare per non vincere il mondiale in un giorno tanto triste. Come risultato M\u00e4rtin annuncia che salter\u00e0 le ultime quattro gare della stagione. La classifica finale lo vede quinto con 53 punti.\nComprensibilmente scosso dalla morte del suo co-pilota e amico Michael Park, M\u00e4rtin si ritira definitivamente dalla scena mondiale passando a gestire un team di junior rally in Estonia.\nTuttavia nel marzo 2006 ha partecipato al Rally del Portogallo su una Subaru Impreza del Gruppo N facendo sperare a un ritorno sulle scene del WRC. Il suo co-pilota era David Senior. Sempre nel 2006 ha corso nel campionato turismo danese con una Honda del team di Hans Hartmann.\nIl 2007 ha visto un suo riavvicinamento al mondo WRC: il 15 e 16 dicembre ha vinto il Bettega Memorial Rally presso il Motor Show di Bologna con una Subaru Impreza WRC in versione 2007; i suoi avversari sono stati Fran\u00e7ois Duval, Jan Kopeck\u00fd e Toni Gardemeister.\nPer il 2008 ha firmato un contratto che lo vede collaudatore del Subaru World Rally Team (SWRT) in vista dello sviluppo della nuova Impreza WRC."}
{"id": "1515230", "revid": "106908", "url": "https://it.wikipedia.org/wiki?curid=1515230", "title": "Victor de Broglie", "text": ""}
{"id": "1515233", "revid": "1442080", "url": "https://it.wikipedia.org/wiki?curid=1515233", "title": "Alberico Gentili", "text": "Tuttora \u00e8 l'unico italiano ad aver ricoperto il titolo di \"Regius professor\" di diritto civile all'Universit\u00e0 di Oxford per 21 anni\nSi afferm\u00f2 nell'Inghilterra elisabettiana come uno stimato giurista e figura di rilievo, ma anche controversa, del pensiero giuridico europeo. Fu considerato come uno dei \"padri della giurisprudenza internazionale\" e il primo scrittore del diritto pubblico. Scrisse numerosi libri, che contengono importanti contributi alle dottrine giuridiche e comprendono anche teorie teologiche e letterarie.\nBiografia.\nAlberico Gentili nacque nel 1552 a San Ginesio in provincia di Macerata. Primogenito di Matteo Gentili, medico ad Ascoli e di Lucrezia Petrelli, entrambi di famiglia nobile, dopo aver studiato letteratura e medicina con il padre, a 19 anni intraprese gli studi presso l'universit\u00e0 di Perugia, laureandosi in giurisprudenza il 23 settembre 1570. Dopo la laurea torn\u00f2 nel 1572 a San Ginesio, poi si trasfer\u00ec ad Ascoli Piceno essendo stato eletto podest\u00e0 e nel 1575 ritorn\u00f2 nella sua citt\u00e0 natale come avvocato del Comune. Durante questo lavoro rielabor\u00f2 un nuovo statuto comunale, che venne approvato dal Consiglio il 22 settembre 1577.\nNel 1579 il padre Matteo, temendo di essere accusato di eresia, decise di abbandonare San Ginesio in seguito alla cattura e alla condanna di alcuni membri della Confraternita dei Santissimi Tommaso e Barbara da parte dell'Inquisizione, confraternita che stanzia a nell'omonima chiesa dove Matteo e Alberico erano soliti tenere dei comizi, lasci\u00f2 l'Italia per dirigersi nella Germania protestante con Alberico, il primo dei suoi otto figli. I due si stabilirono dapprima a Lubiana, e pi\u00f9 tardi furono raggiunti da un altro figlio pi\u00f9 giovane, Scipione. I due fratelli si separarono dal padre e si recarono a Tubinga, una citt\u00e0 universitaria: Scipione rimase l\u00ec, mentre Alberico, dopo un soggiorno ad Heidelberg e uno a Neustadt, a met\u00e0 del 1580 giunse a Londra come esule.\nIn Inghilterra ebbe un importante ruolo sia come teorico del diritto che come consulente della corona. Infatti fu nominato \"Regius Professor of Civil Law\" all'Universit\u00e0 di Oxford nel 1587, mantenendo il titolo fino alla sua morte, e dal 1605 fu anche avvocato dell'Ambasciata di Spagna presso la Corte dell'Ammiragliato, occupandosi soprattutto del contenzioso tra i due Stati relativo a casi di pirateria. Quest'ultimo titolo gli venne concesso da Filippo II durante il servizio di consulente di Elisabetta I, visto che salv\u00f2 la vita a Bernardino de Mendoza, accusato di congiurare contro la monarca.\nDurante la sua vita divenne una figura di importante influenza per il figlio Roberto Gentili avuto con la moglie ugonotta Hester de Peigne. Mor\u00ec nel 1608 a Londra e la sua tomba fu trasferita nella seconda met\u00e0 del XIX secolo all'interno della St Helen's Church a Bishopsgate, mentre la sua casa \u00e8 ancora oggi visibile nel paese di San Ginesio.\nOpere e risultati.\nLa produzione di Gentili comprende 24 opere pubblicate e vari inediti. Le principali sono:\nQueste opere (delle quali il \"De iure belli\" \u00e8 considerata la pi\u00f9 importante) hanno dato un importante contributo alla nascita del moderno diritto internazionale come disciplina giuridica autonoma. Gentili non costruisce una sistematica teoria deduttiva, ma procede in modo induttivo esaminando varie questioni rilevanti, come il diritto diplomatico e il diritto di guerra, sulla base della cultura politica umanistica, del diritto romano e della prassi seguita dagli stati dell'epoca. Alberico Gentili riusc\u00ec anche ad immettere elementi del diritto romano nella tradizione giuridica inglese. inoltre egli amava leggere le opere di Machiavelli, fra cui soprattutto \"il Principe\", criticava fortemente il Papato e la sua corruzione e credeva che la famiglia dei Borgia fosse la pi\u00f9 adatta a governare l'Italia in modo da contrastare le potenti monarchie europee che in quell'epoca andavano rafforzandosi.\nIn San Ginesio opera il \"Centro internazionale di studi gentiliani\".\nFortuna.\nLe opere di Gentili ebbero una notevole influenza sui pensatori successivi del XVII secolo e in particolare su Ugo Grozio e sul suo \"De iure belli ac pacis\", ma finirono con l'essere poi in larga misura dimenticate. La riscoperta e la rivalutazione avvennero alla fine del XIX secolo, soprattutto grazie ai lavori di Sir Thomas E. Holland, professore a Oxford.\nNel 1875 il Consiglio Accademico dell'universit\u00e0 di Macerata, per impulso di Pietro Sbarbaro, deliber\u00f2 la costituzione del Comitato internazionale per il monumento al Gentili: questa idea venne accolta benevolmente in tutto il continente europeo. Otto von Bismarck fu uno dei leader europei ad aderire, insieme al professore dell'universit\u00e0 Ludwig Maximilian di Monaco Franz von de Holzendorff. \u00c9douard Ren\u00e9 de Laboulaye, scettico nei confronti della scelta di Bismarck che reputava insincera, in una lettera a Sbarbaro scrive:\nNel XX secolo sono poi apparsi in Europa e negli Stati Uniti importanti studi e riedizioni e traduzioni delle sue opere.\nStatua di Alberico Gentili.\nLa statua di Alberico Gentili \u00e8 una statua realizzato da Giuseppe Guastalla nel 1905 in vista del terzo centenario della morte. La statua ha avuto un ruolo simbolico durante la campagna d'Italia, precisamente durante la liberazione di San Ginesio da parte degli Alleati. La targa aggiunta nel 2009 cita brevemente la storia:"}
{"id": "1515235", "revid": "124123", "url": "https://it.wikipedia.org/wiki?curid=1515235", "title": "Eug\u00e8ne Simon", "text": "Biografia.\nEssendo ricco possidente dalla nascita, Eug\u00e9ne Simon ha potuto dedicare tutta la vita alla sua passione: le scienze naturali, in particolare lo studio dei ragni.\nAnche se era solo socio del Mus\u00e9um national d'histoire naturelle di Parigi, aveva un ufficio tutto per s\u00e9 e pot\u00e9 organizzare numerosi viaggi per arricchire le collezioni del museo.\nA soli 16 anni comincia ad abbozzare la sua prima pubblicazione: \"Histoire naturelle des araign\u00e9es\" (1864-1884); sar\u00e0 solo il prodromo dell'immensa opera \"Les Arachnides de France\" (1874-1937), le cui ultime sezioni verranno ultimate dopo la sua morte, grazie alla collaborazione degli aracnologi Lucien Berland e Louis Fage.\nCampo di studi.\nSpaziando il suo interesse nell'intero \"mondo\" aracnologico, riusc\u00ec a chiarire considerevolmente la tassonomia, all'epoca alquanto confusa e raffazzonata (ragni di svariate famiglie confluivano in ex-generi quali \"Aranea\" ed \"Epeira\").\nClassific\u00f2 nuove famiglie, una cospicua quantit\u00e0 di generi ed una moltitudine di specie.\nPremi in suo nome.\nLa Societ\u00e0 internazionale di aracnologia offre il \"Simon Award\" quale riconoscimento alla carriera per gli aracnologi.\nGli ultimi premi assegnati sono:\nIn tutta la Francia e gli Stati Uniti i testi e le pubblicazioni di Simon sono di pubblico dominio.\nTaxa descritti.\nL'importanza degli studi di Simon nella tassonomia dei ragni \u00e8 dimostrata dal fatto che 120 anni dopo la pubblicazione di questi lavori, su 110 famiglie di ragni, ben 41, oltre il 37%, sono state descritte da lui. "}
{"id": "1515238", "revid": "799790", "url": "https://it.wikipedia.org/wiki?curid=1515238", "title": "Yoshiyuki Sadamoto", "text": "Il suo primo incarico come character designer fu nel film \"Le ali di Honneamise\", uscito nel 1987. \u00c8 il character designer della serie pi\u00f9 famosa dello studio Gainax, \"Neon Genesis Evangelion\", nonch\u00e9 l'autore della sua trasposizione in manga e curatore del design anche della nuova tetralogia cinematografica \"Rebuild of Evangelion\", a partire dal 2007. Oltre ad \"Evangelion\", Sadamoto ha lavorato nelle serie \"Nadia - Il mistero della pietra azzurra\", \"FLCL\", \".hack//SIGN\", \"Diebuster\" ed il film \"La ragazza che saltava nel tempo\", per il cui character design ha ricevuto il Tokyo Anime Award nel 2007.\nSadamoto ha dichiarato di essere stato influenzato particolarmente da altri mangaka quali G\u014d Nagai, Leiji Matsumoto e Katsuhiro \u014ctomo, mentre per quanto riguarda l'animazione da Hayao Miyazaki, con il quale si \u00e8 ritenuto \u00abmolto affezionato\u00bb. Nel 2003, Viz Media pubblica una raccolta di suoi lavori, intitolata \"Der Mond\" (\"La Luna\", in tedesco). Altri artbook che racchiudono alcuni lavori di Sadamoto sono \"Die Sterne\" (\"Le Stelle\", in tedesco) e \"Groundwork of FLCL\".\nSadamoto \u00e8 anche l'autore di un breve manga chiamato \"Route 20\", tratto da un progetto abbandonato di un anime. Attualmente lavora come character designer per la serie .hack. Ha anche collaborato nel disegnare la copertina dell'album \"Pilgrim\" di Eric Clapton.\nNel 2020 cura il character design per la serie Netflix \"Great Pretender\"."}
{"id": "1515239", "revid": "124574291", "url": "https://it.wikipedia.org/wiki?curid=1515239", "title": "Giovanni Hern\u00e1ndez", "text": "Carriera.\nClub.\nDal 1995 al 2003 gioca nel Campionato di calcio colombiano, girando diverse squadre come Once Caldas, Deportivo Cali e Am\u00e9rica de Cali. Durante questo periodo arrivano la prima chiamata in nazionale, e la vittoria della Copa Am\u00e9rica 2001. Dal 2003 al 2006 Giovanni \u00e8 invece in Argentina, dove gioca nelle file del Colon, squadra in cui disputa pi\u00f9 di 100 partite, ma allo stesso tempo perde la nazionale. Nel 2007 c'\u00e8 una nuova svolta per la sua carriera, ovvero il trasferimento ai cileni del Colo Colo, squadra in cui vince due campionati (Apertura e Clausura) e si riguadagna la convocazione in nazionale.\nNazionale.\nCon i \"Cafeteros\", Giovanni ha disputato 24 partite segnando 4 gol, e ha vinto la Copa Am\u00e9rica 2001. Inoltre ha segnato 3 reti nella Confederations Cup 2003."}
{"id": "1515240", "revid": "254059", "url": "https://it.wikipedia.org/wiki?curid=1515240", "title": "Terme della Ficoncella", "text": "Le terme della Ficoncella di Civitavecchia sono una struttura antichissima che \u00e8 stata utilizzata in alternativa alle Terme Taurine o di Traiano gi\u00e0 dai tempi dei romani.\nL'acqua che sgorga dalla sorgente della Ficoncella \u00e8 la stessa che confluiva nella antiche terme Taurine.\nLa caratteristica principale di questo tipo di acqua sulfurea \u00e8 il calore (circa 60 gradi in uscita e 40 nelle vasche di raccolta) e la mancanza di odori solforici forti.\nAppena a pochi chilometri dalla \"Ficoncella\", vi \u00e8 un bellissimo sito archeologico, delle Terme Taurine propriamente dette, di epoca romana; sono dotate di una biglietteria, di una piccola libreria e di personale disponibile a brevi spiegazioni storiche."}
{"id": "1515244", "revid": "599013", "url": "https://it.wikipedia.org/wiki?curid=1515244", "title": "Giuseppe Zanon", "text": "Carriera.\nDi famiglia molto povera ma grande appassionato di sport, venne chiamato nel 1923 a fare il servizio militare a Roma nel corpo dei Bersaglieri. Visto giocare casualmente, fu invitato al campo sportivo ove si allenava la Lazio per una sorta di provino: l'esito fu positivo, tanto che venne inserito nella rosa della prima squadra per il campionato 1923/24. La sua difficolt\u00e0 fu quella di rendere compatibile il servizio militare col calcio, di conseguenza non pot\u00e9 essere schierato per molte partite, e addirittura in qualche caso fu costretto a giocare con uno pseudonimo (\"Nonza\", l'anagramma del proprio cognome) per evitare problemi con le autorit\u00e0 militari.\nTerminato il servizio, dovette forzatamente tornare a Venezia, ove pi\u00f9 che giocare al calcio cerc\u00f2 di trovare un impiego stabile. Il calcio rimase sempre una sua grandissima passione.\n\u00c8 morto a Venezia per una crisi cardiaca pochissimi giorni dopo aver compiuto 99 anni."}
{"id": "1515246", "revid": "466539", "url": "https://it.wikipedia.org/wiki?curid=1515246", "title": "Josip Skoblar", "text": "Carriera.\nClub.\nSkoblar ha giocato nel Campionato jugoslavo nell'NK Zadar e nell'OFK Belgrado (1959\u20131967). Con l'OFK Belgrado ha vinto per due volte la Coppa di Jugoslavia nel 1962 e nel 1966. Nel campionato di calcio tedesco ha giocato nell' (1967\u20131970). In 57 partite nella Bundesliga ha segnato 30 gol.\nMarcel Leclerc, dirigente dell'Olimpique Marsiglia lo prelev\u00f2 dall' e per Skoblar inizi\u00f2 una grande avventura. Il giocatore fu atteso ed applaudito da molti tifosi dell'Olimpique Marsiglia all'aeroporto.\nIn Francia Skoblar ha giocato per l'Olympique Marsiglia ed \u00e8 stato per 3 volte capocannoniere del campionato di calcio francese (1971-1972-1973). Skoblar ha vinto la Scarpa d'oro nel 1971 segnando 44 gol nella Ligue 1 francese. Egli detiene ancora il record di gol segnati in una sola stagione nel campionato di calcio francese. Con l'Olimpique Marsiglia ha vinto il campionato di calcio francese nel 1971 e nel 1972 ed una Coppa di Francia nel 1972. I tifosi dell'Olimpique Marsiglia lo hanno soprannominato \"L'Aigle Dalmate\" o \"L'Aigle des Dalmates\" (L'Aquila della Dalmazia), o \"Monsieur Goal\" (Il Signor Gol).\nNazionale.\nSkoblar ha giocato tra il 1961 ed il 1967 per la , segnando 11 gol in 32 partite. Skoblar ha partecipato alla Coppa del mondo del 1962, nella quale la Jugoslavia arriv\u00f2 quarta. Skoblar segn\u00f2 un gol. Il suo esordio in Nazionale \u00e8 avvenuto il 7 maggio del 1961, in una partita amichevole contro l'. La sua ultima partita \u00e8 avvenuta il 7 ottobre del 1967 contro la Germania Ovest, prima della fine delle qualificazioni al Campionato europeo del 1968. La Jugoslavia senza di lui arriv\u00f2 seconda ad Euro 1968.\nAllenatore.\nFinita la carriera di calciatore torn\u00f2 a Marsiglia diventando nel 1977 assistente tecnico nell'Olimpique Marsiglia. Successivamente divenne allenatore dell'Hajduk Spalato con il quale vinse per due volte la Coppa di Jugoslavia, dell' e del NK Rijeka. Attualmente \u00e8 impiegato all'Olimpique Marsiglia dal 2001 come osservatore, ed \u00e8 vicino alla pensione. Durante l'estate del 2001, \u00e8 stato per 3 giorni co-allenatore con Marc Levy, pochi giorni prima della nomina di Tomislav Ivi\u0107."}
{"id": "1515247", "revid": "110157", "url": "https://it.wikipedia.org/wiki?curid=1515247", "title": "Malyj Enisej", "text": "Il \"Malyj Enisej\" (in russo \"Piccolo Enisej\"; anche conosciuto come \"Ka Chem\", \u041a\u0430-\u0425\u0435\u043c) \u00e8 un fiume della Russia siberiana meridionale (Tuva), ramo sorgentifero dello Enisej.\nNasce nella parte meridionale dei monti Sajany al confine fra la Repubblica di Tuva e la Mongolia; descrive dapprima un'ampia ansa verso nord, prima di prendere direzione occidentale fino a congiungersi al suo gemello \"Bol'\u0161oj Enisej\" nei pressi di Kyzyl, originando lo Enisej. Il suo principale affluente \u00e8 lo \"\u0160i\u0161chid-Gol\", che si origina in territorio mongolo.\nA causa del clima, il fiume congela in superficie per circa 6 mesi l'anno, da novembre ad aprile; nei restanti mesi, \u00e8 navigabile fino a 142\u00a0km a monte della foce. Questa rigidit\u00e0 climatica, unitamente alle caratteristiche montane del suo bacino, rendono molto esiguo il popolamento; non esistono, infatti, centri urbani di rilievo."}
{"id": "1515250", "revid": "899609", "url": "https://it.wikipedia.org/wiki?curid=1515250", "title": "Val Paghera (Ceto)", "text": "La Val Paghera di Ceto \u00e8 una valle alpina del gruppo dell'Adamello, tributaria laterale della Valle Camonica e percorsa dal torrente Palobbia.\nIl suo imbocco \u00e8 a circa 450 metri di quota, in corrispondenza del paese di Ceto, mentre la sua testata \u00e8 a oltre 2700 metri di quota nella conca del Listino, uno dei pi\u00f9 grandi circhi glaciali dell'Adamello.\nLa valle prende il suo nome da \"pagh\u00e9r\", termine con il quale, nel dialetto camuno, si indicano gli abeti.\nLa si raggiunge percorrendo la stretta strada che sale dall'abitato di Ceto, superando un panoramico ponte sulla Palobbia, e raggiungendo, dopo circa 9 km le \"Case di Val Paghera\".\nDa questi abitati, immersi nel Parco regionale dell'Adamello \u00e8 possibile ammirare la Concarena ed il lato occidentale della pala del Pizzo Badile Camuno.\nTributaria di questa valle da settentrione \u00e8 la Val Dois."}
{"id": "1515251", "revid": "287204", "url": "https://it.wikipedia.org/wiki?curid=1515251", "title": "Giovanni Hernandez", "text": ""}
{"id": "1515253", "revid": "179980", "url": "https://it.wikipedia.org/wiki?curid=1515253", "title": "Giovanny Hern\u00e1ndez", "text": ""}
{"id": "1515254", "revid": "307923", "url": "https://it.wikipedia.org/wiki?curid=1515254", "title": "Val Paghera", "text": ""}
{"id": "1515256", "revid": "167080", "url": "https://it.wikipedia.org/wiki?curid=1515256", "title": "Pandectae", "text": ""}
{"id": "1515258", "revid": "80339", "url": "https://it.wikipedia.org/wiki?curid=1515258", "title": "Piccolo Enisej", "text": ""}
{"id": "1515259", "revid": "167080", "url": "https://it.wikipedia.org/wiki?curid=1515259", "title": "Digesta", "text": ""}
{"id": "1515260", "revid": "167080", "url": "https://it.wikipedia.org/wiki?curid=1515260", "title": "Digestum", "text": ""}
{"id": "1515261", "revid": "80339", "url": "https://it.wikipedia.org/wiki?curid=1515261", "title": "Maly Yenisey", "text": ""}
{"id": "1515262", "revid": "80339", "url": "https://it.wikipedia.org/wiki?curid=1515262", "title": "Grande Enisej", "text": ""}
{"id": "1515266", "revid": "1123217", "url": "https://it.wikipedia.org/wiki?curid=1515266", "title": "O'nyong'nyong virus", "text": "O'nyong'nyong virus \u00e8 un virus della famiglia \"Togaviridae\", genere \"Alphavirus\", isolato per la prima volta in Uganda dall'Uganda Virus Research Institute nel 1959.\nTrasmissione.\nO'nyong'nyong virus \u00e8 trasmesso solamente dalla puntura di una zanzara del genere \"Anopheles\" infetta.\nEpidemiologia.\nVi sono stati solo due episodi di epidemia dovuti a questo virus.\nIl primo si \u00e8 manifestato principalmente in Uganda, Kenya, Congo e Tanzania tra il 1959 ed il 1962. Fu proprio durante questa epidemia che si riusc\u00ec ad isolare il virus dal sangue dei contagiati ed alcune anophele catturate nelle prime zone colpite dall'epidemia.\nLa seconda epidemia si limit\u00f2 all'Uganda nel periodo tra il 1996-1997. Questa seconda epidemia suggerisce l'idea che il virus necessiti di un periodo tra i 40-50 anni per colpire di nuovo.\nClinica.\nI sintomi variano da rash, febbre, dolore addominale e agli occhi, letargia e linfoadenomegalia.\nTrattamento.\nLa terapia \u00e8 esclusivamente sintomatica ed \u00e8 basata su FANS ed eventualmente corticosteroidi."}
{"id": "1515268", "revid": "254059", "url": "https://it.wikipedia.org/wiki?curid=1515268", "title": "Val Grigna", "text": "La Val Grigna o Valgrigna \u00e8 una valle della Lombardia orientale, tributaria laterale della Valle Camonica e pertanto appartenente, dal punto di vista amministrativo, alla Provincia di Brescia.\nGeografia.\nLa valle prende il suo nome dal torrente che l'attraversa, la Grigna (il nome \u00e8 etimologicamente femminile e lo si ritrova cos\u00ec nel dialetto e nei proverbi). Il suo imbocco si colloca presso il comune di Esine, nella media Valle Camonica, e prosegue lungo i territori di Berzo Inferiore, Bienno e Prestine. \nSi conclude in testata al Passo di Croce Domini (1892 m). \nLa valle giace a sud del Parco regionale dell'Adamello, segnandone il confine meridionale. Dal punto di vista orografico separa le Alpi Retiche meridionali a nord dalle Prealpi Bresciane e Gardesane a sud."}
{"id": "1515269", "revid": "1924342", "url": "https://it.wikipedia.org/wiki?curid=1515269", "title": "Are You That Somebody?", "text": "Are You That Somebody \u00e8 un brano musicale R&amp;B della cantante statunitense Aaliyah registrato e pubblicato nel 1998 come singolo ufficiale della colonna sonora del film \"Il dottor Dolittle\"; il singolo \u00e8 stato scritto da Stephen \"Static\" Garrett del trio R&amp;B Playa e prodotto da Timbaland. La canzone \u00e8 arrivata al numero 1 in varie classifiche di Billboard negli Stati Uniti e in Nuova Zelanda e il video del pezzo \u00e8 stato il terzo pi\u00f9 trasmesso da MTV nel 1998, oltre ad aver ricevuto due nomination agli MTV Video Music Awards del 1999. \u00c8 una delle canzoni della cantante di pi\u00f9 grande successo ed \u00e8 il suo primo brano ad aver ottenuto una nomination ai Grammy Awards, specificatamente nella categoria \"Miglior Interpretazione Vocale R&amp;B Femminile\" (Best R&amp;B Female Vocal Performance). La canzone \u00e8 stata accolta positivamente dalla critica, che le ha riconosciuto il suo apporto all'evoluzione di R&amp;B e Hip-Hop, ed \u00e8 stata inserita tra le prime posizioni di diverse classifiche dei migliori brani degli anni 1990: tra queste, Pitchfork l'ha posizionata alla posizione numero 8 delle \"200 Migliori Canzoni degli anni Novanta\", \"Rolling Stone\" alla posizione numero 24 delle \"50 Migliori Canzoni degli anni Novanta\" e Slant alla posizione numero 18 delle \"100 Migliori Singoli degli anni Novanta\".\nIl brano \u00e8 stato inserito anche in classifiche riguardanti le migliori canzoni di sempre, tra cui dalla rivista \"Blender\" tra le \"500 Migliori Canzoni da Quando sei Nato\".\nComposizione e testo.\nLa canzone segna l'inizio di una fruttuosa e duratura collaborazione di Aaliyah con Timbaland come produttore e Stephen \"Static\" Garrett come autore (in passato le canzoni dell'artista prodotte da Timbaland erano state tutte scritte da Missy Elliott). Inoltre \u00e8 il primo singolo dove Timbaland non si limita a produrre il beat, ma compare in ben due lunghe strofe rap, all'inizio della canzone e come ponte tra due ritornelli (nonostante questo il nome di Timbaland non viene mai citato come featuring, n\u00e9 sulla copertina del singolo n\u00e9 sugli album dove \u00e8 presente la canzone).\nQuesta canzone \u00e8 una delle pi\u00f9 dimostrative della genialit\u00e0 sperimentale del produttore, che inserisce nella sua musica elementi extra-musicali quali versi di animali o suoni di clacson. In questo caso \u00e8 stato utilizzato un campione della risata di un neonato che si sente chiaramente durante la canzone; questo campione \u00e8 stato preso dai video familiari della cantante, quindi la voce infantile che si sente \u00e8 quella di Aaliyah in fasce.\nIn un'intervista alla rivista \"The Wire\" Timbaland ha dichiarato di voler azzittire il mondo con questa canzone e di esserci riuscito, dimostrando di non essere in competizione con nessuno ma di aver semplicemente mostrato com'\u00e8 fatto il suo stile a chi cerca di imitarlo.\nIl testo parla di una ragazza che sente il bisogno di avere un compagno al proprio fianco, e si chiede se il ragazzo che si trova nella sua vita in quel momento sia davvero l'uomo della sua vita; spera che sia fedele e responsabile, e questa richiesta onesta e diretta al partner viene giustificata dal doversi guardare le spalle. Ma la ragazza in questione non \u00e8 in una situazione qualunque: si potrebbe trattare in realt\u00e0 di una ragazza madre single che rivela i suoi sentimenti e bisogni segreti a un uomo, e che gli d\u00e0 appuntamenti in segreto per non essere vista e giudicata dagli altri.\nVideo.\nIl video della canzone \u00e8 stato diretto da Mark Gerard e girato al Griffith Park di Los Angeles in una caverna. Il video inizia con una sorta di duello tra uomini e donne: Aaliyah si trova con delle amiche nella caverna e quando percepisce l'imminente arrivo di Timbaland e altri ragazzi con delle moto, attiva con l'aiuto delle altre ragazze l'ologramma di un'enorme porta di metallo all'entrata della caverna. Timbaland e gli altri si bloccano davanti all'apparizione dell'ologramma e quando si rendono conto che non \u00e8 reale l'attraversano con le moto.\nDurante il video la cantante ha un falco sul braccio che poi fa volare via (per queste scene \u00e8 stata preparata da falconieri professionisti): quest'azione fa molto probabilmente riferimento alla prima strofa della canzone, in cui Aaliyah dichiara di star osservando il suo uomo come un falco nel cielo guarda la sua preda.\nLe complesse coreografie del video sono state curate da Fatima Robinson (coreografa di tutti i video dell'artista dal '96 in poi), compresa la scena di flamenco alla fine del video. Anche in questo video come gi\u00e0 in altri compare il fratello della cantante, Rashad Haughton.\nIl look di Aaliyah si presenta sexy e sportivo come consuetudine, anche se rispetto al passato mostra pi\u00f9 carne, specie nella scena del flamenco dove le ballerine lasciano intravedere il tanga.\nRiconoscimenti.\nIl video di \"Are You That Somebody\" diventa uno dei pi\u00f9 trasmessi nel corso del '98, tanto da classificarsi al numero 3 nella classifica dei 100 video pi\u00f9 trasmessi da MTV in quell'anno.\nInoltre riceve due nomination agli MTV Video Music Awards del 1999, nelle categorie \"Miglior Video R&amp;B\" (Best R&amp;B Video) e \"Miglior Video Tratto da un FIlm\" (Best Video From A Movie), vinti rispettivamente da Lauryn Hill con \"Doo Wop (That Thing)\" e da Madonna con \"Beautiful Stranger\". Il video \u00e8 stato nominato anche ai NAACP Image Award come \"Video Musicale d'Eccezione\" (Outstanding Music Video). La canzone riceve una nomination anche agli MTV Movie Awards come \"Miglior Canzone tratta da un Film\" (Best Song From a Movie).\nIl singolo \u00e8 la prima canzone di Aaliyah a ricevere una nomination ai Grammy Awards, nella categoria \"Miglior Interpretazione Vocale R&amp;B Femminile\" (Best R&amp;B Female Vocal Performance). Ai Soul Train Lady of Soul Awards ha ricevuto due nomination: \"Miglior Canzone R&amp;B/Soul\" (Best R&amp;B/Soul Song) e \"Miglior Video Musicale R&amp;B/Soul o Rap\" (Best R&amp;B/Soul or Rap Music Video).\nLa rivista online \"Blender\" ha inserito la canzone nella classifica delle \"500 Migliori Canzoni da Quando Sei Nato\", al numero 387.\nLa webzine Pitchfork ha posizionato il brano al numero 8 tra le \"200 Migliori Canzoni degli Anni 1990\", elogiando la \"genialit\u00e0 svitata\" del produttore Timbaland e la performance \"peculiarmente abile\" di Aaliyah.\nAnche la rivista \"Slant\" ha elogiato il brano, piazzandolo al numero 18 nella sua classifica dei \"100 Migliori Singoli degli Anni 1990\", definendolo \"un'influente traccia degli anni '90 che si staglia come un trionfo di contrappunto ritmico\"\nLa rivista \"Complex\" nel 2010 ha definito il brano la migliore canzone mai prodotta da Timbaland, posizionandola al primo posto in una lista di 25 brani prodotti da Timbaland. Aaliyah \u00e8 presente nella classifica con altri tre brani.\nVH1 ha posizionato la canzone al numero 9 nella lista delle \"40 Migliori Canzoni R&amp;B degli anni 1990\".\n\"Spin\" ha inserito il brano tra i \"20 Migliori Singoli degli Anni 1990\" al numero 18, proprio come \"Slant\", definendola un \"pas de deux a schermo panoramico tra la voce di Aaliyah e il programma di percussioni di Timbaland\" e una \"\"Singin' in the Rain\" R&amp;B\". La stessa rivista ha piazzato il brano alla sesta posizione tra i migliori singoli del 1998.\nRicezione.\nIl singolo \u00e8 uno dei pi\u00f9 famosi della cantante in tutto il mondo, grazie a un notevole passaggio in radio della canzone e in tv del video. Durante la settimana del 1\u00ba agosto 1998 \u00e8 arrivato al numero 1 della Billboard Hot 100 R&amp;B/Hiphop Airplay Songs, dove \u00e8 rimasto stabile per otto settimane consecutive. Nella classifica radiofonica statunitense il singolo ha raggiunto la posizione numero 4 durante la settimana del 10 ottobre 1998, rimanendovi per tre settimane consecutive. In entrambe le classifiche il singolo ha passato un totale di 30 settimane. Nella classifica Usa ARC Weekly Top 40 \u00e8 addirittura arrivato al numero 2.\nNonostante il suo grande successo per\u00f2 nella Billboard Hot 100 la canzone si \u00e8 fermata al numero 21: questo \u00e8 stato dovuto al fatto che il singolo si \u00e8 trovato nel bel mezzo dei cambiamenti delle metodologie adottate da \"Billboard\" per stilare le proprie classifiche. Infatti prima del dicembre 1998 \"Billboard\" non permetteva alle canzoni prive di un CD singolo fisicamente acquistabile nei negozi di entrare nella Hot 100.\nNel Regno Unito \u00e8 il singolo di Aaliyah ad ottenere la posizione pi\u00f9 alta della carriera fino a quel momento, infatti ha mancato per poco la top 10 arrivando al numero 11. Anche in Canada ha raggiunto questa posizione, diventando il singolo pi\u00f9 di successo della cantante nel paese dopo \"Back &amp; Forth\" (#10).\nIl pi\u00f9 grande successo il singolo lo ha ottenuto indubbiamente in Nuova Zelanda, dove \u00e8 arrivato al numero 1, diventando la prima e unica numero 1 e il singolo di pi\u00f9 successo della cantante nel paese, restando 14 settimane in classifica e rientrando per una settimana nella top 40 nel febbraio 1999, addirittura dopo due mesi dall'uscita dalla top50. In Nuova Zelanda il singolo \u00e8 stato il primo della cantante ad ottenere il disco d'oro.\nAnche nei Paesi bassi \"Are You That Somebody\" \u00e8 il singolo pi\u00f9 famoso e di successo di Aaliyah: \u00e8 arrivato al numero 3 restando ben ventidue settimane in classifica (di cui dodici nella top 20), tra il 1998 e il 1999. Inoltre \u00e8 l'unico singolo di Aaliyah ad aver ottenuto il disco d'oro nei Paesi bassi.\nIl singolo \u00e8 stato un successo immediato anche in Asia, arrivando al numero 5 nella MTV Asia Hitlist, senza avere un cd singolo disponibile nei negozi, ma grazie al passaggio in radio e in tv.\nCover, campionamenti e impatto mediatico.\nI Gossip sono soliti spesso durante i loro concerti eseguire una cover di \"Are You That Somebody?\". A tal proposito la cantante del gruppo Beth Ditto ha dichiarato: \"Era una delle canzoni che sentivo di pi\u00f9 quando ho avuto la mia prima macchina ai tempi della scuola. Mi faceva impazzire. E cos\u00ec ho voluto ridare una dignit\u00e0 alla povera Aaliyah e alla sua canzone. Ah, devo dirti una cosa importante: quando ho sentito \"Are U That Somebody?\" ho anche capito che l'hip hop \u00e8 seriamente l'unica rivoluzione musicale degli ultimi decenni\".\nNel singolo \"Bedrock\" di Lil' Wayne, l'artista Hip-Hop Drake, fan dichiarato della cantante, riprende un verso di \"Are You That Somebody?\": \"I gotta watch my back 'cause I'm not just anybody\" (Devo guardarmi le spalle perch\u00e9 non sono uno qualunque).\nIl musicista inglese James Blake ha campionato il brano nella composizione della traccia \"CMYK\" tratta dall'omonimo EP. Nello stesso EP Blake ha utilizzato un campionamento di un altro singolo di Aaliyah, \"Try Again\", per la canzone \"I'll Stay\".\nL'artista hip-hop Smoke DZA ha campionato il brano per due brani tratti dall'album K.O.N.Y. DEL 2012.\nLa canzone ha rivestito un ruolo importante anche nella vita di Adam Levine dei Maroon 5, che dopo averla sentita ha deciso di cambiare completamente stile musicale. \"\u00c8 una delle canzoni dalle sonorit\u00e0 pi\u00f9 rivoluzionarie mai registrate\" ha dichiarato il cantante \"Abbiamo sentito questa canzone e ci siamo detti 'Wow, non c'\u00e8 mai stato nulla come questo prima d'ora' \".\nLa rivista Vibe, nel numero speciale del marzo 2007 dedicato alla 150\u00aa pubblicazione, ha inserito la canzone tra quelle pi\u00f9 rappresentative degli anni delle edizioni passate della rivista. Alan Light ha definito il brano \"la gemma della corona nella dinastia di Timbaland, e il momento pi\u00f9 alto di uno dei troppi scomparsi troppo presto\".\nAnche Sasha Frere-Jones di \"The Wire\" ha riconosciuto l'importanza della canzone nella carriera di Aaliyah e Timbaland, definendo il brano il capolavoro del produttore fatto di \"pause di mezzo secondo tra ritmo e voce che fanno sembrare la musica come se venisse sparata da un cannone di continuo\".\nLa rivista \"Rolling Stone\" ha inserito il brano all'interno della lista dei momenti di svolta nella storia delle donne del rock, \"Women who rock: Greatest Breakthrough Moments\". Secondo il magazine, la canzone conferm\u00f2 la cantante come una degli \"hit-makers di prima qualit\u00e0 del periodo\".\nKeith Harris del \"Rolling Stone\" ricorda nell'antologia musicale della rivista il brano non solo come il migliore della cantante insieme a \"Try Again\", ma anche come uno dei pezzi R&amp;B pi\u00f9 stupefacenti degli anni '90.\nNel 2016 \"Rolling Stone\" ha inserito il brano nella lista delle \"50 Migliori Canzoni degli anni Novanta\" alla posizione numero 24. Il critico della rivista Rob Scheffield descrive il brano come \"una delle dichiarazioni avanguardistiche pi\u00f9 estreme di Timbaland\" trasformata da Aaliyah \"in pop genuino con la sua voce rilassata\".\nLa cantante californiana Banks ha eseguito nel 2014 una cover acustica del brano che ha ricevuto il plauso della critica.\nLa webzine \"Complex\" ha inserito la canzone sia nella lista delle \"50 Migliori Canzoni R&amp;B degli anni '90\" che in quella dei \"50 Migliori Video R&amp;B degli anni '90\", in entrambi i casi alla posizione numero 4."}
{"id": "1515270", "revid": "767487", "url": "https://it.wikipedia.org/wiki?curid=1515270", "title": "Papitour", "text": "Papitour \u00e8 il secondo album dal vivo da solista di Miguel Bos\u00e9, il primo mai uscito in Italia (nel 1991, \u00e8 uscito \"Directo '90\" - e la corrispondente versione solo per il mercato francese, leggermente diversa, intitolata semplicemente \"Directo\" - mentre il doppio live congiunto, \"GiraDos En Concierto\", con la ex-cantante dei Mecano, Ana Torroja, \u00e8 del 2000). Il secondo live solista \u00e8 stato pubblicato alla fine del 2007, dall'etichetta Carosello, con distribuzione della major Warner Music, che aveva gi\u00e0 pubblicato, all'inizio dello stesso anno, l'album/raccolta di duetti \"Papito\", che ha polverizzato un gran numero di record, nel corso della stagione, in tutto il mondo. Il lavoro ha conquistato, finora, un totale di 8 dischi di platino e 6 dischi d'oro, ottenendo, nella sola Italia, 2 dischi d'oro e 1 di platino, dove \u00e8 uscita soltanto l'edizione singola, in una versione speciale, contenente, invece delle 15 tracce dell'edizione singola internazionale, un totale di 16 canzoni, con 14 brani nella regolare track listing e 2 bonus tracks (tratte dalla versione spagnola, che \u00e8 invece doppia, con 30 tracce), una delle quali costituita dal duetto con Mina, in \"Agua y sal\", adattamento in lingua spagnola di \"Acqua e sale\", gi\u00e0 portata al successo dalla stessa Mina, assieme ad Adriano Celentano, scelta come unico singolo italiano, mentre i singoli distribuiti al livello globale sono stati 3: \"Nena\" con Paulina Rubio, \"Si t\u00fa no vuelves\" con Shakira e \"Morenam\u00eda\" con Julieta Venegas.\nIl nuovo album dal vivo prende forma cos\u00ec, innestandosi su questo background di lusso, tanto che l'etichetta ha fatto uscire subito proprio una doppia edizione deluxe, che comprende, oltre al CD audio, con 18 brani, anche un DVD, con 31 pezzi, gli stessi 18 del CD pi\u00f9 altri 13, ovviamente tutti in formato video, in cui si ripropone lo straordinario concerto spagnolo, tenutosi a Las Ventas, nella storica Plaza de Toros, a Madrid, il 21 giugno del 2007, in cui Miguel, in due ore e mezza, ha re-interpretato i suoi pi\u00f9 grandi successi di tutti i tempi, tutti cantati in spagnolo, tranne l'intraducibile \"Super Superman\", unica concessione della serata alla lingua inglese, presentandone 5 (inseriti solo nel DVD) con altrettanti ospiti, gi\u00e0 incontrati nella versione in studio del precedente \"Papito\": \"Corazones\" con Ana Torroja (la ex cantante del gruppo spagnolo dei Mecano, famosi anche in Italia, soprattutto per l'adattamento del brano \"Hijo de la luna\" in \"Figlio della luna\"), l'unico brano inedito del doppio live congiunto, non incluso nella versione singola italiana a 16 tracce e, quindi, praticamente inedito in Italia; \"Este mundo va\" (versione originale di \"Questo mondo va\", uno dei due inediti del \"Best of Miguel Bos\u00e9\" del 1999) con Leonor Watling; \"Manos vac\u00edas\" (rinominata, per l'occasione, \"Con las manos vac\u00edas\") con Rafa Sanchez; \"Como un lobo\" (versione spagnola di \"Lay down on me\") insieme alla giovane nipote Bimba Bos\u00e9; e, infine, con l'eccentrica cantante Alaska, \"Amante bandido\". Anche questa canzone \u00e8 stata ribattezzata: intitolata in italiano \"Indio\", \u00e8 diventata qui semplicemente \"Bandido\", come l'omonimo album che la conteneva, \"Bandido\", del 1984, lavoro a cui Bos\u00e9 \u00e8 molto legato, il disco della svolta artistica e dell'emancipazione dal \u00abbravo ragazzo\u00bb, nonch\u00e9 il long playing che gli tolse il successo in Italia, non ancora pronta a quella musica troppo matura e a quel \"look\" eccessivamente trasgressivo, ma che gli regal\u00f2 invece il successo internazionale a tutto campo, trainato proprio da \"Amante bandido\" e dal suo videoclip, con un Miguel protagonista, nei panni di un personaggio a cavallo tra Superman e Indiana Jones.\nL'edizione deluxe dell'album \u00e8 uscita in doppia confezione digipack, contenente un libretto essenziale con tutti i credits, i titoli dei brani, gli autori e alcune foto. La copertina \u00e8 identica a quella di \"Papito\", con l'unica differenza dello sfondo, che l\u00ec era bianco, mentre qui \u00e8 nero. Altra curiosit\u00e0, mentre anche la foto di Bos\u00e9 in copertina \u00e8 la stessa del precedente lavoro, quella riprodotta su fronte e retro del libretto compare invece priva di tatuaggi, il che potrebbe forse riferirsi alla promessa fatta dal cantante all'inizio della lavorazione del primo \"Papito\", quando, del tutto ignaro del successo enorme che avrebbe riscosso il disco, disse ai colleghi che, se avesse superato un tot di vendite (la cifra menzionata all'epoca era peraltro irrisoria), si sarebbe fatto veramente tatuare i loro volti sul corpo, come nella foto di copertina. Visti i riconoscimenti, portati dalle vendite da capogiro dell'album, la foto priva di tatuaggi va forse interpretata in relazione a quell'aneddoto."}
{"id": "1515272", "revid": "729019", "url": "https://it.wikipedia.org/wiki?curid=1515272", "title": "Bertrand Clauzel", "text": "Biografia.\nNipote del politico Jean-Baptiste Clauzel, si arruol\u00f2 nell'esercito nel 1791, sottotenente del 43\u00ba Reggimento fanteria di linea, capitano degli \"chasseurs \u00e0 cheval\" nel 1792, aiutante generale nel 1793, capo di Stato Maggiore della divisione \"P\u00e9rignon\", generale di brigata e comandante di Bologna ai tempi della ritirata di Sch\u00e9rer in Italia, generale di divisione nell\"Arm\u00e9e de Saint-Domingue\", governatore di Ragusa nel 1807.\nFu inviato in Spagna sotto Junot e Mass\u00e9na (1810); assedi\u00f2 Ciudad Rodrigo, fu ferito a Salamanca, salv\u00f2 nel 1812, con una memorabile ritirata, l\"Arm\u00e9e de Portugal\" e la riport\u00f2 in Spagna, ricevendo come ricompensa il comando in capo dell\"Arm\u00e9e du Nord de l'Espagne\" (1813).\nFu uno degli ultimi a deporre le armi nel 1814, e uno dei primi a dichiararsi in favore di Napoleone nei Cento Giorni; prese in quel periodo il comando di Bordeaux e costrinse la duchessa d'Angoul\u00eame a lasciare la citt\u00e0. Al tempo del ritorno di Napoleone dall'Elba, oppose, alla testa dell\"Arm\u00e9e du Midi\", une energica resistenza al nemico che aveva invaso il Midi.\nColpito dall'ordinanza del 24 luglio 1814, and\u00f2 in esilio negli Stati Uniti. Christophe e P\u00e9tion offrirono grandi ricompense al capitano della nave che port\u00f2 in salvo Clausel.\nRientrato in Francia nel 1820, fu eletto alla Camera dei deputati nel 1827, cooper\u00f2 alla Rivoluzione di Luglio, e fu inviato in Africa in qualit\u00e0 di governatore generale. Inviato in Algeria come comandante in capo a sostituire Bourmont, occup\u00f2 Blida, M\u00e9d\u00e9a, dopo aver forzato il col de la Mouza\u00efa, e tent\u00f2 per primo l'opera di colonizzazione; ma cedette le province di Costantina e di Orano a dei principi tunisini e per tale motivo fu destituito.\nRichiamato in Francia nel 1831, ricevette il bastone da Maresciallo, fu nuovamente inviato in Algeria nel 1832 sino al 1836. Prese Mascara, e comand\u00f2 la prima spedizione di Constantine, pat\u00ec una sconfitta per mancanza di rinforzi e fu definitivamente rimpiazzato. Deputato di Rethel dopo il 1827, sostenne costantemente le idee liberali e la causa dell'Algeria."}
{"id": "1515281", "revid": "1437331", "url": "https://it.wikipedia.org/wiki?curid=1515281", "title": "Valle Adam\u00e9", "text": "La Valle Adam\u00e9 \u00e8 una valle alpina del gruppo dell'Adamello, sussidiaria della Valle di Saviore, a sua volta tributaria laterale della Valle Camonica.\nIl suo imbocco \u00e8 presso la Malga Lincino, dalla quale si dipartono le \"scale dell'Adam\u00e9\" che raggiungono il Rifugio Citt\u00e0 di Lissone a quota 2020\u00a0m. Oltre la vallata prosegue pressoch\u00e9 pianeggiante, salvo qualche gradone di origine glaciale, sino alla testata, ai piedi della vedretta dell'Adam\u00e9 e del Corno dell'Adam\u00e9 (\u00a0).\nLa vallata, nel cuore del Parco regionale dell'Adamello, \u00e8 tra le Valli Camune una delle pi\u00f9 suggestive e semplici da affrontare. Di grande interesse \u00e8 la forma ad U, molto ben riscontrabile, dell'azione erosiva del ghiacciaio (che, fino a met\u00e0 ottocento, scendeva per circa un kilometro nel fondovalle)."}
{"id": "1515283", "revid": "729019", "url": "https://it.wikipedia.org/wiki?curid=1515283", "title": "Osso pisiforme", "text": "L'osso pisiforme, detto cos\u00ec perch\u00e9 nella forma e nelle dimensioni ricorda un pisello, \u00e8 un osso breve del carpo ed un osso sesamoide incluso nel tendine del muscolo flessore ulnare del carpo. Esso si pone nella fila prossimale del carpo anteriormente all'osso piramidale, col quale instaura un'articolazione artrodia compresa tra le articolazioni carpali della mano. L'osso pisiforme ha anche una certa importanza diagnostica dal momento che viene utilizzato come riferimento per analizzare lo stato di crescita nei bambini.\nDescrizione.\nL'osso pisiforme ha forma irregolarmente sferica, offrendo alla descrizione sei facce, delle quali una prossimale, una distale, una mediale, una dorsale, una palmare ed una laterale. La superficie prossimale accoglie l'inserzione del tendine distale del muscolo flessore ulnare del carpo. Dalla superficie distale originano i legamenti piso-uncinato e piso-metacarpale, che costituiscono la prosecuzione distale del tendine del muscolo flessore ulnare del carpo. La superficie mediale offre inserzione del legamento collaterale ulno-carpale. La superficie dorsale presenta una piccola superficie articolare di forma circolare e rivestita di cartilagine ialina, detta \"faccetta articolare piso-piramidale\" del pisiforme. Questa si articola con l'omologa faccetta articolare sulla superficie palmare dell'osso piramidale nell'articolazione piso-piramidale. Infine la superficie palmare e quella laterale offrono inserzione alla porzione mediale del legamento trasverso del carpo."}
{"id": "1515292", "revid": "767487", "url": "https://it.wikipedia.org/wiki?curid=1515292", "title": "The Blanks", "text": "The Blanks sono un gruppo musicale statunitense derivante da attori minori della serie televisiva \"Scrubs - Medici ai primi ferri\", di cui Sam Lloyd era il capogruppo. Sono specializzati nel canto a cappella. Inizialmente facevano apparizioni nel programma con canzoni folkloristiche americane, o con altri successi americani o comunque di lingua inglese. Ma dopo il successo \u00e8 avvenuto in modo straordinario grazie anche al ritmo ed all'impatto nel pubblico, da l\u00ec si sono uniti veramente creando canzoni proprie ed esibendosi in patria, nel resto dell'America Settentrionale e nel resto del mondo anglosassone. Fanno tourn\u00e9e in America riscuotendo grandi successi.\nStoria del gruppo.\nSam Lloyd e George Miserlis incontrano Paul Perry durante gli studi alla Syracuse University. Successivamente incontrano Philip McNiven da quando vivono a Los Angeles formando cos\u00ec il gruppo.\nCuriosit\u00e0.\nIn alcune puntate della versione italiana di \"Scrubs - Medici ai primi ferri\" il gruppo viene chiamato \"Poveri sfigati\"."}
{"id": "1515294", "revid": "1087849", "url": "https://it.wikipedia.org/wiki?curid=1515294", "title": "Val Salarno", "text": "La Val Salarno \u00e8 una valle alpina del gruppo dell'Adamello, sussidiaria della Valle di Saviore, che a sua volta \u00e8 tributaria della Valle Camonica.\nIl suo imbocco \u00e8 presso localit\u00e0 Fabrezza di Saviore, mentre la sua testata \u00e8 data dalla conca del Pian di Neve, attraversando il quale \u00e8 possibile ultimare la scalata per l'Adamello.\nIn questa vallata sono presenti le cosiddette torbiere di Macesso (nulla di pi\u00f9 che i resti di un lago presente fino al secolo scorso), il Lago di Salarno e il Lago di Dosazzo a quota 2070\u00a0m, alimentati dal torrente Salarno e usati a fini idroelettrici.\nA 2235\u00a0m vi \u00e8 il Rifugio Prudenzini, mentre nei pressi vi sono i ruderi dell'antico rifugio Salarno, in granito vivo. Venne edificato nel 1881, ma abbandonato dal 1907 \u00e8 ora diroccato.Il rifugio Prudenzini \u00e8 raggiungibile tramite una mulattiera da Fabrezza\nin circa 2.30 ore di cammino ed \u00e8 aperto nella stagione estiva. La Val Salarno offre anche numerose vie di arrampicata moderne per lo pi\u00f9 con tecnica di aderenza sulle pareti della testata, come i Corni di Salarno e Cornetto di Salarno ed il Corno Miller oltre ad altre cime.\n\u00c8 attraversata in tutta la sua lunghezza dal segnavia 14, mentre \u00e8 percorsa trasversalmente - all'altezza del Rifugio Prudenzini - dal segnavia 1."}
{"id": "1515296", "revid": "599013", "url": "https://it.wikipedia.org/wiki?curid=1515296", "title": "Kees Kist", "text": "Carriera.\nHa giocato nel dal 1970 al 1972, nell'AZ'67 dal 1972 al 1982 (vincendo il campionato olandese 1981), nel Paris Saint-Germain nella stagione 1982-1983, nel Mulhouse nella stagione 1983-1984, e nuovamente nell'AZ dal 1984 al 1986. Nella sua ultima stagione agonistica \u00e8 tornato a giocare nell'Heerenveen.\nHa segnato 259 gol in 441 partite nell'AZ, mettendo a segno 212 di questi gol nella massima serie olandese, l'Eredivisie: tale risultato lo pone al quarto posto nella classifica dei migliori marcatori di tutti i tempi del campionato olandese, dietro a Willy van der Kuijlen, Ruud Geels e Johan Cruijff.\nKist \u00e8 stato il primo calciatore olandese a vincere la Scarpa d'oro, nel 1979, dopo aver segnato 34 gol nella stagione 1978/1979 con la maglia dell'AZ'67."}
{"id": "1515297", "revid": "1568601", "url": "https://it.wikipedia.org/wiki?curid=1515297", "title": "Re di Tredenus", "text": "Il Re \u00e8 un torrente della Val Camonica, in provincia di Brescia, lungo 9\u00a0km. Nasce dal Monte Frisozzo, nel Gruppo dell'Adamello.\nNella prima parte del suo percorso \u00e8 chiamato semplicemente \"Tredenus\", di seguito assume il nome \"Re\" fino a confluire nella sponda sinistra dell'Oglio all'altezza di Capo di Ponte. Anticamente \u00e8 riportato come torrente Serio, che forma la Val Serio, e che raggiungeva l'abitato, oggi scomparso, presso Capo di Ponte di Zero (o Serio).\nLa dicitura \"di Tredenus\" \u00e8 utilizzata solo per distinguerlo da altri torrenti dallo stesso nome, molto comune in Valle Camonica.\nI comuni attraversati sono Cimbergo e Capo di Ponte. \u00c8 compreso nel Parco regionale dell'Adamello."}
{"id": "1515298", "revid": "287204", "url": "https://it.wikipedia.org/wiki?curid=1515298", "title": "Football Club de Mulhouse", "text": "L'FC Mulhouse \u00e8 un club calcistico francese fondato nel 1893, della cittadina di Mulhouse nell'Alsazia. Nacque come Fussball Club M\u00fclhausen, quando la citt\u00e0 faceva parte della Germania. Nel 2007-2008 milita nella CFA, equivalente della quarta divisione. \u00c8 la pi\u00f9 vecchia squadra francese dopo il Le Havre.\nStoria.\nFondazione in Germania.\nDue ragazzi inglesi iscritti alla scuola di chimica di M\u00fclhausen fecero conoscere il calcio agli altri studenti e fondarono presto il \"FCM\". Nel 1901 si aggregarono al club un gruppo di calciatori conosciuti con il soprannome di \"Young Boys\" e provenienti dal liceo ginnasio di Oberrealschule. La squadra fu membro del VSFV (tedesco: Verband S\u00fcddeutscher Fussball Vereine o Federazione dei club calcistici della Germania Meridionale) dal 1904. Il club attravers\u00f2 un periodo di crisi finanziaria nel 1905-06 ma riusc\u00ec a sopravvivere.\nNel periodo tra le due Guerre Mondiali gioca in Francia.\nDopo la I Guerra Mondiale la Francia strapp\u00f2 l'Alsazia alla Germania e l\"'FC M\u00fclhausen\" di conseguenza inizi\u00f2 a giocare nel campionato francese. Si iscrisse alla massima serie regionale Division d'Honneur - Alsazia con la denominazione di \"FC Mulhouse\" vincendo questo campionato nel 1921 e terminando al secondo posto nel 1926. \"Mulhouse\" in seguito vinse cinque titoli consecutivi tra il 1928 e il 1932. Al titolo regionale del 1932 segu\u00ec la vittoria della Coupe Sochaux, anche conosciuta con il nome di Challenge Peugeot, uno dei predecessori del campionato nazionale che si tenne per la prima volta nella stagione successiva.\nDopo la riorganizzazione del calcio francese l\"'FCM\" disput\u00f2 una stagione nella Prima Divisione/Gruppo A ma venne subito retrocessa. Nel 1934 torn\u00f2 in Massima Serie dove rest\u00f2 fino al 1937, anno in cui retrocesse di nuovo in II Divisione.\nIn Gauliga Elsa\u00df.\nCon lo scoppio della II Guerra Mondiale e la riconquista tedesca dell'Alsazia l\"'FCM\" ritorn\u00f2 a giocare nel campionato tedesco; nel 1941 venne iscritta alla Prima Divisione regionale Gauliga Elsa\u00df. Divenne rapidamente la squadra dominante del campionato regionale vincendo i titoli del 1941, 1943 e 1944, ma non riusc\u00ec mai a superare il primo turno della Fase Nazionale. Il campionato tedesco venne sospeso nella stagione 1944-45 a causa dell'avanzamento degli Alleati verso la Germania.\nIl Dopoguerra e il ritorno in Francia.\nAlla fine della guerra l\"'FCM\" ritorn\u00f2 a giocare in Francia in quanto l'Alsazia torn\u00f2 in mano francese. Venne iscritta alla II Divisione: dopo una sola stagione retrocesse per\u00f2 nei campionati dilettantistici dove rimase fino al 1970. Negli anni 70 il club rinacque giocando nel corso del decennio sei stagioni in seconda divisione. Negli anni 80 il club divenne una forte squadra di seconda divisione guadagnando la promozione in Massima Serie nel 1982-83 e nel 1989-90; in entrambe le occasioni il club ritorn\u00f2 in II Divisione dopo una sola stagione. Negli anni 90 il club gioc\u00f2 con la denominazione di \"FC Mulhouse Sud-Alsace\" in II Divisione fino al 1998, anno in cui retrocesse in III Divisione. Alla retrocessione segu\u00ec una crisi finanziaria e il club fall\u00ec nel 1999, venne poi rifondato e gioc\u00f2 in un campionato dilettantistico la stagione successiva. Nel 2005 il club venne promosso dalla CFA 2 (V) alla quarta divisione CFA (Championnat de France Amateurs) dove gioca tuttora.\nStadio.\nDal 1979, \"FC Mulhouse\" gioca le sue partite interne allo Stade de l'Ill. Dal 1906 alla fine della I Guerra Mondiale il club gioc\u00f2 nello Stade V\u00e9lodrome e, nel dopoguerra, nello Stade de Bourtzwiller.\nRosa 2011-2012.\n "}
{"id": "1515302", "revid": "767487", "url": "https://it.wikipedia.org/wiki?curid=1515302", "title": "Charles Orlanducci", "text": "Carriera.\nClub.\nCresciuto nelle squadre giovanili del Bastia, Orlanducci far\u00e0 il suo esordio in prima squadra nel 1969 in una partita contro i Red Star. Nel 1971 Orlanducci sar\u00e0 ceduto in prestito al Red Star, la squadra con la quale aveva esordito due anni prima, e alla fine della stagione sar\u00e0 riscattato dal Bastia. Con la squadra c\u00f2rsa (di cui divenne presto il capitano) Orlanducci giocher\u00e0 fino alla fine della sua carriera, nel 1987, facendo parte della formazione che nel 1978 raggiunger\u00e0 la finale di Coppa UEFA (che sar\u00e0 persa contro il nella gara di ritorno per 3-0), e di quella che nel 1981 vincer\u00e0 la Coppa di Francia ai danni dell'allora neo campione in carica Saint-\u00c9tienne.\nNazionale.\nConta una presenza in nazionale, in una partita contro il Belgio valida per le qualificazioni del campionato europeo del 1976.\nDopo il ritiro.\nRitiratosi dall'attivit\u00e0 calcistica, Orlanducci entrer\u00e0 nel ramo dell'imprenditoria agricola. Nel giugno del 2006 fu nominato presidente del Bastia, carica che manterr\u00e0 fino alle dimissioni presentate nel maggio 2010."}
{"id": "1515303", "revid": "132266", "url": "https://it.wikipedia.org/wiki?curid=1515303", "title": "Insegne di Scozia", "text": "Le insegne di Scozia, anche conosciuti come \"onori di Scozia\", \"regalia di Scozia\" o \"gioielli della corona scozzese\", risalgono al XV-XVI secolo, sono le pi\u00f9 antiche insegne nelle isole britanniche e sono seconde in Europa. \nL'insieme esistente \u00e8 stato usato per l'incoronazione dei monarchi scozzesi dal 1543 (Maria I) al 1651 (Carlo II). Da allora, sono stati usati per rappresentare il consenso reale per legiferare sia nel Parlamento di Scozia che nel Parlamento scozzese ed inoltre sono stati usati per le cerimonie di stato compresa la prima visita in Scozia come sovrano di re Giorgio IV nel 1822 e la prima visita in Scozia come sovrana della regina Elisabetta II nel 1953.\nCi sono tre elementi primari delle Insegne di Scozia: la corona, lo scettro e la spada di stato. Questi tre elementi inoltre compaiono sul cimiero dello stemma reale di Scozia, in cui il rosso leone rampante simbolo dei re di Scozia \u00e8 rappresentato con la corona e che tiene nelle mani, la spada e lo scettro.\nCorona di Scozia.\nLa corona di Scozia, quella che \u00e8 giunta fino a noi, datata 1540 venne creata dall'orafo John Mosman di Edimburgo su commissione di Giacomo V che voleva apportare qualche modifica per migliorare la corona originale. Giacomo la indoss\u00f2 per l'incoronazione di sua moglie sempre nel 1540 nell'abbazia di Holyrood. \nIl cerchio alla base \u00e8 fatto di oro scozzese, dove sono incastonate 22 gemme e 20 pietre preziose prese dalla corona precedente. Sono state usate anche perle d'acqua dolce prese dai fiumi scozzesi. La corona pesa 1644\u00a0g.\nI quattro archi dorati della corona sono ornati con oro e con foglie di quercia smaltata rossa, apparentemente di fattura francese. Nel punto in cui i quattro archi vengono a contatto si poggia una globo crucigero d'oro, smaltato in azzurro ed \u00e8 ornato con le stelle placcate. Tutto \u00e8 sormontato da una grande croce decorata in oro ed in smalto nero con un'ametista rettangolare al centro. La parte superiore e i due bracci laterali della croce sono adornati con delle perle.\nScettro di Scozia.\nLo scettro di Scozia era un regalo di Papa Alessandro VI al re Giacomo IV del 1494. \u00c8 stato ritoccato ed allungato nel 1536. \u00c8 fatto di argento placcato ed \u00e8 sormontato da una sfera di cristallo e da una perla scozzese. Lo scettro include parecchi simboli cristiani. I delfini stilizzati, simbolo della chiesa, che appaiono in cima all'asta dello scettro, e immagini della Vergine Maria che tiene il Bambino Ges\u00f9, di san Giacomo il Maggiore e di sant'Andrea che tiene una croce decussata.\nSpada di Stato di Scozia.\nLa Spada di Stato di Scozia era anch'essa un regalo papale; fatto da papa Giulio II a Giacomo IV nel 1507. Sulla lama sono incise le immagini di san Pietro e di san Paolo, e il nome di Giulio II. Sull'elsa sono presenti degli orsi placcati in argento, delle ghiande e delle foglie di quercia. Questo \u00e8 un importante esempio di arte italiana del XVI secolo che \u00e8 stato danneggiato nel 1652 mentre stavano nascondendo le insegne ed altri gioielli reali dalle truppe di Oliver Cromwell.\nDopo essere state usate per l'incoronazione di Maria I, Giacomo VI e Carlo I, le insegne sono state usate un'ultima volta per l'incoronazione nel 1651 di Carlo II. Prima di questo evento, Carlo I era stato giustiziato per ordine del Parlamento d'Inghilterra. Oliver Cromwell, Lord Protettore d'Inghilterra, Scozia e Irlanda, ordin\u00f2 di distruggere le insegne delle monarchie precedenti. Per fortuna le insegne di Scozia sono state nascoste, inizialmente al castello di Dunnottar, che venne successivamente assediato dal nuovo esercito di Cromwell, quindi le insegne vennero nascoste sotto il pavimento della chiesa della parrocchia di Kinneff, e vennero recuperate solo nel 1660, quando si ripristin\u00f2 la monarchia. Le insegne non sono state pi\u00f9 usate per incoronare nessun futuro monarca scozzese.\nFino all'Atto di Unione del 1707, che ha unito il Regno di Scozia ed il Regno d'Inghilterra per formare l'unificato Regno di Gran Bretagna, le insegne di Scozia sono state prese per sistemarle nel Parlamento di Scozia per rappresentare il monarca, che dall'Unione delle corone del 1603 risiedeva in Inghilterra. Dopo che l'Atto di unione, il Parlamento di Scozia e il Parlamento d'Inghilterra sono stati sciolti, e si cre\u00f2 il Parlamento di Gran Bretagna a Londra e le insegne di Scozia, non avendo pi\u00f9 alcun ruolo simbolico da giocare nell'unificato parlamento britannico, sono state conservate e sigillate in un forziere nel castello di Edimburgo. L\u00e0 sono rimaste, quasi dimenticate, fino al 1819 quando un gruppo di persone, tra cui Walter Scott, ha voluto recuperarlo. \nA seguito della loro scoperta sono stati messi in esposizione dal 1829 fino ad oggi con soltanto un'eccezione: nel 1941, vennero nascoste per paura di venire distrutte in seguito ad un bombardamento tedesco durante la seconda guerra mondiale. Sono stati ripresi nel 1953 per essere presentati alla neo-regina Elisabetta II d'Inghilterra ed allora sono stati conservati nella \"stanza della corona\" del castello Edimburgo. Quando la Pietra di Scone \u00e8 stata restituita alla Scozia nel 1996 anch'essa venne disposta nella stanza della corona, accanto alle insegne. \nNel maggio 1999 alla prima seduta del devoluto Parlamento scozzese, nell'ottobre del 2004 all'apertura del nuovo edificio del parlamento scozzese ed alle successive cerimonie di apertura di ogni nuova sessione del Parlamento scozzese la corona di Scozia \u00e8 stata presente accanto al monarca, non erano presenti la spada e lo scettro perch\u00e9 troppo fragili a differenza della corona e non poterono essere esposte in queste occasioni."}
{"id": "1515310", "revid": "125987994", "url": "https://it.wikipedia.org/wiki?curid=1515310", "title": "Pupi Avati", "text": "Biografia.\nGiuseppe Avati, noto con il nomignolo \"Pupi\", figlio di un antiquario bolognese di origine calabrese e fratello maggiore di Antonio, sceneggiatore e produttore, nasce a Bologna il 3 novembre 1938 ed \u00e8 sposato con Amelia Turri, chiamata Nicola in onore del nonno molto amato.\nStudia Scienze politiche all'Universit\u00e0 degli Studi di Firenze, e inizialmente tenta una carriera nel jazz: dal 1959 al 1962 fa parte della Doctor Dixie Jazz Band come clarinettista dilettante, ma rinuncia dopo l'ingresso nella band di Lucio Dalla.\nSuccessivamente per quattro anni lavora come rappresentante della Findus surgelati, quelli che descrive come i quattro anni peggiori della sua vita. Illuminato dalla visione di \"8\u00bd\" di Federico Fellini, tenta la strada del cinema. Nel 1968 ottiene da un misterioso imprenditore (si seppe poi trattarsi del costruttore edile Carmine Domenico Rizzo) i finanziamenti per girare due film: \"Balsamus, l'uomo di Satana\" (1968) e \"Thomas e gli indemoniati\" (1970), due film \"orgogliosamente provinciali\".\nDopo aver collaborato alla sceneggiatura di \"Sal\u00f2 o le 120 giornate di Sodoma\", l'ultima fatica di Pier Paolo Pasolini (anche se, per questioni di diritti, non risulta accreditato pur essendo anche stato pagato), dirige il suo terzo lungometraggio, dal titolo \"La mazurka del barone, della santa e del fico fiorone\" (1975), con protagonisti Ugo Tognazzi e Paolo Villaggio, seguito da \"La casa dalle finestre che ridono\" (1976), un giallo-horror che d\u00e0 inizio al cosiddetto filone del gotico padano e che con gli anni \u00e8 divenuto un film di culto per gli appassionati. Avati si cimenta in questo genere, che sembra proprio adattarsi alla sua personalit\u00e0, potendo per\u00f2 disporre di budget superiore e di una squadra in cui si pu\u00f2 notare la presenza, tra gli altri, come sceneggiatore, di Maurizio Costanzo. Durante le riprese del film, girato a Comacchio e nelle valli ferraresi, fu avvertita la scossa di terremoto che sconvolse il Friuli: la scena \u00e8 stata raccontata dallo stesso Avati e dall'aiuto regista Cesare Bastelli.\nNel 1977, esce \"Bordella\", musical demenziale censurato all'uscita, che vede tra gli interpreti anche Christian De Sica, all'epoca giovanissimo.\nNello stesso anno, Avati presenta il film grottesco \"Tutti defunti... tranne i morti\" che all'epoca riscuote un discreto successo anche tra gli addetti ai lavori (come per lo sceneggiatore Bernardino Zapponi) e presso la critica.\nNel 1978 il nome di Pupi Avati diviene noto al grande pubblico in seguito alla messa in onda sulla RAI dello sceneggiato in tre puntate \"Jazz band\", che racconta la storia della Doctor Dixie Jazz Band. Sar\u00e0 seguito dalle miniserie \"Cinema!!!\" del 1979 e \"Dancing Paradise\" del 1982, dal documentario \"Accadde a Bologna\" del 1983, ed \"\u00c8 proibito ballare\" del 1989.\nNel 1979 collabora con i Pooh dirigendo lo special televisivo \"Viva\", cronaca minuto per minuto della lavorazione dell'omonimo album, che va in onda il Natale di quello stesso anno.\nNel 1980, insieme al fratello Antonio Avati, Roberto Gandus e lo stesso Lamberto Bava, firma la sceneggiatura di \"Macabro\", film che segna l'esordio alla regia di Lamberto Bava, figlio di uno dei maestri dell'horror cinematografico italiano, Mario Bava.\nNel 1983, il regista bolognese passa alla commedia, dirigendo \"Una gita scolastica\", ma ritorna al thriller-horror con \"Zeder\", giudicato una fra le sue migliori opere dai cultori del genere, scritto anch'esso in collaborazione con Maurizio Costanzo, nel quale messaggi letti sul nastro di una macchina per scrivere elettrica conducono alla scoperta dei terreni K, dove i morti l\u00ec sepolti possono riprendere vita. Il film, uscito un anno prima di \"Pet Sematary\" di Stephen King, ne anticipa quindi la tematica. Sulla vicenda narrata aleggia la figura del leggendario alchimista Fulcanelli, autore di Il mistero delle cattedrali.\nDopo \"Impiegati\" (1984), Avati \u00e8 nuovamente alla regia di un lungometraggio, ovvero \"Regalo di Natale\" (1986), film amaro sull'amicizia e sui tradimenti con Diego Abatantuono in versione drammatica, gli attori-feticcio di Avati, Carlo Delle Piane e Gianni Cavina, Alessandro Haber e George Eastman. Il film avr\u00e0 un seguito nel 2004 intitolato \"La rivincita di Natale\".\nVengono poi i successivi \"Storia di ragazzi e di ragazze\" (1989), \"Bix\" (1991), il thriller \"L'amico d'infanzia\" (1993) che si segnala per l'ambientazione negli USA e per i valori di produzione hollywoodiani e \"L'arcano incantatore\" (1996) con Stefano Dionisi.\nScrive la sceneggiatura per la miniserie TV RAI \"Voci notturne\" (1995), diretta da Fabrizio Laurenti, oggi considerata un cult da parte degli appassionati del genere. Anche qui, ci sono riferimenti a Fulcanelli, che gi\u00e0 veniva rievocato in Zeder\".\" Nel 1997 gira \"Il testimone dello sposo\" e nel 1999 \"La via degli angeli\".\nNel 2001 esce \"I cavalieri che fecero l'impresa\" e nel 2003 dirige il sentimentale \"Il cuore altrove\" che vede protagonisti Neri Marcor\u00e8 e Vanessa Incontrada, qui nel ruolo di una giovane ragazza non vedente.\nIl 2005 porta sullo schermo Vittoria Puccini, Paolo Briguglia e Claudio Santamaria nella commedia romantica \"Ma quando arrivano le ragazze?\", e dirige Antonio Albanese, Katia Ricciarelli, Marisa Merlini, Angela Luce e nuovamente Neri Marcor\u00e8 ne \"La seconda notte di nozze\". Nel 2007 \u00e8 la volta de \"La cena per farli conoscere\", con Diego Abatantuono accompagnato da Francesca Neri, In\u00e9s Sastre, Vanessa Incontrada e Violante Placido, e \"Il nascondiglio\", nuova incursione avatiana nell'horror, con Laura Morante nella parte di una donna italiana che rileva un inquietante edificio a Davenport, nello Iowa; nel 2008 di \"Il pap\u00e0 di Giovanna\". Nel 2009 esce \"Gli amici del bar Margherita\", mentre nel 2010 \"Il figlio pi\u00f9 piccolo\" e \"Una sconfinata giovinezza\".\nNel 2011 ha presentato in concorso alla Festa del cinema di Roma il film \"Il cuore grande delle ragazze\", con la partecipazione di Micaela Ramazzotti e del cantante Cesare Cremonini.\nNel 2013 dirige una fiction con Christian De Sica dal titolo \"Un matrimonio\", in onda su RaiUno.\nSempre nel 2008 ha pubblicato la sua autobiografia \"Sotto le stelle di un film\", edita da \"Il Margine\", e ha vinto, per il film \"Magnificat\" del 1993, il XX Premio Internazionale Ascoli Piceno organizzato dall'Istituto Superiore di Studi Medievali \"Cecco d'Ascoli\". Dal 9 dicembre al 12 dicembre 2009 partecipa al Mitreo Film Festival, a Santa Maria Capua Vetere.\nNel 2010 \u00e8 stato realizzato un film documentario di interviste e animazioni \"Pupi Avati, ieri oggi domani\", diretto dal regista Claudio Costa, ispirato all'autobiografia del regista \"Sotto le stelle di un film\". Al documentario hanno partecipato i tre figli, diversi attori e collaboratori, tra cui Carlo delle Piane, Diego Abatantuono, Katia Ricciarelli, Christian De Sica.\nNel 2013 sceneggia e dirige \"Il bambino cattivo\", film per la televisione realizzato da Rai Fiction in collaborazione con l'Autorit\u00e0 garante per l'infanzia e l'adolescenza e trasmesso il 20 novembre 2013 in prima serata Rai in occasione della Giornata internazionale per i diritti dell'infanzia e dell'adolescenza.\nPresiede la Fondazione Federico Fellini, nata nel 1995 in memoria del grande regista riminese, che aveva esercitato grande influenza sullo stesso Avati e che gli era divenuto amico negli ultimi anni di vita, al punto che, come dichiara lo stesso regista, avevano concertato di girare un film in segreto per poi diffonderlo successivamente.\nL'amore e la passione per la musica e per la propria citt\u00e0 lo hanno accompagnato per tutta la vita: il regista spesso gira i suoi film a Bologna ed \u00e8 solito inserire in essi numerosi riferimenti musicali, ispirandosi direttamente, in alcuni casi, a questa sua esperienza (come ad esempio in \"Ma quando arrivano le ragazze?\"). Sempre questo amore per la musica e in particolare per il jazz, lo porter\u00e0 a scrivere e dirigere il film TV \"Jazz Band\" nel 1978 e, nel 1991, \"Bix\", dedicato alla figura di Bix Beiderbecke.\nNel settembre 2014 vince il premio come miglior sceneggiatura dell'anno per il film con Sharon Stone e Riccardo Scamarcio \"Un ragazzo d'oro\" al Montreal World Film Festival in Canada.\nNel 2015 pubblica il suo primo romanzo \"Il ragazzo in soffitta\", seguito poi nel 2018 da \"Il signor Diavolo\".\nNel 2019 torna al cinema horror-gotico con il film \"Il signor Diavolo\" tratto dal suo romanzo omonimo, interpretato tra gli altri da Massimo Bonetti, Alessandro Haber, Lino Capolicchio, Gianni Cavina, Chiara Caselli e Andrea Roncato. Il film, sceneggiato da Pupi Avati col figlio Tommaso e il fratello Antonio Avati, \u00e8 stato montato dal regista Ivan Zuccon e distribuito nei cinema da 01 Distribution dal 22 agosto 2019. Per gli effetti speciali, Pupi Avati si \u00e8 avvalso della collaborazione di Sergio Stivaletti: sua, in particolare, l'iconica sequenza ambientata dal dentista.\nIl 6 luglio 2020 riceve, insieme ad Antonio e Tommaso Avati, il Nastro d'argento al Migliore soggetto per il film \"Il signor Diavolo\" ai Nastri d'argento 2020.\nA febbraio 2021 esce \"Lei mi parla ancora\", tratto dal romanzo \"Lei mi parla ancora - Memorie edite e inedite di un farmacista\" di Giuseppe Sgarbi, interpretato da Renato Pozzetto e Stefania Sandrelli. Il film avrebbe dovuto essere distribuito nelle sale cinematografiche ma a causa della pandemia di COVID-19 \u00e8 stato venduto a Sky Cinema, che l'ha trasmesso in prima visione l'8 febbraio 2021.\nVita privata.\nHa una figlia, Mariantonia Avati, nata nel 1966, anch'ella regista, un figlio, Tommaso Avati, nato nel 1969, sceneggiatore e il terzogenito Alvise, animatore 3D, nato nel 1971.\nRiconoscimenti.\nPremio \"Robert Bresson\"\nStella al Merito Sociale, 3\u00b0 International Commitment Award, "}
{"id": "1515312", "revid": "767487", "url": "https://it.wikipedia.org/wiki?curid=1515312", "title": "Julian Przybo\u015b", "text": "Famoso per le sue raccolte, ricordiamo: \"Viti\" (1925), \"A due mani\" (1926), \"Nel fondo del bosco\" (1932), \"Finch\u00e9 viviamo\" (1944), \"Prove d'interesse\" (1961)."}
{"id": "1515313", "revid": "1543377", "url": "https://it.wikipedia.org/wiki?curid=1515313", "title": "Nicola Genzianella", "text": "Biografia.\nGli anni della formazione.\nGenzianella nasce a Milano il 15 gennaio 1967, da famiglia abruzzese.\nDopo il liceo scientifico, frequenta, dal 1986 al 1989, la Scuola del Fumetto di Milano, diretta da Giuseppe Calzolari, personaggio di spicco della didattica d'illustrazione milanese. Tra i suoi insegnanti vi sono Aldo Di Gennaro, illustratore e copertinista della Rizzoli ed i fumettisti della Sergio Bonelli Editore Angelo Stano (copertinista di \"Dylan Dog\") e Giampiero Casertano (disegnatore di \"Martin Myst\u00e8re\").\nInsieme a tre compagni di corso della Scuola del Fumetto \u2013 Andrea Cortellazzi, Livio Cazzulani ed Antonio Mola \u2013 costituisce il gruppo artistico ALAN (un acronimo dei loro nomi di battesimo). L'unico prodotto di questo team creativo \u00e8 \"Figli dell\u2019Olocausto\", del 1990, il primo gioco di ruolo post apocalittico di ambientazione italiana. Interamente ideato, scritto ed illustrato dagli ALAN, esso diventa un gioco di culto per gli appassionati ed \u00e8 attualmente ancora incluso nei pi\u00f9 importanti database dedicati ai role-play.\nL'esordio.\nSempre nel 1990 disegna un episodio della serie \"Zona X\" per Sergio Bonelli Editore. Lavora inoltre come illustratore di rebus e di mini-storie gialle.\nTra il 1994 ed il 1997 lavora per la rivista \"Intrepido\", fino alla chiusura di questa, firmando i disegni delle serie \"I Crononauti\" e \"No exit\". Disegna inoltre un episodio della \"Storia dell'umanit\u00e0 a fumetti\" per la De Agostini. Su adattamento di Carlo Pedrocchi illustra alcuni racconti di Guy de Maupassant e Jack London, pubblicati da Xenia Editrice nella collana \"Capolavori del mistero\".\nL'affermazione.\nNel 1998 approda a \"Il Giornalino\" delle Edizioni Paoline, con la serie \"Jobhel\", a cui fanno seguito le storie di Giovanni XXIII, di san Valentino e quella delle Olimpiadi Moderne.\nSempre dal 98, torna alla Sergio Bonelli Editore per lavorare alla neonata serie horror \"Dampyr\", testata che lo fa conoscere al pubblico dei lettori e per la quale lavora ancora attualmente. La sua prima storia per il personaggio creato da Mauro Boselli e Maurizio Colombo s'intitola \"Dalle tenebre\".\nDal 2006 inizia la collaborazione con la casa editrice belga Dupuis, per la quale realizza il secondo volume della serie \"Bunker\", uscito nel gennaio 2008, su sceneggiatura di Christophe Bec e Stephan Betbeder. L'albo riceve il riconoscimento del premio \"le Brique\", al festival della BD di Tolosa, come migliore fumetto di fantascienza dell'anno.\nRiferimenti artistici.\nTra gli autori fonte di ispirazione, Genzianella indica, tra gli italiani: Dino Battaglia, Sergio Toppi, Aldo Capitanio, Alarico Gattia, Aldo Di Gennaro, Gino D\u2019Antonio, Gianni Freghieri; mentre, tra gli stranieri:Juan Jimen\u00e9z, De La Fuente, Hermann, Gillon, Moebius"}
{"id": "1515322", "revid": "287204", "url": "https://it.wikipedia.org/wiki?curid=1515322", "title": "Pratt &amp; Whitney F100", "text": "L'F100 \u00e8 una famiglia di propulsori a turboventola con postbruciatore progettato dalla Pratt &amp; Whitney ed utilizzato negli aerei da combattimento militari F-15 e F-16. Di grande successo, ne sono stati prodotti oltre 7.000 esemplari, di cui 5.000 in servizio, superando le 20 milioni di ore di volo e raggiungendo ottimi livelli di affidabilit\u00e0.\nSviluppo.\nLa prima versione prodotta, chiamata F100-PW-100, venne progettata nel 1968 su commissione dell'aeronautica militare statunitense per il caccia F-15 Eagle e venne impiegata per la prima volta nel 1972. Rappresent\u00f2 un balzo in avanti nella tecnologia dei propulsori a turboventola, ma present\u00f2 alcuni problemi iniziali. In particolare stalli e difficolt\u00e0 nell'accensione del postbruciatore, che furono in seguito risolti.\nIl successivo sviluppo, rappresentato dal modello F100-PW-200, presenta delle performance molto simili al modello 100. Equipaggia l'F-16 Fighting Falcon.\nIl modello F100-PW-220 fu introdotto nel 1986 port\u00f2 molti miglioramenti tra cui una maggiore affidabilit\u00e0 e minore manutenzione tramite nuove tecnologie metallurgiche.\nIl modello F100-PW-229 fu introdotto nel 1992 per equipaggiare la variante F-15E detta \"Strike Eagle\", una riconfigurazione dell'F-15 \"Eagle\" in modalit\u00e0 cacciabombardiere. Questa evoluzione trae vantaggio dalle tecnologie sviluppate per le famiglie di propulsori F119 usata nell'F-22 Raptor e F135 usata nell'F-35 Lightning II.\nVersioni.\nF100-PW-100.\nUsato sulle prime versioni dell'F-15 chiamate F-15 A e F-15 B.\nSpecifiche:\nF100-PW-200.\nUsato sulle versioni dell'F-15 chiamate F-15 C e F-15 D e sui modelli F-16 A e F-16 B.\nF100-PW-220.\nUsato sulle versioni dell'F-15 chiamate F-15 C e F-15 D e sui modello F-16 C e F-16 D prodotti dal 1984 fino al 1991.\nSpecifiche:\nF100-PW-220E.\nKit di aggiornamento per i modelli che possiedono la versione 100 e 200 per dotarli delle prestazioni fornite dalla versione 220.\nF100-PW-229.\nUsato nella variante F-15 E dell'F-15 e nelle ultime versioni dei modelli F-16 C e F-16 D. Nell'aprile del 2008 l'F100-PW-229 \u00e8 stato scelto anche per alimentare la seconda serie di F-15K della Korea del Sud.\nSpecifiche:\nF100-PW-232.\nAttualmente l'ultima evoluzione della famiglia F100, presentata nel 2002. Rappresenta un potenziamento della versione 229 attraverso una ventola pi\u00f9 grande e pi\u00f9 efficiente.\nSpecifiche:"}
{"id": "1515326", "revid": "1702319", "url": "https://it.wikipedia.org/wiki?curid=1515326", "title": "Chiesa della Santissima Annunziata (Parma)", "text": "La chiesa della Santissima Annunziata \u00e8 un luogo di culto cattolico dalle forme manieriste, situato in strada Matteo Renato Imbriani 4, con affaccio su strada Massimo D'Azeglio, a Parma, in provincia e diocesi di Parma; l'edificio fu eretto a partire dal 1566 con l'annesso convento dei frati minori.\nStoria.\nL'originale chiesa conventuale della Santissima Annunziata, detta popolarmente Basilica del Paradiso, sorgeva in posizione extra moenia, a sud della citt\u00e0 di Parma: l'edificio venne fatto abbattere da Pier Luigi Farnese nel 1546 per far posto a delle strutture militari.\nNel 1547 a Pier Luigi succedette il figlio Ottavio, che dovette per\u00f2 scontrarsi con l'opposizione dell'imperatore Carlo V, di papa Giulio III e dell'aristocrazia parmense: conclusisi i conflitti grazie all'intervento di Enrico II di Francia a fianco del Farnese, nel 1552 Ottavio riusc\u00ec a farsi restituire il ducato. Per celebrare l'avvenuta pacificazione, ma soprattutto per accreditarsi un seguito tra i ceti popolari facendo leva sui sentimenti religiosi dei sudditi, il duca ordin\u00f2 la riedificazione del convento e della chiesa dell'Annunciata.\nIl nuovo edificio venne fatto costruire, nella zona di capo di ponte, nell'Oltretorrente, un'area urbana ad insediamento prevalentemente popolare. La chiesa venne fondata il 9 maggio 1566 e la prima pietra venne posta dallo stesso duca il 4 giugno successivo. I lavori vennero affidati all'architetto Giovan Battista Fornovo, allievo del Vignola, col quale aveva collaborato alla costruzione del palazzo voluto dal cardinale Alessandro Farnese a Caprarola.\nDescrizione.\nArte e architettura.\nIl Fornovo progett\u00f2 un edificio composto da un corpo centrale a pianta ellittica con dieci absidiole (cinque per lato) disposte a raggiera attorno all'aula sacra: all'edificio si accede attraverso un monumentale arco di ingresso posto in via d'Azeglio, gi\u00e0 strada maestra di Santa Croce, e il portale \u00e8 sovrastato da un grande rilievo a stucco, di una Madonna annunciata, situato sopra il timpano della porta centrale e realizzato nel 1681 da Giovan Battista Barberini.\nI frati, per dare un segno di continuit\u00e0 rispetto alla loro antica chiesa conventuale, vollero che nella nuova costruzione venissero traslati la grande pala con la \"Madonna col Bambino e i santi Giovanni Battista, Luca, Giovanni evangelista e Francesco\" (realizzata da Francesco Zaganelli da Cotignola) e l'affresco del Correggio con la Vergine Annunciata (ora nella Galleria Nazionale di Parma; in chiesa \u00e8 presente una copia realizzata nel XIX secolo da Ignazio Affanni).\nOrgano a canne.\nSulla cantoria in \"cornu Epistulae\" del presbiterio, si trova l'organo a canne della chiesa, costruito nel 1805 da Giuseppe Serassi e ripristinato nel 1991 nelle sue forme originarie da Claudio Anselmi Tamburini dopo che era stato, nel 1933, spostato nell'abside ed elettrificato. Lo strumento, a trasmissione meccanica, ha un'unica tastiera con prima ottava scavezza ed una pedaliera, anch'essa con prima ottava scavezza costantemente unita alla prima ottava del manuale."}
{"id": "1515327", "revid": "729019", "url": "https://it.wikipedia.org/wiki?curid=1515327", "title": "Enfield SA-80", "text": "Enfield SA 80 \u00e8 un fucile d'assalto britannico, del tipo bullpup dal calibro 5,56 x 45\u00a0mm NATO, usato dalla fanteria e derivato dal prototipo IW XL70E3.\nStoria.\nSubito dopo la fine della seconda guerra mondiale i progettisti della \"Royal Small Arms Factory\" cominciarono a studiare un fucile d'assalto destinato alle truppe britanniche, denominato \"EM-2\". Gli studi furono interrotti per l'adozione come munizionamento standard in ambito NATO della cartuccia da 7,62\u00a0mm, ma furono ripresi negli anni settanta, basandosi su un munizionamento di nuova concezione, da 4,85\u00a0mm, il prototipo (mai entrato in produzione) fu denominato \"IW XL65E5\". Quando in ambito NATO la cartuccia 7,62\u00a0mm fu scartata, poich\u00e9 troppo potente per un'arma automatica, e fu imposto un unico munizionamento per tutte le armi individuali degli stati membri, il calibro dell'arma dovette essere portato a 5,56\u00a0mm. Alla fine fu adottata la cartuccia belga SS109 (M855 secondo la denominazione americana), cal. 5,56x45 mm e i britannici approdarono al IW XL70E3 della Enfield, rinominato L-85 nel 1985. La configurazione adottata per l'arma (a partire dal IW XL65E5), era quella con canna entro il calcio, quindi con grilletto anteriore rispetto al congegno di sparo e al caricatore (bull pup): questa differente disposizione riduce la lunghezza totale del fucile senza ridurre la lunghezza della canna e quindi la precisione.\nQuest'arma, pur non brillando inizialmente in affidabilit\u00e0 al di fuori del clima nord europeo, fu comunque adottata dalle forze armate britanniche, ma dopo vari problemi verificatisi durante la prima guerra del Golfo (in special modo nell'operazione Granby) si decise di correre ai ripari, e la Heckler &amp; Koch vinse l'appalto per aumentarne l'affidabilit\u00e0. Questa operazione, effettuata su 200.000 pezzi, cost\u00f2 400\u00a3 ad arma, e fu effettuata anche sulle versioni carabina e LSW. Sulla nuova versione A2 il ministero della difesa inglese dichiar\u00f2 che \"modificate sotto la luce delle esperienze operative...sono le armi pi\u00f9 affidabili del loro genere nel mondo\". Dei problemi si presentano in climi caldi e soprattutto caldi aridi. Secondo notizie che risalgono al 2006 i militari britannici lamentavano saltuariamente ancora problemi di affidabilit\u00e0, almeno in aree sabbioso-desertiche.\nCaratteristiche.\nCome bullpup, non essendo stata progettata per un uso ambidestro, non ha la possibilit\u00e0 di essere utilizzata anche dai mancini, cio\u00e8 l'espulsione dei bossoli \u00e8 irreversibilmente a destra, limitando quindi l'arruolamento ai destrimani e dovendo scartare i mancini, che sono il 7-10% della popolazione, o costringendoli ad usare l'arma in modo non intuitivo.\nAl di l\u00e0 di tutto risulta un'arma pratica nell'uso e nel porto, nella versione con ottica di mira 4x e reticolo a baionetta al trizio per uso in condizioni di scarsa luminosit\u00e0, abbinato a un alzo meccanico a ruota fino ad 800 m. Un binomio arma-ottica eccezionale per l'epoca dell'adozione e ancor oggi apprezzato sebbene concettualmente superato. Il materiale che consente la luminescenza del reticolo \u00e8 debolmente radioattivo, quindi nel caso di rottura dell'ottica il manuale d'uso richiede al soldato di allontanarsi e richiedere l'intervento di un apposito tecnico attrezzato per mettere arma e ottica in sicurezza.\nVarianti.\nEsistono 4 varianti principali che formano la serie SA80:"}
{"id": "1515329", "revid": "599013", "url": "https://it.wikipedia.org/wiki?curid=1515329", "title": "Erwin Vandenbergh", "text": "Tra il 1981 ed il 1991 \u00e8 stato 6 volte capocannoniere del campionato belga, conquistando anche la Scarpa d'oro 1980. \u00c8 padre di Kevin Vandenbergh, anch'egli calciatore.\nCaratteristiche tecniche.\nGiocava normalmente in posizione di punta centrale.\nCarriera.\nGiocatore.\nEsordisce in prima squadra nella Division I 1976-1977 con la maglia del , giocando tuttavia con continuit\u00e0 solo a partire dalla stagione seguente. Nel 1980 si laurea per la prima volta capocannoniere del campionato con ben 39 gol, grazie ai quali conquista anche la Scarpa d'oro 1980. Da qui in avanti realizza per molti anni almeno 20 reti a stagione, vincendo la classifica dei marcatori anche nelle due stagioni successive e venendo eletto Calciatore dell'anno nel 1981.\nQuesti numeri non sfuggono alla dirigenza della squadra pi\u00f9 titolata del Belgio, l'. Viene cos\u00ec ingaggiato dai bianco-malva nel 1982; qui, oltre a risultare per altre due volte il miglior realizzatore del campionato, vince anche i primi trofei, la Coppa UEFA 1982-1983 e i titoli del 1985 e del 1986. Si trasferisce subito dopo al , in Francia, senza per\u00f2 riuscire pi\u00f9 a segnare come in passato. Nel 1990 viene ingaggiato dal , tornando cos\u00ec in patria; con questa maglia diventa capocannoniere per la sesta e ultima volta nel 1991. Lasciata la squadra nel 1994 si ritira l'anno seguente, dopo una stagione nel .\nNazionale.\nGioca la prima partita in Nazionale nel 1979. L'anno successivo viene chiamato a far parte della rosa che partecipa al in Italia: scende in campo nelle tre partite della fase a gruppi, e alla fine il Belgio si classifica secondo. Segna poi il clamoroso gol vittoria nella partita inaugurale del contro l'Argentina: i \"Diavoli Rossi\" si fermano poi alla seconda fase a gironi, e Vandenbergh gioca 5 partite su 6 realizzando un gol. \u00c8 in campo anche nelle 3 gare del primo turno nel al quale per\u00f2 il Belgio si ferma, segnando comunque un gol nell'unica vittoria dei suoi, il 2-0 contro la Jugoslavia. Meno fortunata a livello personale \u00e8 invece la partecipazione al : causa infortunio disputa solo la gara contro il Messico padrone di casa, segnando tuttavia un gol e conquistando alla fine un buon quarto posto.\nComplessivamente Vandenbergh gioca 46 volte in Nazionale, segnando anche 20 gol."}
{"id": "1515333", "revid": "1305772", "url": "https://it.wikipedia.org/wiki?curid=1515333", "title": "Arctic Adventure", "text": "Arctic Adventure \u00e8 un videogioco a piattaforme per MS-DOS, pubblicato da Apogee Software nel 1990, e sviluppato da George Broussard con la sua compagnia Micro F/X. \u00c8 il sequel di Pharaoh's Tomb, che aveva il medesimo protagonista, l'archeologo \"Nevada Smith\", questa volta alla ricerca di un tesoro vichingo nell'artico. Sviluppato in modalit\u00e0 grafica CGA, \u00e8 privo di scorrimento (i livelli sono grandi quanto una sola schermata), e ha una mappa di seleziona dei livelli, similarmente a titoli come \"Commander Keen\" e \"Secret Agent\". \u00c8 composto da 4 episodi, di cui il primo distribuito come shareware; gli altri 3 non sono pi\u00f9 venduti da Apogee, che ha tolto il titolo dai cataloghi. Il 21 marzo 2009 \u00e8 stato reso disponibile come freeware."}
{"id": "1515334", "revid": "124869355", "url": "https://it.wikipedia.org/wiki?curid=1515334", "title": "Barrett M82", "text": "Il fucile M82 Barrett (anche detto light fifty) \u00e8 un fucile semiautomatico a corto rinculo, prodotto dalla Barrett Firearms Company.\nSi tratta di un fucile di precisione anti-materiale in calibro .50 BMG (12,7 \u00d7 99 mm NATO). Grazie alla lunga gittata e la disponibilit\u00e0 di munizioni altamente efficaci (come API o Raufoss Mk 211) l'M82 si rivela molto efficace contro obiettivi come stazioni radar, camion, aerei ed elicotteri parcheggiati, ma pu\u00f2 essere usato per colpire soldati distanti o dietro protezioni; tuttavia il compito anti-uomo non s'addice all'M82, come del resto neppure a qualsiasi altro fucile cal .50. Dati peso e dimensioni, non \u00e8 adatto per impieghi a corto raggio o di ingaggio istintivo. \u00c8 spesso confrontato con il Fucile di precisione Gepard M1, antimateriale e di potenza paragonabile. Grazie alla cartuccia di produzione pi\u00f9 recente Barrett (il .416), il fucile ha ulteriormente incrementato la sua portata e precisione a discapito del potere d'arresto.\nStoria, evoluzione e modelli.\nRonnie Barrett fond\u00f2 la Barrett Firearms con il solo scopo di produrre fucili da cecchino camerati per la potente munizione .50 BMG (Browning machine gun), originariamente sviluppata e usata dalle mitragliatrici pesanti come la Browning M2HB. Barrett ha iniziato il suo lavoro nei primi mesi del 1980 e i primi fucili furono pronti nel 1982, da qui la designazione M82. Barrett continu\u00f2 a sviluppare e migliorare il suo fucile durante i primi anni 80 arrivando alla creazione dell'M82A1 nel 1986. Il primo vero successo fu l'acquisto di 100 pezzi da parte dell'esercito svedese nel 1989, seguito poi negli anni 1990-1991 quando l'esercito americano cominci\u00f2 ad acquistare grandi quantit\u00e0 di Barrett M82A1 per utilizzarli nell'Operazione Desert Shield (in Kuwait) prima e nella pi\u00f9 famosa Operazione Desert Storm (in Kuwait e in Iraq) poi.\nL'M82A1 \u00e8 conosciuto dai militari statunitensi come SASR (Special Applications Scoped Rifle - letteralmente fucile con mirino per applicazioni speciali) \u00e8 stato ed \u00e8 tuttora utilizzato come arma anti-materiale e come strumento EOD (Explosive Ordnance Disposal) eliminazione di materiale esplosivo. Un ulteriore sviluppo ha portato nel 1987 all'M82A2, un fucile bullpup che era stato progettato per poter sparare tenendolo in spalla (le precedenti versioni avevano bisogno di un cavalletto bipede), evidentemente concepito per colpire bersagli mobili come elicotteri. Questo fucile non ebbe mai un gran successo e venne ben presto tolto dalla produzione.\nL'ultima evoluzione della serie M82 \u00e8 il fucile M82A1M anche conosciuto come M82A3, adottato dall'USMC e prodotto in gran numero. Il fucile si distingue dalla versione precedente poich\u00e9 presenta una guida di tipo Picatinny alla quale possono essere attaccati i pi\u00f9 vari sistemi di puntamento. Altre modifiche sono l'alleggerimento della meccanica, l'aggiunta di un monopiede posteriore, il sistema bipede anteriore rimovibile e il freno di bocca migliorato. I suoi successori, il Barrett M90 ed il Barrett M95, sono stati prodotti per quell'utenza che preferisce un otturatore girevole-scorrevole piuttosto che un'azione semi automatica.\nTecnica.\nIl fusto del fucile \u00e8 composto da due parti (superiore e inferiore), stampato in lamiera d'acciaio e collegati da cross-pin. La canna \u00e8 scanalata per migliorare la dissipazione del calore e risparmiare peso. Sulla volata presenta un freno di bocca di grandi dimensioni che nelle prime versioni era di sezione rotonda con due fori per lato mentre i successivi modelli sono equipaggiati con un freno sempre a due fori per lato ma di sezione rettangolare in grado di ridurre lo sforzo di rinculo del 65%. Per quanto riguarda gli organi di mira, il fucile \u00e8 spesso equipaggiato con ottiche a 10x per tiri che variano fra 500 e 1800 metri, in ogni caso sono sempre presenti mirini metallici pieghevoli.\nTutti i fucili della serie M82 sono dotati di maniglia pieghevole per il trasporto e di un bipiede anch'esso pieghevole (entrambi amovibili nel modello M82A3). Nell'M82A3 \u00e8 anche presente un monopiede situato sotto la calciatura, mentre la parte terminale del calcio \u00e8 dotata di ammortizzatore di rinculo a molle. I modelli M82A1 e M82A3 potrebbero essere montati su M3 o su un treppiede M122 (originariamente destinati a mitragliatrici) o su veicoli utilizzando il Barrett soft-mount (uno speciale sistema che assorbe il rinculo dell'arma).\nL'M82A1 pu\u00f2 essere munito di cinghia per il trasporto anche se a causa del peso e delle dimensioni \u00e8 molto scomodo, infatti solitamente \u00e8 posto in una valigetta rigida o in una custodia. Il fucile viene trasportato smontato in due parti ed \u00e8 assemblato e pronto al fuoco in meno di un minuto grazie all'inserimento di solo due perni.\nUtilizzo.\nIl fucile \u00e8 ordinanza di diversi eserciti e polizie; in Italia \u00e8 in dotazione al Reggimento San Marco, al Reggimento d'assalto paracadutisti Col Moschin, al Reggimento Carabinieri \"Tuscania\", al G.I.S. dei Carabinieri, al 17\u00ba Stormo incursori e al 4\u00ba Reggimento Alpini Paracadutisti \"RANGER\".\nL'M82A1 \u00e8 stato usato nel 2002 come piattaforma per lo sviluppo di prototipi di OSW (Objective Sniper Weapon). \u00c8 stato dotato di una canna pi\u00f9 corta di 25\u00a0mm e utilizzato per sparare cartucce esplosive a bassa velocit\u00e0 sviluppate in origine per il lanciagranate automatico 25\u00a0mm OCSW. L'esperimento ha dimostrato una grande efficacia contro i bersagli pi\u00f9 disparati, con l'unico inconveniente che il rinculo era fuori da ogni capacit\u00e0 umana di sopportazione."}
{"id": "1515338", "revid": "287204", "url": "https://it.wikipedia.org/wiki?curid=1515338", "title": "Gambetto di Budapest", "text": "Il gambetto di Budapest \u00e8 un'apertura degli scacchi caratterizzata dalle mosse:\nFu studiato dai maestri ungheresi Abonyi, Breyer e Baracz nel 1917 e introdotto con successo nel 1918 al torneo di Berlino. Il torneo fu vinto da Milan Vidmar, che impieg\u00f2 questo gambetto contro Akiba Rubinstein vincendo in sole 24 mosse.\nLa validit\u00e0 di questo gambetto \u00e8 controversa. Negli anni '20 conobbe una discreta diffusione, con giocatori del calibro di Xavier Tartakower, G\u00e9za Mar\u00f3czy, Richard R\u00e9ti e Kurt Richter che lo adottarono spesso nei tornei. Attualmente \u00e8 giocato solo sporadicamente nei tornei ad alto livello. \nIl GM Boris Avrukh, in un suo libro del 2010, ha espresso questa opinione: \"Il gambetto di Budapest \u00e8 un'apertura rispettabile, dubito che ci sia una confutazione. Anche nelle linee dove il bianco riesce a mantenere il pedone di vantaggio, il nero ha sempre un notevole controgioco\".\nCome in molti altri gambetti, la tattica corretta del bianco \u00e8 di accettare il pedone e di restituirlo a tempo debito in cambio di un vantaggio posizionale. \nAnalisi.\nDopo 1. d4 Cf6 2. c4 e5, non \u00e8 consigliabile giocare 3. d5 per lo spazio che si concede all'alfiere camposcuro del nero, per cui di solito il bianco accetta il gambetto con 3. dxe5.\nContinuazioni principali:\nIl Bianco deve fare attenzione ad evitare alcuni possibili tranelli, tra cui:"}
{"id": "1515339", "revid": "767487", "url": "https://it.wikipedia.org/wiki?curid=1515339", "title": "Piero Dall'Agnol", "text": "Biografia.\nEsordisce disegnando fumetti erotici per la Edifumetto e, successivamente, lavora con Franco Mescola ad un progetto per l'editore Casterman sulla rivista francese \"\u00c0 Suivre\".\nDalla fine degli anni ottanta \u00e8 nel team di disegnatori di \"Dylan Dog\" della Sergio Bonelli Editore esordendo sul n. 34, \"Il buio\", scritta da Claudio Chiaverotti e pubblicata nel 1989, alla quale seguiranno altre storie negli anni. Su testi di Antonio Vianovi disegna \"Erinni\", e nel 1993, la serie \"So long Baby\" per la rivista \"Cyborg\". Nel 1997, sempre per la Bonelli, realizza alcune storie della serie \"Nick Rider\", disegnando il n. 107 (\"Morire dal ridere\", aprile 1997) e \"Julia\", disegnando il n. 4 (\"Diluvio di fuoco\", gennaio 1999) e il n. 16 (\"L'ombra del tempo\", gennaio 2000); ritorna a disegnare \"Dylan Dog\" nel 2002 affiancato alle matite e alle chine da altri disegnatori della Bonelli come Francesco Cattani e Luigi Siniscalchi.\nLo statunitense Adam Pollina lo include tra i disegnatori che pi\u00f9 hanno ispirato il suo stile."}
{"id": "1515341", "revid": "2166030", "url": "https://it.wikipedia.org/wiki?curid=1515341", "title": "Eleonora di Vermandois", "text": "Origine.\nSecondo la \"Flandria Generosa (Continuatio Bruxellensis)\" Eleonora era sorella di Elisabetta di Vermandois, che, come ci confermano gli \"Annales Blandinienses\", era la figlia primogenita del siniscalco di Francia, il conte di Vermandois e di Valois Raul I di Vermandois e della sua seconda moglie Petronilla d'Aquitania, che, secondo la \"Chronique de Guillaume de Nangis\", era la figlia femmina secondogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault (\u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore. Anche la \"Chronica Albrici Monachi Trium Fontium\" conferma gli ascendenti di Petronilla, in quanto la cita come sorella della regina consorte di Francia, duchessa d'Aquitania e Guascogna e contessa di Poitiers, Eleonora, che poi sar\u00e0 anche regina consorte d'Inghilterra.Raul I di Vermandois, secondo la \"Genealogi\u00e6 Scriptoris Fusniacensis\", era il figlio maschio primogenito del conte di Vermandois e di Valois Ugo di Francia detto il Grande, fratello del re di Francia Filippo I e della contessa di Vermandois e di Valois Adelaide di Vermandois. I nonni paterni di Raul I erano Enrico I di Francia e Anna di Kiev, quelli materni Erberto IV di Vermandois e Alice di Valois.\nBiografia.\nDopo che, nel 1137, sua zia Eleonora ebbe sposato Luigi, erede del trono di Francia, sua madre Petronilla fu al seguito degli sposi nel loro viaggio verso Parigi; il re di Francia Luigi VI mor\u00ec il primo di agosto del 1137, quando gli sposi erano ancora in viaggio per Parigi.Petronilla segu\u00ec la sorella, ora regina consorte di Luigi VII, alla corte di Francia e dopo poco tempo si innamor\u00f2 del conte di Vermandois e Valois Rodolfo, che era gi\u00e0 sposato a Eleonora di Blois, sorella del conte di Champagne Tibaldo IV di Blois.Petronilla allora fece pressione sulla sorella Eleonora affinch\u00e9 convincesse il marito Luigi VII a favorire la separazione di Rodolfo dalla moglie. Il re convinse tre arcivescovi del regno di Francia a sciogliere il matrimonio di Rodolfo e Eleonora di Blois per motivi di consanguineit\u00e0, permettendo cos\u00ec il matrimonio tra Petronilla e Rodolfo. Il matrimonio fu celebrato nel 1142, come ci viene confermato dalla \"Histori\u00e6 Tornacenses\".\nLa giovinezza e i matrimoni.\nEleonora nacque nel 1148 o 1149, e oltre ad avere un fratello, Rodolfo (1145 - 7 giugno 1167), e una sorella, Elisabetta (1143 - 1183), aveva anche un fratellastro maggiore, Ugo (9 aprile 1127 - 4 novembre 1212), nato dal primo matrimonio del padre con Eleonora di Blois.Ma non tardarono le proteste: Eleonora di Blois era sorella anche del re d'Inghilterra Stefano di Blois e, non molto tempo dopo, in un concilio a Lagny-sur-Marne, sotto la presidenza di un legato pontificio i tre arcivescovi troppo accomodanti vennero scomunicati e la loro decisione annullata, il nuovo matrimonio considerato non valido (il papa Innocenzo II aveva giudicato illegittimo il matrimonio) e le contee di Rodolfo furono poste sotto interdetto. Ne segu\u00ec un conflitto tra Tibaldo IV di Blois, altro fratello di Eleonora di Blois, e suo padre Rodolfo, che aveva l'appoggio del cognato Luigi VII. Dopo avere raggiunto un accordo fu ristabilita la pace, ma i suoi genitori Rodolfo e Petronilla continuarono a convivere nonostante il loro matrimonio fosse stato annullato, perci\u00f2 fu loro confermata la scomunica (secondo Patrick van Kerrebrouck, nel suo \"Les Cap\u00e9tiens, 987-1328, P. van Kerrebrouck, 2000\", la scomunica fu annullata, nel 1148, dopo che il papa Eugenio III a Reims aveva convalidato l'annullamento del matrimonio di Rodolfo e Eleonora.\nIl matrimonio dei suoi genitori termin\u00f2 tra il 1151 e il 1152, contemporaneamente al raffreddarsi del rapporto tra sua zia Eleonora e il re di Francia Luigi VII, con la separazione e il divorzio tra Petronilla e Rodolfo.Suo padre Rodolfo mor\u00ec l'anno dopo, dopo essersi sposato per la terza volta con Lauretta d'Alsazia, figlia di Teodorico di Alsazia. Le contee, alla morte di Rodolfo, vennero ereditate dal fratellastro maggiore Ugo II.\nDi sua madre Petronilla non si conosce la data esatta della morte, che avvenne dopo il 24 ottobre 1153.\nSua zia, Eleonora d'Aquitania, nel 1152, dopo avere divorziato da Luigi VII di Francia, poche settimane dopo si era risposata con Enrico, conte d'Angi\u00f2 e duca di Normandia, futuro re d'Inghilterra.\nDi Ugo II non si hanno molte informazioni: si conosce solo che nel 1160 rinunci\u00f2 ai titoli e si ritir\u00f2 a vita monastica; gli succedette il fratellastro Rodolfo, come Rodolfo II\nEleonora, che secondo la \"Chronique de Robert de Torigni, abb\u00e9 du Mont-Saint-Michel\", alla morte del padre, con i fratelli Rodolfo ed Elisabetta era stata affidata alla tutela del cugino Waleran de Beaumont, I conte di Worcester. Nel 1162, secondo il \"Gisleberti Chronicon Hanoniense\", fu data in moglie al conte di Ostrevent Goffredo di Hainaut (1147-1163), figlio del conte d'Hainaut Baldovino IV e di Alice di Namur. Il matrimonio dur\u00f2 poco; l'anno successivo Goffredo mor\u00ec, secondo Patrick van Kerrebrouck, mentre preparava un viaggio per la Palestina. Eleonora a Goffredo non diede figli.\nNel 1164 Eleonora si spos\u00f2 in seconde nozze con il Conte di Nevers, Auxerre e Tonnerre Guglielmo IV (1130 circa - 1168); anche queste nozze furono brevi e sterili come le prime; Guglielmo mor\u00ec Crociato in Terra santa nel 1168 e fu sepolto a Betlemme; il cronachista Guglielmo, arcivescovo della citt\u00e0 di Tiro, nel libro XX del suo Historia rerum in partibus transmarinis gestarum, narra che Guglielmo raggiunse Gerusalemme nel 1168 e mor\u00ec in quello stesso anno, dopo una lunga malattia in ancora giovane et\u00e0; secondo il \"Roberti Canonici S Mariani Autissiodorensis Chronicon\", Guglielmo mor\u00ec, senza eredi, a causa della peste che in quell'anno invest\u00ec Gerusalemme-\nTre anni dopo, nel 1171, ancora secondo il \"Gisleberti Chronicon Hanoniense\", Eleonora si spos\u00f2 la terza volta con il conte di Boulogne Matteo di Lorena, che nel 1168 era stato costretto a divorziare dalla moglie Maria di Boulogne dopo essere stati entrambi minacciati di scomunica dal papa Alessandro III, che provvide a fare annullare le nozze; il matrimonio viene citato anche dal cronista Roberto di Torigni, abate di Mont-Saint-Michel. Con Matteo Eleonora partor\u00ec la sua unica figlia, una bambina che ebbe vita breve come il suo terzo matrimonio, infatti nel 1173 Matteo, alla guida delle truppe fiamminghe al seguito del re d'Inghilterra Enrico II, che combatteva contro il re di Francia Luigi VII, fu ferito mortalmente da una freccia durante l'assedio al castello di Driencourt; secondo Roberto di Torigni Matteo, conte di Boulogne, fratello del conte delle Fiandre Filippo (\"Math\u00e6us comes Boloni\u00e6 frater Philippi comitis Flandrensis\") mor\u00ec per le ferite ricevute all'assedio del castello di Driencourt (\"castri Dringeust\").\nL'ultimo matrimonio Eleonora lo contrasse nel 1175 con Matteo III, conte di Beaumont, i due rimasero sposati fino al 1192 quando divorziarono, anche quest'unione non diede figli.\nContessa.\nAlla morte della sorella Elisabetta il cognato Filippo si tenne i possedimenti del Vermandois e del Valois, tuttavia il suo matrimonio con Elisabeth era stato sterile ed Eleonora aveva tutti i diritti di rivendicare i possedimenti paterni. Quando Filippo rifiut\u00f2 la richiesta di Eleonora ne nacque un conflitto ed Eleonora si appell\u00f2 al re di Francia Filippo II Augusto, che si interpose fra i due e il conflitto, sempre secondo Patrick van Kerrebrouck, venne mediato da Filippo II Augusto con il trattato di Boves del 1185, ratificato ad Amiens nel 1186: Eleonora ottenne per s\u00e9 il Valois, Filippo II Augusto si prese Amiens e molti altri feudi, mentre a Filippo I and\u00f2 il Vermandois vero e proprio, e gli venne concesso il permesso di fregiarsi del titolo di conte di Vermandois per il resto della vita. Da allora Eleonora si fregi\u00f2 del titolo di contessa di Valois e, dal 1191, pot\u00e9 fregiarsi anche di quello di contessa del Vermandois; infatti Filippo era morto all'assedio di San Giovanni d'Acri nell'estate del 1191, tre mesi dopo la traversata, il 1\u00ba luglio (Kal Iulii 1191), come ci viene confermato anche dalla \"Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", ai capitoli IV e VI.&lt;br&gt;In quel periodo Eleonora, citandosi come contessa di Beaumont, fece due donazioni all'abbazia di Notre-Dame d'Ourscamp: nella prima, documento n\u00b0 CCXLIX del 1184 si dichiara erede del Vermandois, tenuto da Filippo, mentre nel secondo, documento n\u00b0 CCXLVII del 1189, si cita come figlia di Rodolfo I.\nDal 1192 Eleonora govern\u00f2 in piena autonomia fino alla morte sopravvenuta nel giugno del 1218; il necrologio dell'abbazia di Saint Denis, ci informa sul giorno della morte, il 20 giugno (\"XII Kal Jul\").&lt;br&gt;Nell'accordo raggiunto con il re di Francia che le aveva ridato ci\u00f2 che le spettava c'era una clausola, che se Eleonora fosse morta senza eredi il Vermandois e il Valois sarebbero andato alla corona.\nFigli.\nEleonora aveva dato una figlia al suo terzo marito, Matteo di Lorena:"}
{"id": "1515342", "revid": "1086846", "url": "https://it.wikipedia.org/wiki?curid=1515342", "title": "Associazione Calcio Brescia 1968-1969", "text": "Questa pagina raccoglie le informazioni riguardanti l'Associazione Calcio Brescia nelle competizioni ufficiali della stagione 1968-1969.\nStagione.\nDopo la retrocessione, immediato il ritorno nella massima serie per le rondinelle che si piazzano due punti dietro alla .\nIl presidente Aldo Lupi, aiutato dal sindaco di Brescia Bruno Boni e dal general manager Brunetto Fedi impongono un profondo rinnovamento: ad allenare la squadra viene chiamato Arturo Silvestri.\nEgidio Salvi viene ceduto al Napoli dove raggiunge l'amico Ottavio Bianchi, Giuseppe Tomasini approda a dove la successiva stagione conquister\u00e0 lo scudetto. Gaetano Troja torna al suo , Ariedo Braida va al .\nMolte le partenze e tanti gli arrivi in biancoazzurro dal calciomercato: Ivano Bosdaves dal , dal Mauro Bicicli, dal Giorgio Fanti, dalla Torres Antonello Cuccureddu, ma il piatto forte del mercato \u00e8 il ritorno a Brescia dalla di Gigi De Paoli che dopo due stagioni in bianconero torna a indossare la casacca con la V sul petto.\nSempre dalla Juventus arriva Luigi Simoni, dal Cagliari lo stopper Raffaello Vescovi e dal Perugia arriva l'attaccante Claudio Turchetto.\nAd Arturo Silvestri il compito di assemblare tanti talenti, di farli diventare squadra. Si inizia il torneo cadetto con due sconfitte al sud, poi parte la marcia delle rondinelle che riportano il Brescia nella massima serie. La promozione \u00e8 sancita all'ultima giornata il 22 giugno 1969 con la vittoria (4-0) sul , con una doppietta di Gigi De Paoli nel giorno del suo 31\u00ba compleanno. Questi vincer\u00e0 con 18 reti anche la classifica dei marcatori della Serie B.\nIn Coppa Italia il Brescia vince il suo raggruppamento per poi venire eliminato dalla nei quarti di finale."}
{"id": "1515348", "revid": "2166030", "url": "https://it.wikipedia.org/wiki?curid=1515348", "title": "Arturo I di Bretagna", "text": "Nella sua breve esistenza fu in lotta con lo zio Giovanni Senza Terra per la successione di Riccardo Cuor di Leone.\nOrigine.\nSecondo la \"Chronica Albrici Monachi Trium Fontium\", Arturo era l'unico figlio maschio del Duca di Bretagna e Conte di Richmond, Goffredo II e della Duchessa di Bretagna e Contessa di Richmond, Costanza, che, secondo il monaco benedettino inglese, cronista della storia inglese, Matteo da Parigi, era nato postumo.&lt;br&gt;Secondo la \"Chronique de Robert de Torigni, abb\u00e9 du Mont-Saint-Michel, tome I\", Goffredo II di Bretagna era il quarto figlio maschio del re d'Inghilterra Enrico II Plantageneto (1133-1189) e, come risulta dalla \"Chronica Albrici Monachi Trium Fontium\", della duchessa d'Aquitania e Guascogna e contessa di Poitiers, Eleonora, che ancora secondo la \"Chronica Albrici Monachi Trium Fontium,\" era la figlia primogenita del duca di Aquitania, Guglielmo X il Tolosano, appartenente alla dinastia dei Ramnulfidi e di A\u00e9nor di Ch\u00e2tellerault, figlia del visconte Americo I di Ch\u00e2tellerault e della Maubergeon, l'amante di suo nonno, il duca di Aquitania, Guglielmo IX il Trovatore.&lt;br&gt;Costanza di Bretagna, secondo la \"Chronica Albrici Monachi Trium Fontium\" era l'unica figlia del Conte di Richmond, duca di Bretagna e Conte di Tr\u00e9guier e di Guingamp, Conan IV e della moglie, Margherita di Huntingdon, come ci confermano gli \"Annales de Burton\".\nBiografia.\nAppena dopo la sua nascita, il re di Francia, Filippo II Augusto, ne reclam\u00f2 la tutela.\nGi\u00e0 prima del 1190 lo zio, il re d'Inghilterra, Riccardo Cuor di Leone, aveva dichiarato che come erede al trono d'Inghilterra e del territorio francese della corona inglese preferiva Arturo a Giovanni Senza Terra. Riccardo intendeva cos\u00ec escludere il fratello Giovanni dalla successione al regno.&lt;br&gt;Arturo fu designato ufficialmente erede, nel corso della terza crociata, quando re Riccardo, era in Sicilia lo fidanz\u00f2 con una delle quattro figlie di Tancredi re di Sicilia, all'interno di un trattato stipulato tra i sovrani (marzo 1191), come ci conferma Matteo da Parigi.&lt;br&gt;Tuttavia, nel dicembre di quell'anno l'imperatore Enrico VI conquist\u00f2, in nome della moglie, Costanza d'Altavilla, il Regno di Sicilia e il fidanzamento con l'erede normanna non ebbe seguito.\nNel 1196, Riccardo conferm\u00f2 ancora una volta il giovane nipote Arturo come suo erede. Costanza proclam\u00f2 duca di Bretagna con lei il giovane Arturo di nove anni. Questo ostacolava i piani di Riccardo, che lo richiam\u00f2, insieme alla madre Costanza, in Normandia. Ranulfo de Blondeville, sesto conte di Chester, il patrigno di Arturo, rap\u00ec Constanza su ordine di Riccardo. Arturo fu portato segretamente in Francia per essere educato a corte con il principe Luigi.\nRe Riccardo mor\u00ec il 6 aprile 1199, e, sul letto di morte, proclam\u00f2 suo fratello Giovanni come erede, temendo che Arturo, che aveva solo dodici anni, fosse troppo giovane per occuparsi del regno. Mentre Giovanni prendeva immediatamente il trono d'Inghilterra, gran parte dei nobili francesi non erano convinti di riconoscerlo come loro signore, preferendo Arturo, che si dichiarava vassallo di Filippo II di Francia.&lt;br&gt;Filippo II riconobbe ad Arturo i diritti su Anjou e Maine, mentre, per il Poitou, la nonna di Arturo, Eleonora d'Aquitania, rese omaggio a Filippo II, ma poi consegn\u00f2 l'Aquitania a Giovanni.\nMa, col trattato di Le Goulet (maggio 1200) Filippo II riconobbe Giovanni come erede di suo fratello, il re Riccardo I d'Inghilterra, e abbandon\u00f2 ogni sostegno alla pretesa di Arturo sul trono inglese. Sentendosi offeso da Filippo II, Arturo si rifugi\u00f2 presso lo zio Giovanni dal quale venne trattato con gentilezza. Tuttavia, pi\u00f9 tardi Arturo divenne sospettoso nei confronti del re e fugg\u00ec di nuovo a Angers.\nNel 1202, Filippo II, promise ad Arturo il matrimonio con Maria di Francia, figlia sua e di Agnese di Andechs-Merania.&lt;br&gt;Filippo II aveva concesso ad Arturo la signoria sulla Bretagna, Aquitania, Turenna, Angi\u00f2 e Maine.\nIl 31 luglio 1202, Arturo venne sorpreso dalle forze di Giovanni mentre assediava Mirebeau, dove teneva in ostaggio Eleonora d'Aquitania, sua nonna e madre di Giovanni, come ci viene narrato dal \"Radulphi de Coggeshall Chronicon Anglicanum\", Arturo, assieme al signore di Lusignano e Conte de La Marche, Ugo IX avevano posto l'assedio al castello di Mirebeau, dove si era ritirata Eleonora, ed il 31 luglio 1202, Arturo venne sorpreso dalle forze di Giovanni e fu fatto prigioniero assieme a Ugo IX ed altri; e mentre Arturo fu relegato in diverse prigioni, Ugo IX ed altri furono liberati dietro giuramento che sarebbero rimasti fedeli a Giovanni.&lt;br&gt;Catturato da Giovanni ed i suoi baroni, Arturo fu imprigionato a Falaise in Normandia, sorvegliato da Hubert de Burgh. Nello stesso tempo la sorella Eleonora veniva catturata e imprigionata a Corfe Castle, nel Dorset. L'anno successivo Arturo fu trasferito a Rouen e poi scomparve nel mese di aprile 1203, e viene accreditato che fu ucciso il giorno prima del venerd\u00ec santo, il 3 aprile.\nLa scomparsa di Arturo ha dato luogo a varie storie. Gli \"Annali di Margam\" ci forniscono il seguente resoconto della morte di Arturo:\n&lt;br&gt;Gli \"Ex Chronico Britannico Altero\" narrano che Arturo, l'anno dopo essere stato catturato, fu assassinato ed il corpo sommerso nel mare.\nDopo la scomparsa di Arturo, le sorti di Guglielmo de Braose si sollevarono notevolmente, ricevendo nuove terre e titoli nelle Marche gallesi. Molti anni pi\u00f9 tardi, dopo un conflitto con il re Giovanni, la moglie di Guglielmo de Braose accus\u00f2 il re di aver ucciso personalmente e direttamente Arturo: questo provoc\u00f2 che la donna, suo figlio maggiore e Guglielmo furono imprigionati.nel Corfe Castle, nel Dorset. Guglielmo de Braose fugg\u00ec in Francia, dove avrebbe pubblicato una dichiarazione su quanto era accaduto ad Arturo, ma nessuna copia \u00e8 stata trovata, e avrebbe raccontato gli avvenimenti direttamente al re Filippo II; mentre la moglie ed il figlio furono rinchiusi nel castello di Windsor e lasciati morire di fame.\nFortuna del personaggio.\nNella letteratura.\nArturo I di Bretagna appare diverse opere, comprese:\nArturo anche venne accennato a nei romanzi \"La signora del Clan\" (\"Saving Grace\", 1993) di Julie Garwood e \"Prince of Darkness\" (2005) di Sharon Kay Penman e nella serie di romanzi e di racconti brevi di fantasy \"Lord Darcy\" de Randall Garrett, nella quale Riccardo Cuor di Leone sopravvive nel 1199, muore nel 1219 ed \u00e8 seguito al trono da Arturo.\nNella musica.\nAlla televisione.\nArturo appare nella serie \"Robin Hood\", interpretato da Peter Asher (tre puntate, prima e secunda stagioni), Richard O'Sullivan (una puntata, terza stagione) e Jonathan Bailey (una puntata, quarta stagione). Venne anche interpretato da Simon Gipps-Kent nella serie televisiva dramatica della BBC \"The Devil's Crown\" (1978)."}
{"id": "1515353", "revid": "85709", "url": "https://it.wikipedia.org/wiki?curid=1515353", "title": "Goffredo di Bretagna", "text": ""}
{"id": "1515354", "revid": "7", "url": "https://it.wikipedia.org/wiki?curid=1515354", "title": "Skiaffino", "text": ""}
{"id": "1515357", "revid": "1305772", "url": "https://it.wikipedia.org/wiki?curid=1515357", "title": "Pharaoh's Tomb", "text": "Pharaoh's Tomb \u00e8 un videogioco a piattaforme per sistema operativo MS-DOS, sviluppato e inizialmente pubblicato da Micro F/X; in seguito, quando la Micro F/X si fuse con Apogee, venne distribuito dalla casa di Scott Miller. Si impersona l'archeologo \"Nevada Smith\", in esplorazione di una piramide in Egitto. Sviluppato in modalit\u00e0 grafica CGA, \u00e8 privo di scrolling (i livelli sono grandi quanto una sola schermata).\n\u00c8 diviso in 4 episodi (comprendenti 20 livelli ciascuno):\n\"Raiders of the Lost Tomb\" \u00e8 distribuito come shareware, mentre gli altri non sono pi\u00f9 venduti da Apogee, che ha tolto il titolo dai cataloghi, e che lo ha reso freeware il 20 marzo 2009.\nEsiste un seguito, intitolato Arctic Adventure, con medesimo gameplay ma differente ambientazione."}
{"id": "1515358", "revid": "1812835", "url": "https://it.wikipedia.org/wiki?curid=1515358", "title": "Gianni Raimondi", "text": "Biografia.\nStudi\u00f2 canto a Mantova con Gennaro Barra-Caracciolo e a Bologna con Antonio Melandri, debuttando a Budrio il 10 settembre 1947 come Duca di Mantova in \"Rigoletto\". L'anno successivo interpret\u00f2 Ernesto in \"Don Pasquale\" al Teatro Comunale di Bologna.\nCant\u00f2 successivamente in molti teatri italiani e stranieri, tra cui il Covent Garden e l'Oper\u00e0 di Parigi e nel 1954 fu scelto per le prime mondiali di \"Il contrabbasso\" di Valentino Bucchi al Teatro della Pergola di Firenze e di \"Resurrezione e vita (Ego sum resurrectio et vita)\" di Virgilio Mortari al Teatro Verdi dell'Isola di San Giorgio Maggiore per il Teatro La Fenice di Venezia.\nLa prima grande affermazione coincise con il debutto alla Scala nel 1956, ne \"La traviata\" accanto a Maria Callas, nella storica edizione con la regia di Luchino Visconti. Sempre alla Scala, accanto alla \"Divina\", fu Edgardo in \"Lucia di Lammermoor\" e Percy nella celebre ripresa di \"Anna Bolena\" nel 1957. Seguirono, per quasi un ventennio, innumerevoli apparizioni nel teatro milanese, in particolare in diverse altre importanti riprese di opere desuete, come \"Mos\u00e8\", \"Semiramide\", \"Lucrezia Borgia\", \"I vespri siciliani\". Una citazione a parte merita il suo Rodolfo de \"La boh\u00e8me\", di cui rimane storica l'edizione del 1963 con la direzione di Herbert Von Karajan. Cant\u00f2 in 270 recite alla Scala fino al 1975.\nAltri debutti importanti furono negli Stati Uniti (San Francisco) e a Vienna nel 1957 (alla Staatsoper ritorner\u00e0 regolarmente fino al 77), a Buenos Aires nel 59 e al Metropolitan nel 65, accanto alla pure debuttante nel teatro newyorkese Mirella Freni.\nNon ebbe una grande fortuna discografica. La sua testimonianza pi\u00f9 nota \u00e8 probabilmente la versione filmata della gi\u00e0 citata \"Boh\u00e8me\" diretta da Karajan, con la regia di Franco Zeffirelli, rappresentata alla Scala e poi a Vienna.\nNel 1990 gli fu conferito il \"Premio Caruso\".\nNote vocali e artistiche.\nLa voce estesa, squillante e dal timbro gradevole, tipicamente di tenore lirico, ma al contempo robusta, ne fece uno dei pochi tenori della sua epoca a potersi cimentare anche con il repertorio lirico-ottocentesco pi\u00f9 impervio, e perci\u00f2 poco frequentato (tra le altre \"I puritani\", \"Guglielmo Tell\", \"La Favorita\"), anche se in virt\u00f9 pi\u00f9 delle doti vocali, soprattutto nel registro acuto, che di una piena aderenza stilistica. \u00c8 da sottolineare inoltre come le alte capacit\u00e0 tecniche, unite a un sapiente impiego del mezzo vocale nel tempo, gli garantirono una tenuta vocale straordinaria; ne dette prova in occasione dei festeggiamenti per il 100\u00ba Anniversario della fondazione del Teatro dell'Opera di Roma nel 1980, quando trionf\u00f2, stupefacendo letteralmente il pubblico romano.\nBibliografia.\nDaniele Rubboli \"Gianni Raimondi: Felicemente tenore\", Azzali (Parma) 1992"}
{"id": "1515359", "revid": "599013", "url": "https://it.wikipedia.org/wiki?curid=1515359", "title": "Georgi Slavkov", "text": "Nato a Musomishte, vicino a Gotse Delchev, ha segnato 61 gol in 112 partite nel Trakia Plovdiv tra il 1976 e il 1982. Nel 1981, con 31 reti all'attivo in campionato, ha vinto la Scarpa d'oro. Slavkov ha giocato nel CSKA Sofia tra il 1982 e il 1986, segnando 48 gol. Successivamente ha giocato nella squadra francese del Sain Etienne. Ha concluso la sua carriera professionistica in Portogallo nel 1992, e l'anno dopo, una breve apparizione al Botev Plovdiv (5 gare) si \u00e8 ritirato dall'attivit\u00e0 agonistica.\n\u00c8 scomparso improvvisamente nel 2014 all'et\u00e0 di 55 anni a seguito di un attacco cardiaco."}
{"id": "1515360", "revid": "1086846", "url": "https://it.wikipedia.org/wiki?curid=1515360", "title": "Associazione Calcio Brescia 1967-1968", "text": "Questa voce raccoglie i dati riguardanti l'Associazione Calcio Brescia nelle competizioni ufficiali della stagione 1967-1968.\nStagione.\nNella stagione 1967-1968 il Brescia ottiene il quindicesimo posto in classifica, appaiata alla , ma con una differenza reti peggiore: questo cost\u00f2 ai lombardi la retrocessione visto il regolamento campionati da poco approvato tendente all'eliminazione delle gare di spareggio.\nRenato Gei lascia il ruolo di allenatore delle rondinelle ad Azeglio Vicini, futuro commissario tecnico della nazionale italiana. \nIl campionato inizia con una vittoria sul Cagliari di Gigi Riva. Si deve attendere la settima giornata con la prima rete di Gaetano Troja che regala al Brescia la vittoria a Firenze. \nAd illudere i tifosi giunge la vittoria sull'Inter (2-0) e la vittoria di Bergamo nel derby con l'Atalanta (3-1).\nIl girone di andata si chiude mica male con 13 punti, ma nel disastroso girone di ritorno sono stati raccolti solo 9 punti, che condanneranno le rondinelle alla retrocessione.\nIn Coppa Italia il Brescia \u00e8 stato eliminato al primo turno avendo perso 2-4 contro l'.\nMaglie.\nNel corso dell'attuale stagione furono conservati sia il template con scaglione rovesciato sia i colori impiegati per tutti gli anni sessanta: blu Savoia con scaglione bianco per la prima divisa, e rosso con scaglione pure bianco per la seconda maglia.\nBibliografia.\n\"Rosa della squadra:\"\n\"Tabellini del campionato:\"\n\"Arbitri degli incontri:\"\n\"Statistiche dei giocatori:\""}
{"id": "1515370", "revid": "2099103", "url": "https://it.wikipedia.org/wiki?curid=1515370", "title": "Bor\u0219a (Maramure\u0219)", "text": "Bor\u0219a (in ungherese \"Borsa\", in tedesco \"Borscha\") \u00e8 una citt\u00e0 della Romania di abitanti, ubicata nel distretto di Maramure\u0219, nella regione storica della Transilvania. Dal 2012 il sindaco della citt\u00e0 \u00e8 Ion-Sorin Timi\u0219.\nIl censimento del 2011 ha rilevato una popolazione a maggioranza rumena con minoranze ungheresi. La religione maggioritaria \u00e8 la fede cristiana ortodossa con minoranze cattoliche.\nGeografia.\nBor\u0219a ha una superficie di 424,1 km\u00b2 e l'altitudine massima si registra a Mun\u021bii Rodnei con 2.303m\nIl territorio montuoso \u00e8 attraversato da tre diverse catene: i monti di Rodna, i monti del Maramure\u0219 e i monti \u021aib\u0103u. Il pi\u00f9 alto dei monti del Maramure\u0219 \u00e8 il Pietrosu ( ).\nL'area amministrativa include la localit\u00e0 di B\u0103ile Bor\u0219a.\nEtimologia.\nIl nome deriva dal cognome Bor\u0219a, a sua volta dalla forma slava Bor\u0161a ovvero da Bor\u0219 con l'aggiunta del suffisso -a.\nMonumenti e luoghi di interesse.\nAree naturali.\nBor\u0219a \u00e8 una frequentata localit\u00e0 montana, che funge da base per escursioni in particolare nelle varie riserve naturali che ospita e di cui fa parte.\nTra queste si trovano riserve della biosfera e parchi nazionali, oltre ad aree protette per la biodiversit\u00e0 e le risorse naturali (foreste, acque minerali, risorse balneoclimatiche, agroalimentari e minerali).\nParco nazionale dei monti di Rodna.\nIl Parcul Na\u021bional Mun\u021bii Rodnei \u00e8 nelle vicinanze."}
{"id": "1515372", "revid": "466539", "url": "https://it.wikipedia.org/wiki?curid=1515372", "title": "La famiglia Barrett", "text": "La famiglia Barrett (\"The Barretts of Wimpole Street\") \u00e8 un film in costume del 1934, diretto da Sidney Franklin.\nTratto dalla commedia di grande successo di Rudolf Besier, \u00e8 la biografia romanzata di Elizabeth Barrett Browning e Robert Browning.\nNel 1957, il regista Sidney Franklyn ne fece un remake che in Italia fu distribuito con il titolo \"Il grande amore di Elisabetta Barrett\". Il film, che aveva in originale lo stesso titolo inglese del film del 1934, \"The Barretts of Wimpole Street\", era interpretato da Jennifer Jones.\nProduzione.\nIl film fu prodotto da Irving Thalberg - il cui nome, come in quasi tutti i film da lui prodotti, non appare nei credit - per la Metro-Goldwyn-Mayer.\nDistribuzione.\nDistribuito dalla Metro-Goldwyn-Mayer, il film usc\u00ec in prima il 21 settembre 1934 a Pittsburgh, in Pennsylvania e, in contemporanea, nelle sale cinematografiche USA con il titolo originale \"The Barretts of Wimpole Street\"."}
{"id": "1515374", "revid": "149726", "url": "https://it.wikipedia.org/wiki?curid=1515374", "title": "Angilberto II Pusterla", "text": ""}
{"id": "1515377", "revid": "121675095", "url": "https://it.wikipedia.org/wiki?curid=1515377", "title": "Ugo X di Lusignano", "text": "Biografia.\nInfanzia.\nSecondo il documento n\u00b0 X del \"Cartulaire de l'abbaye royale de Notre-Dame des Ch\u00e2telliers\", Ugo era figlio del signore di Lusignano, Conte de La Marche e Conte d'Angoul\u00eame, Ugo IX di Lusignano e della sua prima moglie, che, secondo le \"Europ\u00e4ische Stammtafeln\", vol III cap. 4 (non consultate), era Agata di Preully, che secondo il \"Recueil des chartes de l'abbaye de Saint-Beno\u00eet-sur-Loire (Paris), Vol. II\" (non consultato), era figlia di Pietro II Montrabel de Preuilly-Vend\u00f4me.Secondo la \"Chronica Albrici Monachi Trium Fontium\", Ugo IX di Lusignano era il figlio primogenito del reggente della signoria di Lusignano, Ugo il Bruno e, secondo un documento del \"Recueil des documents de l\u2019abbaye de Fontaine-le-Comte\" (non consultato), della moglie, Orengarda, di cui non si conoscono gli ascendenti.\nScontri per la contea di La Marche.\nNel 1199, la casata dei Lusignano si scontr\u00f2 con Ademaro III, conte d'Angouleme, per il possesso della contea de La Marche, che fu assegnata a suo padre, Ugo IX di Lusignano; secondo la \"Chronica Albrici Monachi Trium Fontium\", Ugo IX, alla morte del re d'Inghilterra e Conte de La Marche, Riccardo Cuor di Leone, attir\u00f2 la regina madre, Eleonora d'Aquitania, contessa di Poitiers, da cui dipendeva il feudo de La Marche, e la costrinse ad assegnarlo a lui (Ugo), anzich\u00e9 al legittimo successore di Riccardo, Giovanni Senza Terra; anche il cronista, momaco e Bibliotecario de l'Abbazia di San Marziale di Limoges, Bernard Itier, conferma l'avvenimento.\nPrimo fidanzamento con Isabella d'Angoul\u00eame.\nLa vertenza fu appianata con la mediazione del re d'Inghilterra, Giovanni Senza Terra e col fidanzamento, nel 1200, di Ugo, figlio di Ugo IX con Isabella, figlia di Ademaro III. Ma Giovanni, da poco, divorziato da Isabella di Gloucester, ed in trattativa col re del Portogallo, Sancho I, per sposarne una figlia, si invagh\u00ec di Isabella (secondo alcuni storici, non fu solo la bellezza di Isabella, ma il timore della futura potenza dei Lusignano) e col permesso di Ademaro III la sottrasse a Ugo e in quello stesso anno, il 30 agosto la spos\u00f2 a Chinon e l'8 ottobre, in Inghilterra, la fece incoronare regina; il monaco benedettino inglese, cronista della storia inglese, Matteo di Parigi, riporta sia il matrimonio, che l'incoronazione. La casata dei Lusignano non perdon\u00f2 lo sgarbo subito da Giovanni e nella guerra che lo oppose al re di Francia, Filippo Augusto, i Lusignano si schierarono con quest'ultimo. Anche il \"Radulphi de Coggeshall Chronicon Anglicanum\" fa riferimento a questa vicenda quando ricorda che Ugo IX di Lusignano, che nel 1200, aveva giurato fedelt\u00e0 a Giovanni Senza Terra, nel 1202, assieme al fratello, Rodolfo, che era conte di Eu, si ribell\u00f2 a Giovanni Senza Terra, schierandosi col re di Francia, Filippo II Augusto.\nPrimo viaggio di Ugo IX a Gerusalemme.\nIn quel periodo, suo padre, Ugo IX, fece anche un viaggio a Gerusalemme; infatti, secondo il documento n\u00b0 X del \"Cartulaire de l'abbaye royale de Notre-Dame des Ch\u00e2telliers\", datato circa 1200, Ugo IX, in partenza per Gerusalemme si raccomanda al fratello, Rodolfo, conte di Eu, ed a Ugo di proteggere l'abbazia stessa.\nGiuramento al Re d'Inghilterra.\nNel 1214, Giovanni Senza Terra in un incontro a Parthenay, ottenne un giuramento di fedelt\u00e0 dalla casata dei Lusignano e promise in sposa a Ugo, figlio del conte Ugo IX, Giovanna, figlia sua e di Isabella, come conferma il \"Rotuli chartarum in Turri Londinensi asservati\", sua vecchia fidanzata; ed assieme allo zio, Goffredo, che era stato Conte di Giaffa e Ascalona, Ugo IX ed il fratello, Rinaldo, prestarono giuramento di fedelt\u00e0 a Giovanni.\nFaide per la contea d'Angoul\u00eame.\nAlla morte di Giovanni, nel 1216, Isabella, la vecchia fidanzata di Ugo era rientrata nella contea d'Angoul\u00eame, che di diritto le doveva essere restituita, ma per non contrariare i Lusignano, non le veniva restituita, dai governanti inglesi, e di fatto era governata da Ugo IX di Lusignano, che aveva sposato la cugina di Isabella, Matilde d'Angoul\u00eame, che reclamava la contea, in quanto era stata spodestata dagli zii, Guglielmo e Ademaro, come ci viene confermato dal \"Ex Chronico Gaufredi Vosiensis\".\nSecondo viaggio di Ugo IX a Gerusalemme.\nNel 1218, suo padre, Ugo IX, part\u00ec per Gerusalemme, come ci viene confermato dal documento n\u00b0 XX del \"Cartulaire de l'abbaye royale de Notre-Dame des Ch\u00e2telliers\", datato 1218, in cui confermate ai monaci dell'abbazia le concessioni, che gi\u00e0 avevano ricevuto da un suo avo nel 1171, e si un\u00ec alla V crociata.\nMorte di Ugo IX.\nSuo padre, Ugo IX mor\u00ec il giorno della conquista di Damietta, da parte dei Crociati, il 5 novembre 1219, come ci viene confermato dalla \"Histoire de Vierzon et de l\u2019abbaye de Saint-Pierre (Paris)\" (non consultato).Ugo succedette al padre, in tutti i suoi titoli, come Ugo X.\nMatrimonio.\nIsabella, nel sostenere le sue tesi, dapprima litig\u00f2 con Ugo, poi si riavvicin\u00f2 a lui, tanto che nel 1220 i due si sposarono ed insieme fecero pressione sul giovane re inglese, Enrico III, affinch\u00e9 restituisse alla madre l'Angoul\u00eame, di modo che l'unione dei feudi de La Marche ed Angoul\u00eame, facesse della coppia, i feudatari pi\u00f9 potenti d'Aquitania. Finalmente il governo inglese cedette anche per paura di un possibile accordo tra i Lusignano ed il nuovo re di Francia, Luigi VIII.\nCampagne militari.\nNonostante la restituzione della dote di Isabella, nel 1224, alla scadenza della tregua quadriennale anglo-francese, Ugo si alle\u00f2 col re di Francia, Luigi VIII, ed in pochi mesi, dopo aver radunato l'esercito a Tours, nel giugno dello stesso anno, occuparono tutto il Poitou e parte della Guascogna, attorno a Bordeaux.\nNel 1226, alla morte di Luigi VIII, gli succedette il giovane figlio, Luigi IX, sotto la tutela di Bianca di Castiglia che i nobili del Poitou, tra cui Ugo X, non gradirono, in quanto donna e per di pi\u00f9 straniera e negli anni successivi, con l'appoggio del conte di Champagne e futuro re di Navarra, Tebaldo e del conte di Tolosa, Raimondo VII, fecero opposizione a Bianca, una fronda con cospirazioni, che non si realizzavano e pronti a cedere alle manifestazioni di forza avversaria.Nel 1229, per\u00f2, contro il re di Francia e la reggente Bianca, fu organizzata una coalizione guidata dal duca di Bretagna, Pietro Mauclerc, supportato dai nobili di Bretagna, Normandia e Poitou (Ugo X non ader\u00ec, prefer\u00ec attendere gli eventi) che riusc\u00ec a coinvolgere il re d'Inghilterra, Enrico III, che sbarc\u00f2 in Bretagna e nel maggio del 1230 si mosse ma fu subito bloccato, prima di entrare nel Poitou (Ugo X evit\u00f2 di intervenire), dalle truppe francesi, a cui Bianca in giugno invi\u00f2 dei rinforzi, Enrico III avanz\u00f2 sino a Bordeaux e poi torn\u00f2 in Inghilterra.\nNel 1241, il fratello del re, Alfonso era entrato in possesso della contea di Poitiers, costituita dai territori del Poitou, del Saintonge e dell'Alvernia; il conte di La Marche, Ugo X, avrebbe dovuto rendergli omaggio, come suo feudatario, ma la moglie, la contessa d'Angoul\u00eame, Isabella, non tollerava l'idea che suo marito fosse vassallo di Alfonso e visto che Ugo X avrebbe preferito essere conciliante, Isabella d'Angoul\u00eame lo minacci\u00f2 che se si fosse umiliato non avrebbe pi\u00f9 diviso il letto con lui; Ugo X fu spinto alla ribellione dalla moglie, Isabella, che chiese il sostegno del figlio di primo letto, il re Enrico III d'Inghilterra. Ugo X si ribell\u00f2 e col sostegno di Raimondo VII di Tolosa, suocero di Alfonso, rifiut\u00f2 l'obbedienza al suo signore, Alfonso conte di Poitiers, che, con l'aiuto del fratello, Luigi IX il Santo, mise insieme un esercito che, nella primavera del 1242, occup\u00f2 rapidamente alcune roccaforti del Poitou. Enrico III d'Inghilterra sbarcato a Royan, il 12 maggio 1242, con sette conti e trecento cavalieri, era stato ricevuto dalla madre, Isabella, con entusiasmo, ma dopo aver messo insieme un esercito, composto dai ribelli del Poitou dai nobili guasconi e dai suoi trecento cavalieri, il 21 luglio 1242 al ponte di Taillebourg di fronte all'armata avversaria, si ritirarono, senza combattere, entro le mura di Saintes. Il giorno dopo gli inglesi ed i guasconi tentarono una sortita, ma si ritirarono subito dopo, per cui i ribelli del Poitou si rassegnarono a sottomettersi ad Alfonso; anche Matteo di Parigi conferma la spedizione francese di Enrico III.Ugo X di Lusignano e Isabella d'Angoul\u00eame, assieme ai loro figli, dovettero inginocchiarsi al cospetto di Luigi IX e chiedere misericordia (il documento n\u00b0 2980 delle \"Layettes du tr\u00e9sor des chartes : de l'ann\u00e9e 1224 \u00e0 l'ann\u00e9e 1246\" conferma la sottomissione di Ugo, Isabella ed i figli), mentre a settembre Enrico III fece ritorno in Inghilterra.Isabella si ritir\u00f2 in convento, a Fontevrault, dove, nel 1246, mor\u00ec.\nUgo X compare in due documenti del 1248 del \"Cartulaire de l'abbaye royale de Notre-Dame des Ch\u00e2telliers\":\nCrociate.\nUgo X, in seguito divenne crociato e fece anche parte del comitato direttivo, composto da quattro feudatari, della Lega, che, aveva l'approvazione del re di Francia, Luigi IX (\"Saint Louis\") e che si opponeva alle rivendicazioni temporali e all'eccessivo arricchimento del clero e del papa.\nMorte.\nUgo X mor\u00ec, nel 1249, a Damietta, come viene descritto da Matteo di Parigi. Gli succedette nei titoli di Lusignano, La Marche e Angoul\u00eame, il figlio, Ugo.\nDiscendenza.\nUgo da Isabella d'Angoul\u00eame ebbe nove figli:"}
{"id": "1515378", "revid": "253269", "url": "https://it.wikipedia.org/wiki?curid=1515378", "title": "Kenneth Mars", "text": "Biografia.\n\u00c8 noto per aver dato vita a personaggi con esagerati accenti, come il folle nazista Franz Liebkind in \"Per favore, non toccate le vecchiette\" (1968), e l'inarrestabile poliziotto Hans Wilhelm Fredrich Kemp in \"Frankenstein Junior\" (1974), entrambi diretti da Mel Brooks. Interpret\u00f2 anche il croato Hugh Simon in \"Ma pap\u00e0 ti manda sola?\" (1972) di Peter Bogdanovich e il rabbino Baumel in \"Radio Days\" (1987) di Woody Allen. \u00c8 noto inoltre al pubblico statunitense per aver prestato la voce a Re Tritone, padre di Ariel, ne \"La sirenetta\" (1989) della Disney e a nonno Collolungo nella serie cinematografica \"Alla ricerca della Valle Incantata\". \nLavor\u00f2 per la televisione americana sia come attore sia come doppiatore. Da ricordare la sua partecipazione alla serie cult di fantascienza \"\", nell'episodio \"Shadowplay\", e alla serie \"Malcolm\" (2002-2004), in cui interpret\u00f2 il ruolo dell'eccentrico Otto Mannkusser.\nMor\u00ec nel 2011 all'et\u00e0 di 75 anni, a seguito di un tumore al pancreas."}
{"id": "1515379", "revid": "13135891", "url": "https://it.wikipedia.org/wiki?curid=1515379", "title": "Sovrasaturazione", "text": ""}
{"id": "1515380", "revid": "767487", "url": "https://it.wikipedia.org/wiki?curid=1515380", "title": "What It Takes", "text": "What it Takes \u00e8 un singolo del gruppo musicale statunitense Aerosmith, il terzo estratto nel 1990 dall'album di successo critico e commerciale \"Pump\". Il brano \u00e8 stato scritto da Steven Tyler, Joe Perry, e Desmond Child. Nel video-documentario \"The Making of Pump\", viene definita come un \"capolavoro\".\nHa raggiunto la posizione numero 1 della Mainstream Rock Songs e la numero 9 della Billboard Hot 100 negli Stati Uniti.\nStoria.\n\"What It Takes\" contiene numerosi riferimenti ad altre canzoni degli Aerosmith nei suoi testi. Tyler pronuncia \"F.I.N.E.\" nella seconda strofa e canta \"heart's been doing time\" (\"Il cuore si forma con il tempo\"), in riferimento a \"Heart's Done Time\" di \"Permanent Vacation\". Un'altra lirica, \"Leave your life to the toss of the dice\" (\"Lascia la tua vita per il lancio dei dadi\"), si riferisce a una di \"Love in an Elevator\", \"Betting on the dice I'm tossing\" (\"Scommettendo sul dado che sto lanciando\"). La canzone contiene altri riferimenti pi\u00f9 piccoli. Non \u00e8 raro per gli Aerosmith auto-citarsi all'interno dei loro brani (ad esempio, \"Eat the Rich\" e \"Just Push Play\" contengono entrambi riferimenti a \"Walk This Way\").\nNella versione della canzone contenuta in \"Pump\", \u00e8 presente alla fine, dopo alcuni secondi di silenzio, una breve ghost track strumentale di genere Country.\nVideo musicale.\nEsistono due videoclip di \"What it Takes\". Uno \u00e8 ambientato in un saloon in stile western, dove la band suona mentre tra gli spettatori si scatena una rissa. L'altro \u00e8 l'insieme di alcune scene di \"The Making of Pump\", e viene mostrata la band in studio di registrazione. Quest'ultimo \u00e8, tra i due, il video pi\u00f9 famoso e pi\u00f9 trasmesso, ed \u00e8 anche quello che la band ha scelto poi di includere nella video-raccolta \"Big Ones You Can Look At\".\nIn concerto.\nNei concerti, Steven Tyler canta i primi versi della canzone a cappella, finch\u00e9 la band non comincia a suonare al momento del ritornello."}
{"id": "1515384", "revid": "1086846", "url": "https://it.wikipedia.org/wiki?curid=1515384", "title": "Associazione Calcio Brescia 1966-1967", "text": "Questa voce raccoglie le informazioni riguardanti l'Associazione Calcio Brescia nelle competizioni ufficiali della stagione 1966-1967.\nStagione.\nAll'inizio della stagione 1966-1967 il Brescia ha rinunciato al suo miglior giocatore: Gigi De Paoli, ceduto alla . \nAnche Ottavio Bianchi lascia Brescia per accasarsi al . A sostituire De Paoli arriva dal Gaetano Troja. Dalla arriva il nuovo portiere Fabio Cudicini e dalla Juventus arriva l'interno Bruno Mazzia. \nNell'ultima giornata del torneo, fondamentale per i ragazzi di Renato Gei per ottenere la salvezza, fu la sconfitta della per 2-1 nella partita contro la Juventus, che rese nulla la sconfitta bresciana contro il in casa (1-2 il risultato finale). \nIn questa stagione le rondinelle hanno subito una delle pi\u00f9 pesanti sconfitte: ha perso infatti per 7-1 contro la al Comunale di Firenze. \nInoltre ci sono volute ben dieci giornate per ottenere la prima vittoria in campionato: 3-2 al . \nIn Coppa Italia, il Brescia venne eliminato al primo turno ad opera del . A giugno, appena terminato il campionato, vinse la Coppa dell'Amicizia italo-svizzera.\nMaglie.\nLe maglie utilizzate nella stagione furono quelle con disegno \"classico\", con la scelta di utilizzare il rosso per seconda e terza maglia (caratteristica delle maglie bresciane negli anni sessanta: la prima fu quella blu Savoia con V bianca, la seconda bianca con V rossa e la terza con colori invertiti rispetto a quest'ultima.\nBibliografia.\n\"Rosa della squadra:\"\n\"Tabellini del campionato:\"\n\"Tabellini della Coppa dell'Amicizia:\"\n\"Arbitri degli incontri:\"\n\"Statistiche dei giocatori:\""}
{"id": "1515392", "revid": "123789287", "url": "https://it.wikipedia.org/wiki?curid=1515392", "title": "Alessandro Galante Garrone", "text": "\u00c8 considerato uno dei padri fondatori della Repubblica Italiana.\nBiografia.\nIl padre, il latinista Luigi Galante, era professore di liceo e nel 1906 aveva vinto il Certamen poeticum Hoeufftianum di Amsterdam con il carme \"Licinus Tonsor\", superando anche Giovanni Pascoli, la madre Margherita Garrone era sorella di Eugenio e Giuseppe Garrone, medaglie d'oro al valor militare nella prima guerra mondiale.\nDurante gli studi di giurisprudenza a Torino partecip\u00f2 (1928) alle manifestazioni degli universitari torinesi contro i persecutori fascisti del professor Francesco Ruffini. Pi\u00f9 avanti, entrato in magistratura, ader\u00ec al movimento di \"Giustizia e Libert\u00e0\" e nel 1942 fu tra i fondatori del Partito d'Azione a Torino.\nDopo l'8 settembre 1943, sfollato con la famiglia a Coassolo Torinese, strinse contatti con le prime formazioni partigiane delle Valli di Lanzo. Nel dicembre dello stesso anno divenne ispettore delle formazioni Giustizia e Libert\u00e0 in Piemonte e in particolare si occup\u00f2 della divisione del Cuneese.\nMembro del CLN piemontese nella primavera del 1945, dopo la liberazione alleata della citt\u00e0 di Torino entr\u00f2 a far parte della Giunta regionale di governo e della Giunta consultiva.\nFin dal tempo di guerra, Galante Garrone era rimasto fedele alla corrente della democrazia radicale, un concetto da lui sempre sostenuta con l'intensa attivit\u00e0 pubblicistica su diversi quotidiani e riviste (\"La Stampa\", \"Il Ponte\", \"L'Astrolabio\", \"L'Espresso\"), e con lavori pi\u00f9 ponderosi: si segnalano i suoi studi sui radicali italiani dal 1849 al 1925 e sulla figura di Felice Cavallotti.\nIl pensiero.\nAlessandro Galante Garrone fu una figura di spicco della Resistenza e, soprattutto nei suoi anni tardi, un nume tutelare delle battaglie ideali dell'antifascismo. Per se stesso aveva coniato la definizione di \"mite giacobino\", come recita peraltro il titolo della sua autobiografia scritta in collaborazione con il giurista Paolo Borgna e pubblicata nel 1994.\nGalante Garrone, parallelamente alla sua attivit\u00e0 forense, aveva condotto da sempre studi storici: questi ultimi finirono per assumere la preminenza fra le sue attivit\u00e0 e lo indussero a chiedere nel 1963 il pensionamento dalla magistratura - era consigliere di Corte d'appello a Torino - per potersi dedicare \"in toto\" all'insegnamento - gi\u00e0 da tempo prestava servizio come libero docente di Storia moderna all'Universit\u00e0 di Torino. Garrone ha insegnato storia moderna, storia contemporanea e storia del Risorgimento italiano negli atenei di Torino e Cagliari ed ha pubblicato importanti studi sulla Rivoluzione francese, sulla storiografia rivoluzionaria e sul Risorgimento italiano.\nNel 1984 aveva pubblicato \"I miei maggiori\", un omaggio ai maestri di libert\u00e0 della sua generazione, da Omodeo a Calamandrei, da Einaudi a Salvemini, da ciascuno Galante Garrone aveva tratto spunti di vita e di pensiero, o come lui stesso diceva: \nNel dicembre 1993 Galante Garrone era stato tra i fondatori, insieme ad Aldo Garosci, Franco Venturi, Arialdo Banfi, Giorgio Parri e Aldo Visalberghi, dell'associazione \"Movimento d'Azione giustizia e libert\u00e0\". Una denominazione esplicita visto che i promotori del movimento erano partigiani della formazione \"Giustizia e libert\u00e0\" e militanti del \"Partito d'Azione\": proprio a quelle posizioni politico-culturali questa associazione, come lo stesso Alessandro Galante Garrone, intendeva richiamarsi per sottrarle all'emarginazione voluta dal regime dei partiti e per rievocare la tradizione di pensiero di Gaetano Salvemini, la critica liberale di Piero Gobetti e il socialismo liberale di Carlo Rosselli."}
{"id": "1515394", "revid": "1714743", "url": "https://it.wikipedia.org/wiki?curid=1515394", "title": "Filippo I di Namur", "text": "Origine.\nFilippo, sia secondo la \"Flandria Generosa (Continuatio Bruxellensis)\", che secondo la \"Chronica Albrici Monachi Trium Fontium\", era il figlio maschio secondogenito del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia.Baldovino V di Hainaut, secondo il \"Gisleberti Chronicon Hanoniense\", era il figlio del Conte di Hainaut, Baldovino IV e della moglie, Alice di Namur, che era figlia del conte di Namur, Goffredo I e della sua seconda moglie, l'erede della contea del Lussemburgo, Ermessinda di Lussemburgo, sia secondo la \"Genealogica comitum Buloniensium\", che secondo la \"Chronica Albrici Monachi Trium Fontium\" e che, secondo il \"Herimanni, Liber de Restauratione Sancti Martini Tornacensis\", era la sorella del conte di Lussemburgo e di Namur, Enrico IV.Margherita d'Alsazia, secondo la \"Flandria Generosa (Continuatio Claromariscensis)\" era la figlia femmina secondogenita del conte delle Fiandre, Teodorico di Alsazia (1099 circa \u2013 4 gennaio 1168) e di Sibilla d'Angi\u00f2 (1112 circa \u2013 1165), che, anche se l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce la presenta come figlia femmina primogenita era la figlia femmina secondogenita del conte d'Angi\u00f2 e conte di Tours, conte consorte e poi conte del Maine ed infine reggente del Principato di Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.\nBiografia.\nQuando, nel 1193, sua sorella, Iolanda, il 1\u00ba luglio, a Soissons, contrasse matrimonio con il signore di Courtenay, conte di Nevers, d'Auxerre e di Tonnerre, Pietro II, come ci viene confermato anche dalla \"Chronica Albrici Monachi Trium Fontium a monacho novi monasterii hoiensis interpolata\", precisando che era sorella di Filippo, futuro marchese di Namur e di due futuri imperatori di Costantinopoli: Baldovino I ed Enrico, ed era zia materna del futuro re di Francia, Luigi VIII, Filippo si fidanz\u00f2 con Matilde, la figlia che Pietro II aveva avuto dalla prima moglie, che secondo la \"Ex Historia Episcoporum Autissiodorensium\" era Agnese I contessa di Nevers, d'Auxerre e di Tonnerre.\nQuando, nel 1194, mor\u00ec sua madre, Margherita, come ci confermano gli \"Annales Blandinienses\", suo fratello, Baldovino, il figlio maschio primogenito, secondo il \"Gisleberti Chronicon Hanoniense\", divenne cos\u00ec Baldovino IX, conte delle Fiandre.\nSuo padre, Baldovino V, conte di Hainaut e conte di Namur, ancora secondo il \"Gisleberti Chronicon Hanoniense\", dopo lunga malattia mor\u00ec a Mons il 17 dicembre 1195 (\"1195, mense Decembri, 12 kal. ianuarii\"); gli succedette, nella contea di Hainaut, ancora il figlio maschio primogenito, Baldovino, come Baldovino VI, mentre nella contea di Namur gli succedette Filippo, figlio maschio secondogenito.Nel 1196, l'imperatore, Enrico VI di Svevia, conferm\u00f2 la contea di Namur in marchesato, onore gi\u00e0 ricevuto da suo padre, Baldovino V dall'imperatore Federico Barbarossa.&lt;br&gt;Allora, secondo la \"Histoire g\u00e9n\u00e9alogique de la maison royale de Dreux (Paris), Luxembourg\",la discendente dei conti di Namur, Ermesinda, col marito, il conte di Bar Tebaldo I, cercando di recuperare la contea di Namur, con grande esercito, posero l'assedio a Namur e la guerra contro Filippo I e suo fratello, Baldovino, si conclude con la pace di Dinant, del 1199, con la quale, Filippo I restitu\u00ec alla contessa d\u00ed Lussemburgo, la cugina Ermesinda di Lussemburgo, Durbuy e La Roche e, in pi\u00f9, cedette la parte della regione di Namur situata sul lato destro della Mosa, per i figli di Ermesinda e Tebaldo.\nNel corso del 1199, Filippo fu fatto prigioniero dalle truppe del re di Francia, Filippo II Augusto, e suo fratello Baldovino, conte di Fiandra e di Hainaut, per liberarlo dovette aderire al trattato di Peronne (secondo trattato di Peronne).\nDopo che suo fratello, Baldovino, nel 1202, era partito per la crociata, Filippo aveva fatto parte del consiglio di reggenza sia durante l'assenza del fratello che, dopo la morte di quest'ultimo, per conto della nipote, Giovanna, ancora minorenne, sino al gennaio 1212; dopo la morte di Baldovino, Filippo mantenne la carica di reggente accordandosi col re di Francia, Filippo II Augusto ed entrambe le figlie di Baldovino, Giovanna e Margherita, furono condotte a Parigi per essere educate.&lt;br&gt;Nell'agosto del 1206, dopo aver giurato fedelt\u00e0 al re di Francia, Filippo II Augusto, Filippo ottenne l'impegno di Filippo II Augusto di ottenere la mano della figlia, Maria di Francia (1198-1224), che, secondo la \"Chronica Albrici Monachi Trium Fontium\", era figlia del re Filippo II Augusto e della sua terza moglie, Agnese di Merania; il matrimonio fu celebrato nel gennaio del 1211 e viene confermato dalla \"Chronique de Guillaume de Nangis\".\nNel 1209, Filippo rese omaggio al Duca della Bassa Lorena, Enrico I di Brabante.\nLa morte di Filippo I, Marchese di Namur ci viene confermato dalla \"Historia Walciodorensis Monasterii Continuata\", quando ricorda la morte del marchese Filippo, che a margine precisa la data: 15 ottobre 1212.Dopo la sua morte, nel marchesato di Namur, dato che non aveva discendenza, gli succedette la sorella, Iolanda, come ci viene confermato dalla \"Chronica Albrici Monachi Trium Fontium a monacho novi monasterii hoiensis interpolata\" quando afferma che Pietro II di Courtenay, divenne marchese di Namur, per diritto matrimoniale.\nDopo la morte di Filippo, la moglie, Maria di Francia, si spos\u00f2, in seconde nozze, con Enrico, duca della Bassa Lorena, conte di Lovanio e duca di Brabante, il 22 aprile 1213, a Soissons; mentre secondo gli \"Annales Parchenses\", il matrimonio fu celebrato nel 1214.\nDiscendenza.\nFilippo da Maria non ebbe alcun figlio e non si conoscono eventuali figli illegittimi."}
{"id": "1515398", "revid": "536103", "url": "https://it.wikipedia.org/wiki?curid=1515398", "title": "Wim Kieft", "text": "Ha giocato nell'Ajax, nel PSV, nel Pisa, nel Torino e nel Bordeaux. Ha fatto parte della nazionale olandese dal 1981 al 1993, collezionando 43 presenze e segnando 11 gol.\nCarriera.\nClub.\nProveniente dalla \"scuola calcio\" dell'Ajax, suoi contemporanei furono Frank Rijkaard, John van't Schip, Marco van Basten e Gerald Vanenburg, giovani che nella decade degli ottanta contribuirono ai successi continentali degli \"Oranje\", dei \"Lancieri\" e del PSV. In questo primo scorcio di carriera, si aggiudic\u00f2 la Scarpa d'oro segnando 32 gol con l'Ajax nella stagione 1981-1982.\nGiunse in Italia nel 1983, chiamato dal Pisa. Le grandi aspettative su di lui furono inizialmente deluse, con la retrocessione della squadra toscana in Serie B. Negli anni successivi seppe tuttavia riscattarsi, riportando i nerazzurri nella massima serie e terminando poi l'esperienza italiana con una stagione nelle file del Torino; con la maglia granata Kieft ebbe un inizio molto promettente, per alcune domeniche fu anche in testa alla classifica dei capocannonieri, fino a quando un infortunio non ne compromise di fatto il prosieguo dell'annata.\nTornato in patria, nel 1987 si accas\u00f2 al PSV con cui al primo anno sollev\u00f2 subito la Coppa dei Campioni, vinta in finale dai biancorossi contro i lusitani del Benfica. Rimase col club di Eindhoven sino al 1994, anno in cui pose termine all'attivit\u00e0 agonistica, eccetto per la stagione 1990-1991 trascorsa in Francia con la casacca del Bordeaux.\nNazionale.\nCon la divisa della nazionale olandese vinse il in Germania Ovest, segnando un gol nella partita contro l'Irlanda a 8' dalla fine, rete che permise agli arancioni di vincere la sfida e qualificarsi alla semifinale. Nonostante il gol decisivo, perse poi il posto da titolare nelle sfide successive in favore di Marco van Basten.\nDopo il ritiro.\n\u00c8 commentatore calcistico per i canali televisivi Sport1 e RTL. Suo figlio, Robbin, milita nel Groningen. Ha scritto un'autobiografia dove ammette di aver avuto problemi di alcolismo e tossicodipendenza per 18 anni, riuscendo a disintossicarsi dall'uso di cocaina grazie all'aiuto del tecnico Fred Rutten.\nStatistiche.\nPresenze e reti con i club.\n\"Statistiche aggiornate al termine della carriera da calciatore.\""}
{"id": "1515399", "revid": "729019", "url": "https://it.wikipedia.org/wiki?curid=1515399", "title": "IMI Uzi", "text": "Gli Uzi (in ebraico: \u05e2\u05d5\u05d6\u05d9) compongono una famiglia di armi da fuoco appartenenti alla cosiddetta seconda generazione delle pistole mitragliatrici, progettate e costruite nella seconda met\u00e0 del XX secolo.\nStoria.\nLa prima Uzi fu progettata nella seconda met\u00e0 degli anni quaranta da Uziel Gal, capitano dell'esercito israeliano, per partecipare a un concorso interno per la produzione di una nuova mitraglietta. Le prime unit\u00e0 furono prodotte nel 1950 dalla Israel Military Industries (IMI), e, a partire dal 1960, dalla belga Fabrique Nationale de Herstal.\nUna modifica sostanziale al design di base fu apportata nel 1956, poco prima della crisi di Suez, primo banco di prova vero e proprio per la Uzi. Dopo il conflitto, l'arma fu notata da molti eserciti per le prestazioni mostrate in battaglia. Negli anni sessanta fu introdotto un nuovo calcio pieghevole in metallo per sostituire il precedente in legno.\nNel corso degli anni ne sono state introdotte nuove versioni pi\u00f9 piccole, denominate Mini-Uzi e Micro-Uzi. Della Micro-Uzi, che aveva le dimensioni di una pistola di grosso calibro, fu introdotto anche un modello semiautomatico. La produzione \u00e8 stata affidata alla Israel Weapon Industries.\nCaratteristiche.\nL'innovazione principale introdotta da Gal risiede nella conformazione della massa battente (otturatore), che non \u00e8 posizionata dietro la canna, ma la \"avvolge\" parzialmente, riducendo al tempo stesso la lunghezza dell'arma e, spostandone in avanti il baricentro, il rinculo dovuto allo sparo, cosa particolarmente apprezzabile nel tiro \"a raffica\". Altra innovazione di Gal \u00e8 stata quella di inserire il caricatore all'interno dell'impugnatura, rendendone pi\u00f9 semplice, per i soldati, la sostituzione anche al buio (una mano trova sempre l'altra); si presta inoltre ad un uso maneggevole grazie alle sue dimensioni e al peso, ma il brandeggio \u00e8 comunque (relativamente) impegnativo. Infatti, come tutte le armi automatiche a riarmo a massa battente, tende a impennarsi (ma molto meno rispetto a molte sue \"coetanee\") quando si effettuano raffiche prolungate. Con un po' di allenamento, peraltro, \u00e8 possibile effettuare brevi raffiche anche impugnando l'arma con una sola mano.\nUtilizzo.\nVenne utilizzata per la prima volta nel 1954 dalle forze speciali israeliane e successivamente nel 1956 e nel 1967, durante la guerra dei sei giorni, contro le truppe egiziane.\nLa sua diffusione nei combattimenti ed il successo delle \"IDF\" in quella campagna contribu\u00ec a creare un riconoscimento a livello mondiale per l'Uzi. Diversi paesi, come i Paesi Bassi e la Germania, ne comprarono i diritti di produzione.\nDati sulle vendite.\nL'arma ha venduto oltre 1,5 milioni di unit\u00e0 dal 1956, ed i suoi ingegneri hanno sviluppato altre armi (ad esempio la Mini Uzi, la Micro Uzi e la Pistola Uzi) basandosi sul design originale. Gal, tuttavia, non ha mai ricevuto alcun royalty per il suo lavoro (come ufficiale in carriera, sentiva di non poter ricevere un tale riconoscimento perch\u00e9 il suo lavoro creativo era parte delle sue funzioni e del suo contributo alla sicurezza del paese) ma era molto orgoglioso della sua realizzazione: \"Mai in 2000 anni si era vista una cosa del genere, qui\" ha vantato una volta, \"un'arma che il popolo ebraico ha fatto da s\u00e9, e l'ha progettata dalla terra\"."}
{"id": "1515401", "revid": "991694", "url": "https://it.wikipedia.org/wiki?curid=1515401", "title": "L'ombra della profezia", "text": ""}
{"id": "1515403", "revid": "729019", "url": "https://it.wikipedia.org/wiki?curid=1515403", "title": "Campagna catalana (Asia minore)", "text": "La campagna catalana fu combattuta in Asia minore tra il 1303 e 1313 fra catalani, al soldo dell'imperatore bizantino Andronico II Paleologo, e gli ottomani. Il risultato di questa campagna fu una vittoria tattica per i bizantini e una vittoria strategica per gli ottomani.\nLa campagna.\nNel 1303, il basileus Andronico II Paleologo, assold\u00f2 un esercito mercenario, circa di 6.000 fra cavalieri e fanti (gli Almogavari), che costituivano la Compagnia Catalana comandata da Roger de Flor. Andronico II pens\u00f2 di utilizzare questi mercenari per condurre una campagna militare contro gli ottomani in Asia minore, visto che essi erano in continua avanzata nei territori bizantini. Dopo il loro sbarco a Cizico nel gennaio 1304 i Catalani cacciarono i Turchi che assediavano la citt\u00e0, che fu occupata da loro non senza qualche problema con gli abitanti.\nL'inizio della campagna contro i turchi avvenne nell'aprile del 1304. In pochi mesi la Compagnia Catalana riusc\u00ec a cacciare i turchi dall'Asia minore. I catalani si gettavano contro i nemici con tale velocit\u00e0 che questi non riuscivano ad utilizzare efficacemente la loro arma principale: l'arco. Roger de Flor giunse fino alle Porte di Ferro nelle montagne del Tauro cilicio, ove nell'agosto del 1305 lui ed i suoi sconfissero i Turchi e catturarono un enorme bottino. A Roger de Flor fu data in feudo la regione, con la sola esclusione delle citt\u00e0.\nSfortunatamente l'intesa fra i catalani e le popolazioni locali era tutt'altro che perfetta: in effetti gli uomini di De Flor, particolarmente gli sregolati Almogavari, commisero parecchi eccessi tanto da far rimpiangere alla popolazione locale l'occupazione turca. Ci\u00f2 nondimeno i greci non fecero nulla per sistemare le cose, tanto che a Magnesia, allorch\u00e9 Roger de Flor part\u00ec per la sua campagna militare, gli abitanti catturarono il bottino della Compagnia ed al ritorno di quest'ultima chiusero le porte della citt\u00e0. I catalani si apprestavano a porre sotto assedio la citt\u00e0, quando furono richiamati da Andronico in Europa a combattere contro i Bulgari.\nNel 1305 infatti lo zar bulgaro Teodoro Svietoslav invase il territorio imperiale e si apprestava ad attaccare i porti del Mar Nero; Michele IX tent\u00f2 di respingerlo ma fu sconfitto ad Adrianopoli. Tuttavia egli volle prendersi la rivincita e fece appello a Roger de Flor. L'armata bizantina tuttavia vedeva di mal occhio i catalani e si oppose al loro arrivo, per cui Michele scrisse al fratello che l'impiego della Compagnia avrebbe provocato una rivolta nell'armata bizantina.\nCos\u00ec, quando i catalani di Roger de Flor, appena attraversato il Bosforo, si fermarono a Gallipoli, Andronico chiese loro di rientrare in Asia Minore. Roger de Flor, esasperato da questo cambiamento di direzione, si rifiut\u00f2 e chiese all'imperatore che i suoi uomini fossero pagati, ma ricevette solo modeste somme.\nNal gennaio 1307 Roger de Flor fortific\u00f2 la penisola, i turchi attaccarono Filadelfia . mentre il re di Sicilia preparava una spedizione per la conquista di Costantinopoli. Andronico, disperato, si riconcili\u00f2 con Roger de Flor, che venne nominato Cesare, e gli don\u00f2 in feudo la province dell'Asia. Roger si apprestava ad attaccare i turchi con 3.000 uomini, la situazione migliorava ed i catalani sbarcarono in Asia ma Roger, invitato dal giovane \"basileus\" Michele, che lo ricevette sontuosamente ad Adrianopoli (la odierna Edirne), nel corso di un festino in suo onore, il 7 aprile 1307 fu fatto uccidere dagli Alani, un altro gruppo di mercenari al servizio dell'Imperatore, insieme al suo seguito.\nSuccessivamente Michele attacc\u00f2 Gallipoli, cercando di strappare la citt\u00e0 al resto della Compagnia comandata da Berenguer de Enten\u00e7a, che vi era giunto con 9 galere catalane. L'attacco non ebbe successo ma la Compagnia ne rimase decimata.\nSotto la guida di Berenguer d'Enten\u00e7a i catalani massacrarono tutti gli abitanti greci di Gallipoli e vi crearono una specie di stato indipendente ma poco dopo Berenguer de Enten\u00e7a fu catturato dai genovesi. La Compagnia era rimasta con soli 206 cavalieri e 1.256 fanti ed era priva di un comandante definito quando l'imperatore Michele, confidando sulla sua superiorit\u00e0 numerica, la attacc\u00f2 ma fu sconfitto ad Apros, a sud-ovest di Rodesto, nel luglio dello stesso anno.\nL'imperatore bizantino ordin\u00f2 il massacro di tutti i Catalani ed Aragonesi che vivevano in Costantinopoli, ma l'impero, rimasto privo di truppe, non pot\u00e9 impedire la rappresaglia della compagnia che fu la devastazione della Tracia e della Macedonia per i successivi due anni.\nInfine la Compagnia Catalana rivendic\u00f2 per s\u00e9 il Ducato d'Atene, di cui si impossess\u00f2 nel 1313, lasciando l'impero bizantino devastato.\nDopo ci\u00f2 gli ottomani trovarono sostegno tra parte della popolazione dell'Asia minore, per la riconquista del territorio che i catalani avevano loro strappato, visto che la popolazione era stata vittima dei saccheggi.\nConseguenze.\nLa campagna Catalana fu l'ultima spedizione da parte di un imperatore bizantino di una campagna in Asia minore, condotta da un forte esercito. Per i turchi ottomani, grazie alle devastazioni compiute dalla compagnia catalana, fu spianata la strada per la riconquista dell'Asia minore."}
{"id": "1515419", "revid": "1714743", "url": "https://it.wikipedia.org/wiki?curid=1515419", "title": "Giovanna di Costantinopoli", "text": "Origine.\nGiovanna, secondo la \"Genealogica Comitum Flandri\u00e6 Bertiniana, Continuatio Marchianensis\" era la figlia primogenita del Conte delle Fiandre, Conte di Hainaut, ed anche primo imperatore dell'impero latino di Costantinopoli, Baldovino delle Fiandre o di Hainaut e di Maria di Champagne, figlia, secondo il \"Gisleberti Chronicon Hanoniense\", del conte di Champagne e di Brie, Enrico I e di Maria di Francia, che, secondo la \"Chronica Albrici Monachi Trium Fontium\" era la figlia primogenita del re di Francia, Luigi VII e della duchessa d'Aquitania e Guascogna e contessa di Poitiers, Eleonora.&lt;br&gt;Baldovino delle Fiandre o di Hainaut, sia secondo il \"Gisleberti Chronicon Hanoniense\", che secondo la \"Chronica Albrici Monachi Trium Fontium\" e la \"Flandria Generosa (Continuatio Bruxellensis)\", era il figlio maschio primogenito del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia.\nBiografia.\nQuando Giovanna aveva pochi mesi di vita, il 23 febbraio 1200, suo padre, Baldovino prese l'impegno di partire per la Terra Santa, assieme a suo fratello Enrico e a suo cognato, il conte di Champagne e di Brie, Tebaldo III, a cui fu concordemente assegnato il comando della quarta crociata.&lt;br&gt;Secondo la \"Chronica Monasterii Sancti Bertini auctore Iohanne Longo de Ipra\", circa due anni dopo, Baldovino part\u00ec per la quarta Crociata, lasciando nelle Fiandre la figlia primogenita, Giovanna e la moglie Maria incinta, per la seconda volta..&lt;br&gt; Anche la madre, Maria di Champagne, secondo lo storico britannico, noto medievalista e bizantinista, Steven Runciman, all'inizio del 1204 part\u00ec alla volta dell'oriente per ricongiungersi al marito, contando di ritornare nelle Fiandre in capo ad un paio di anni; ancora secondo la \"Chronica Monasterii Sancti Bertini auctore Iohanne Longo de Ipra\", la madre, scortata da alcuni nobili e da trecento militi, nel 1203, costeggi\u00f2 l'oceano Atlantico sino al Marocco, poi raggiunse Marsiglia ed infine arrivo a Tolemaide di Fenicia, dove pensava di trovare il marito e dove mor\u00ec. Al momento della partenza della contessa Maria, la reggenza delle Fiandre e la custodia delle figlie, Giovanna e Margherita, pass\u00f2 al fratello di Baldovino, Filippo I di Namur, mentre la reggenza di Hainaut pass\u00f2 allo zio Guglielmo di Thy.&lt;br&gt;Ancora secondo il Runciman, prima di giungere a Costantinopoli, Maria visit\u00f2 la Palestina, morendo in quello stesso anno a Gerusalemme; mentre la \"Flandria Generosa (Continuatio Claromariscensis)\" ci conferma che Maria era giunta via mare ad Acri, dove a seguito di una grave malattia (\"gravibus macerata egretudinibus\"), mor\u00ec. Venne a sapere dell'elezione del marito, ma mor\u00ec di peste nell'agosto 1204 prima di potersi ricongiungere a lui; infatti, suo padre, dopo la conquista di Costantinopoli, nel mese di aprile, il 9 maggio, 1204 era stato eletto imperatore e poi incoronato il 16 maggio, in Santa Sofia con una cerimonia che segu\u00ec strettamente il cerimoniale Bizantino, dove Bonifacio del Monferrato, che aveva conteso il trono imperiale a suo padre, sostenne la corona durante la cerimonia e prest\u00f2 omaggio al rivale.\nMa nel febbraio 1205 i Greci, che non gradivano che le loro chiese fossero governate da vescovi latini si ribellarono e furono aiutati dallo zar di Bulgaria Kaloyan, la cui proposta di alleanza era stata rifiutata da Baldovino. Ad Adrianopoli, suo padre, Baldovino cadde prigioniero dello Zar Kaloyan.\nPer qualche tempo il destino di suo padre rimase incerto e per pi\u00f9 di un anno non si fu certi della sua mortefino alla met\u00e0 di luglio 1206. La conferma della morte di Baldovino in prigionia fu data da alcuni cavalieri Franchi, tratti in salvo a Stenimaco. A Baldovino succedette sul trono imperiale il fratello Enrico, mentre nelle Fiandre l'altro fratello Filippo di Namur mantenne la carica di reggente accordandosi col re di Francia, Filippo II Augusto ed entrambe le figlie di Baldovino, Giovanna e Margherita, furono condotte a Parigi per essere educate. Durante la permanenza in Francia, probabilmente per influenza della futura Regina di Francia, Bianca di Castiglia, entrambe le sorelle entrarono in contatto con i monaci dell'Ordine cistercense.\nFilippo cedette poi la custodia di Giovanna, che andava insieme ai domini di famiglia, a Enguerrand III, Signore di Coucy (1182circa-1242) probabilmente pensando che avrebbe potuto sposarla, un piano che non and\u00f2 a buon fine giacch\u00e9 Giovanna si marit\u00f2 con Ferdinando, che secondo il \"Roderici Toletani Archiepiscopi De Rebus Hispani\u00e6\", Liber IX, VII, 5, RHGF XII, p. 383, era figlio del re del Portogallo, Sancho I e di Dolce di Barcellona(1160-1198), che secondo la \"Ex Gestis Comitum Barcinonensium\", era figlia della regina di Aragona, Petronilla e del conte di Barcellona, Raimondo Berengario IV: secondo la \"Flandria Generosa (Continuatio Claromariscensis)\", la zia di Ferdinando, Teresa (Matilde nelle Fiandre), che era stata contessa consorte delle Fiandre, e, per un breve periodo anche, reggente della contea e poi duchessa consorte di Borgogna, si interess\u00f2 e riusc\u00ec ad organizzare, nel 1212, il matrimonio del nipote, Ferdinando del Portogallo (1188-1233) con la sua pronipote acquisita, la contessa delle Fiandre, Giovanna; il matrimonio venne celebrato a Parigi.&lt;br&gt;Subito dopo le nozze la coppia si diresse nelle Fiandre per prendere possesso della contea; ma mentre Giovanna e Ferdinando erano in viaggio verso le Fiandre, l'erede al trono di Francia, il cugino Luigi (la madre di Luigi, Isabella di Hainaut, sorella di Baldovino, padre di Giovanna, al momento del matrimonio con Filippo II Augusto, aveva portato in dote la contea di Artois, che Baldovino si era ripreso forzatamente dopo la morte della sorella), li aveva preceduti e non solo aveva occupato l'Artois, la dote della madre, ma si era impossessato delle citt\u00e0 di Saint-Omer e Aire, che erano nella contea delle Fiandre. Giovanna e Ferdinando dovettero accettare la situazione, poich\u00e9 era per loro prioritario prendere possesso delle Fiandre e di Hainaut; tuttavia appena entrato in possesso delle contee, si circondarono di collaboratori fidati e, non dimenticando l'offesa, dopo pochi mesi avevano ripreso contatto con gli antichi alleati di Baldovino: Giovanni d'Inghilterra, e, dopo che Filippo II Augusto si era rifiutato di restituire le due citt\u00e0, pur essendo vassalli del re di Francia entrarono a far parte della lega contro la Francia, guidata dall'imperatore, Ottone IV di Brunswick.&lt;br&gt;Suo marito Ferdinando, dopo che il re di Francia, aveva invaso le Fiandre devastandole, fece parte dell'esercito imperiale che si contrappose all'esercito francese e prese parte alla Battaglia di Bouvines in cui Filippo II vinse e Ferdinando fu fatto prigioniero. Mentre il marito rimase prigioniero per circa dodici anni, a Giovanna fu concesso di governare la contea per conto del marito, sotto stretto controllo di Filippo II Augusto; Giovanna, segu\u00ec una politica di sottomissione al re di Francia, che le garantiva una protezione reale contro i nemici.&lt;br&gt;In quel periodo, Giovanna entr\u00f2 in contrasto col marito della sorella minore Margherita circa l'eredit\u00e0 di questa; il problema si protrasse per alcuni anni sino a che Margherita divorzi\u00f2 da Burcardo d'Avesnes.\nGiovanna dal canto suo cerc\u00f2 di incoraggiare la produzione di manufatti esentando alcuni gruppi dal pagamento delle tasse, come gli abitanti di Courtrai che vennero sollevati dal pagamento dell'Imposta catastale per promuovere il commercio della lana intrecciata nella citt\u00e0.\nNel 1224 un uomo torn\u00f2 in patria proclamando di essere Baldovino, creduto morto vent'anni prima e presto questi divenne un centro di raccolta per il malcontento popolare. Il re Enrico III d'Inghilterra si congratul\u00f2 con lui per essere scappato dalla prigionia, ma quando, nel maggio del 1225, incontr\u00f2 Luigi VIII di Francia non riusc\u00ec a rispondere a diverse delle domande che gli vennero poste. Alcuni uomini del clero infine lo identificarono come tale Bertrand di Ray, questi tent\u00f2 la fuga, ma Luigi lo prese e lo consegn\u00f2 a Giovanna che lo fece poi giustiziare l'anno seguente.\nIl 5 aprile 1226 Giovanna e Luigi VIII siglarono il Trattato di Melun, dove ella vers\u00f2 50.000\u00a3 per la libert\u00e0 del marito, Ferdinando venne rilasciato all'inizio dell'anno dopo per mano di Bianca di Castiglia che, reggente per il figlio minorenne Luigi IX, solo dopo che Ferdinando aveva sottoscritto il trattato di Melun, che assicurava la fedelt\u00e0 delle Fiandre al regno di Francia.\nSecondo la \"Chronica Albrici Monachi Trium Fontium\", nel 1229, alla morte del giovane Marchese di Namur, Enrico II, il marito, Ferdinando, avrebbe voluto succedergli nel titolo; ma la trov\u00f2 gia occupata dalla sorella di Enrico II, Margherita (o Sibilla), contessa consorte della contea di Vianden e a Ferdinando andarono due castelli: Vieuville, nei pressi di Charleroi e Golzinne, nei pressi di Namur.\nSuo marito, Ferdinando mor\u00ec nel 1233: secondo il \"Hugonis Continuatio Clarimariscensis\", mor\u00ec il 26 luglio; la \"Willelmi Chronica Andrensis 252\", precisa che mor\u00ec nei pressi di Noyon ed il suo corpo fu inumato, in un mausoleo fatto costruire dalla moglie, Giovanna, per entrambi nell'abbazia di Marquette, luogo confermato anche dalla \"Chronica Albrici Monachi Trium Fontium\" e dagli \"Annales Blandinienses\".\nDopo la morte di Ferdinando la mano di Giovanna venne chiesta da Simone V di Montfort, Conte di Leicester, suddito di Enrico III d'Inghilterra; tuttavia tale matrimonio non era benvisto dalla corona francese che sponsorizz\u00f2 le nozze, che ebbero effettivamente luogo, fra Giovanna e Tommaso di Savoia, fratello del conte di Savoia, Amedeo IV, figli di Tommaso I, conte di Savoia e di Margherita (o Beatrice) di Faucigny, figlia del conte Guglielmo I di Ginevra. Il matrimonio fu celebrato, dopo la morte della figlia di primo letto, Maria, nel 1237, come ci confermano gli \"Annales Blandinienses\"; il matrimonio viene confermato anche dalla \"Genealogica Comitum Flandri\u00e6 Bertiniana, Continuatio Leidensis et Divionensis\".\nDurante la propria vita Giovanna contribu\u00ec alla creazione e al mantenimento di diversi monasteri, abbazie e beghinaggi.\nGiovanna mor\u00ec nel 1244 a Marquette: il 5 dicembre, secondo il \"Necrologio Sanct\u00e6 Waldetrudis\" e fu sepolta a Marquette, come confermano gli \"Annales Blandinienses\", accanto al suo primo marito, Ferdinando. A Giovanna, come contessa di Fiandre e Hainaut, succedette la sorella minore, Margherita II.&lt;br&gt;Dopo la morte di Giovanna il marito Tommaso ritorn\u00f2 in Savoia e, verso il 1251, spos\u00f2, in seconde nozze, la nipote di Papa Innocenzo IV, Beatrice Fieschi e, nel 1253, divenne conte di Savoia, assieme al nipote, Bonifacio.\nDiscendenza.\nGiovanna da Ferdinando ebbe una figlia:\nGiovanna da Tommaso non ebbe alcun figlio."}
{"id": "1515420", "revid": "92723", "url": "https://it.wikipedia.org/wiki?curid=1515420", "title": "Metalurh Zaporizhzhya", "text": ""}
{"id": "1515421", "revid": "599013", "url": "https://it.wikipedia.org/wiki?curid=1515421", "title": "Figlie di Santa Maria della Divina Provvidenza", "text": "Le Figlie di Santa Maria della Provvidenza sono un istituto religioso femminile di diritto pontificio: le suore di questa congregazione, dette popolarmente Guanelliane, pospongono al loro nome la sigla F.S.M.P.\nStoria.\nIl 18 ottobre 1872 Carlo Coppini, parroco di Pianello del Lario (Como), inaugur\u00f2 in paese un ospizio, detto del Sacro Cuore, per garantire l'assistenza delle orfanelle e degli anziani abbandonati. Il 28 ottobre 1878 il gruppo di volontarie che amministrava l'opera si costitu\u00ec in comunit\u00e0 religiosa e adott\u00f2 il titolo di \"Orsoline\": esponente di maggior spicco delle comunit\u00e0 fu Dina Bosatta (1858-1887), ritenuta fondatrice della congregazione.\nNel 1881 Luigi Guanella (1842-1915) succedette a Coppini come parroco di Pianello e assunse la direzione dell'ospizio: Guanella riorganizz\u00f2 e diede nuovo impulso allo sviluppo della comunit\u00e0 delle orsoline, che presero il nome di Figlie di Santa Maria della Divina Provvidenza e iniziarono a espandersi nei centri vicini.\nLa Santa Sede concesse l'approvazione definitiva all'istituto e alle sue costituzioni il 20 maggio 1917.\nGuanella \u00e8 stato beatificato da papa Paolo VI nel 1964 e canonizzato da papa Benedetto XVI il 23 ottobre 2011.; il 21 aprile 1991 papa Giovanni Paolo II ha proclamato beata anche la Bosatta, in religione madre Chiara.\nAttivit\u00e0 e diffusione.\nLe suore Guanelliane si dedicano a varie opere di misericordia, particolarmente a favore degli anziani e degli handicappati psichici e fisici; altre finalit\u00e0 dell'istituto sono l'educazione e l'apostolato nelle opere parrocchiali.\nSono presenti in Europa (Italia, Romania, Spagna, Svizzera), in Asia (Filippine, India) e nelle Americhe (Argentina, Brasile, Canada, Cile, Colombia, Messico, Paraguay, Stati Uniti d'America); la sede generalizia \u00e8 in piazza San Pancrazio a Roma.\nAl 31 dicembre 2005, la congregazione contava 723 religiose in 115 case."}
{"id": "1515424", "revid": "228587", "url": "https://it.wikipedia.org/wiki?curid=1515424", "title": "Mario Cubbino", "text": "Biografia.\nNato a Gorizia, trascorre la giovent\u00f9 a Vicenza dove si diploma al liceo scientifico; a vent'anni dopo la scomparsa del padre si trasferisce a Milano per lavorare. Qui esord\u00ec coma autore di fumetti nel 1950 collaborando con Enzo Magni alla serie a fumetti \"Pantera Bionda\" pubblicata dalla casa editrice ARC. Nel 1954 disegna parte della serie \"Nat del Santa Cruz\", pubblicato da Tristano Torelli per il quale realizza anche \"Roy Dallas\" sui dieci numeri del mensile \"Totem (1955\").\nEntr\u00f2 poi nello studio di Rinaldo Dami, per il quale disegn\u00f2 storie sentimentali per l'inglese Amalgamated Press e finendo per trasferirsi per qualche anno in Gran Bretagna fino a quando non rientra in Italia nel 1963 dove disegna la serie \"Pecos Bill\" per l'Edizione Angelo Fasani. Per il mercato francese collabora con le \u00c9ditions Lug di Lione dell'editore Marcel Navarro (\"Rick Ross\", \"Baroud\", \"Roxy\", \"Tahy Tim\", \"Rod Zey\", \"The Sea King\", \"Blek\") e con Aventures &amp; Voyages dell'editrice Bernardette Ratier (\"Shirley\"-\"Belinda\"-\"Pamela\" per il periodico \"Mon Journal\").\nPer l'editore Renzo Barbieri dalla fine degli anni sessanta realizza varie serie di genere erotico come \"Al Capone\", \"Jungla\", \"Wallenstein\" e \"Karzan\". Nel 1966, per Sergio Bonelli Editore, disegna il n. 17 di \"Zagor\", scritto da Guido Nolitta.\nNegli anni settanta inizia a collaborare con il \"Corriere dei ragazzi\" realizzando dal 1973 episodi delle serie \"Fumetti della realt\u00e0\" su testi di Mino Milani, \"L'Ombra\" su testi di Alfredo Castelli ed \"Edge\" su testi di Raffaele D'Argenzio.\nCollabora dal 1976 anche con la Casa Editrice Universo per la quale realizza le copertine di \"Bliz\" oltre a varie serie, come \"Doting Doug\" su testi di Claudio e Graziano Cicogna; contemporaneamente inizia a insegnare disegno alla Scuola del Castello di Milano.\"\"\nCollabora anche con l'Astorina per la quale nel 1976 disegna le matite del n. 15 (318) di \"Diabolik\", intitolato \"Lo strangolatore\" (chine di Franco Paludetti); torner\u00e0 a disegnare la serie nel 1994 come inchiostratore (\"Realt\u00e0 simulata\", n. 1 del 1994, matite di Sergio Zaniboni) proseguendo fino al 1998, quando si ritira per problemi di vista e di salute. Il suo ultimo episodio \u00e8 \"Gli occhi di Sushima\" (n. 11, matite di Giancarlo Tenenti).\nMuore a Rimini nel 2007 dopo dieci anni di malattia."}
{"id": "1515426", "revid": "324090", "url": "https://it.wikipedia.org/wiki?curid=1515426", "title": "Catalani", "text": "I catalani sono il gruppo etnico e la nazionalit\u00e0 associati alla Catalogna, e, da taluni in senso politico, ai cosiddetti \"Paesi catalani\".\nOrigini ed espansione.\nLa Catalogna, gi\u00e0 abitata sin dal periodo Paleolitico e Neolitico, a partire dalla tarda et\u00e0 del bronzo (1200 a.C. circa) venne colonizzata dalle popolazioni indoeuropee protoceltiche dei campi di urne provenienti dall'Europa centro-occidentale che si stabilirono in piccoli gruppi in tutta la regione toccando anche i territori dell'attuale comunit\u00e0 Valenzana e dell'Aragona. Queste genti portarono in Catalogna nuove tradizioni come il rito della cremazione del defunto e nuove tecniche agricole e metallurgiche. A partire dalla prima met\u00e0 del I millennio a.C. comparvero nel territorio catalano gli Iberi che assorbirono le popolazioni preesistenti.\nSuccessivamente Fenici, Cartaginesi e Greci fondarono degli insediamenti lungo la costa tra cui \"Barcino\", di fondazione punica, che pu\u00f2 essere considerata l'antenata dell'attuale Barcellona. Annessa dai Romani nel 206 a.C., nel corso della seconda guerra punica, la Catalogna fu profondamente romanizzata e il latino sostitu\u00ec presto le parlate locali.\nA seguito della caduta dell'Impero romano d'Occidente genti germaniche (tra cui i Visigoti), originarie del nord Europa, si insediarono nel territorio imponendosi come dominatori. Nel 718 d.C. gli Arabi invasero la penisola iberica conquistando parzialmente anche la Catalogna, che venne a sua volta presto reinvasa dai cristiani Franchi che la trasformarono in una marca di confine (Marca di Spagna), da cui part\u00ec la \"reconquista\" cristiana dei territori iberici occupati dai musulmani. In questo periodo inizi\u00f2 ad emergere una identit\u00e0 propria catalana.\nNei secoli successivi la Contea di Barcellona, divenuta intanto indipendente dal potere carolingio e confederatasi con il Regno d'Aragona nel 1137, dando origine alla Corona d'Aragona, continu\u00f2 la politica di espansione attraverso la conquista della Valencia, delle Baleari e di Sicilia, Sardegna, Sud Italia e parte della Grecia. In alcuni casi, a seguito della conquista, certe citt\u00e0 vennero ripopolate da coloni catalani, come ad esempio avvenne dopo la conquista del regno di Valencia e del regno di Maiorca durante il XIII secolo e in Sardegna, a Cagliari nel 1326 e ad Alghero, dopo il 1354, in seguito ad una ribellione della popolazione indigena. Ci\u00f2 port\u00f2 ad una larga diffusione della lingua e della cultura catalane dando cos\u00ec origine ai poi denominati \"Paesi catalani\".\nConcetto esteso.\nAnche altre popolazioni catalanofone, o tradizionalmente legate per motivi storico-politici alla Catalogna, sono talvolta dette \"catalane\" sia in senso prettamente linguistico, ma anche politico da parte di alcune frange nazionaliste. Fra queste ultime, la sola attualmente indipendente e avente il catalano come unica lingua ufficiale \u00e8 Andorra. Gli abitanti del Rossiglione e della Cerdagna settentrionale, regioni storico-geografiche appartenenti attualmente alla Francia e conosciute anche come Catalogna del Nord, vengono generalmente denominati catalani, mentre i catalanofoni di Andorra, della \"Comunidad Valenciana\", delle Baleari e della Frangia d'Aragona preferiscono autodefinirsi con i rispettivi gentilizi (\"andorrans\", \"valencians\", \"mallorquins\", \"menorquins\", \"eivissencs\", \"frangins\"). Nel caso della citt\u00e0 di Alghero, nell'isola di Sardegna, si ha una sostanziale compresenza dei due appellativi: accanto al gentilizio \"algueresos\" (\"algar\u00e9sus\" nella pronuncia algherese), ci si riferisce talvolta con l'appellativo \"catalani\" (\"cadelanos\" / \"cadelanus\" in sardo) in Sardegna e \"catalani di Sardegna\" nel resto d'Italia.\nLingue.\nLe aree storiche europee di lingua catalana sono dette Paesi catalani (\"Pa\u00efsos Catalans\"). A causa della lunga unione alla Spagna, alla Francia e, per quanto riguarda Alghero, prima al Regno di Sardegna sabaudo e poi all'Italia, \u00e8 ampiamente diffuso, accanto al catalano, l'uso delle rispettive lingue ufficiali (spagnolo, francese e italiano), sebbene il catalano continui ad essere parlato dalla maggior parte degli abitanti nelle sue aree storiche di diffusione. Tuttavia, mentre ad Andorra \u00e8 generalmente usato in una situazione di monolinguismo e nella Catalogna spagnola in una situazione di bilinguismo con lo spagnolo (sia in contesti ufficiali che privati), nella Catalogna francese e ad Alghero, in Italia, \u00e8 parlato prevalentemente in ambiti domestici ed informali."}
{"id": "1515432", "revid": "72811", "url": "https://it.wikipedia.org/wiki?curid=1515432", "title": "Bish\u014djo Senshi Sailor Moon", "text": ""}
{"id": "1515433", "revid": "1123126", "url": "https://it.wikipedia.org/wiki?curid=1515433", "title": "Vermandois", "text": "Il Vermandois \u00e8 una regione storica francese. Al giorno d'oggi \u00e8 incorporato nell'\"arrondissement\" di San Quintino e il suo centro \u00e8 San Quintino.\nUn tempo era una regione piuttosto vasta, che occupava gran parte di un vescovado, che fu all'origine dell'attuale diocesi di Noyon."}
{"id": "1515437", "revid": "76261", "url": "https://it.wikipedia.org/wiki?curid=1515437", "title": "La Venexiana (ensemble)", "text": "La Venexiana \u00e8 un ensemble vocale italiano specializzato nell'esecuzione di madrigali. Il nome si ispira al titolo de \"La Venexiana\", commedia di un autore anonimo del Cinquecento.\nStoria.\nL'ensemble \u00e8 stato fondato da Claudio Cavina e Rossana Bertini nel 1995. Gli altri componenti sono Valentina Coladonato, Nadia Ragni, Giuseppe Maletto, Sandro Naglia e Daniele Carnovich. Sin dalla nascita l'ensemble si specializz\u00f2 nell'esecuzione di madrigali andando a riscoprire un repertorio poco esplorato.\nL'ensemble si \u00e8 rapidamente affermato nell'esecuzione di musica del Cinquecento e Seicento, unendo una grande teatralit\u00e0 ad una notevole attenzione per le sottigliezze linguistiche e il bilanciamento sonoro, e nel corso degli anni le loro interpretazioni sono divenute il termine di paragone nel settore della musica madrigalistica.\nIl suo repertorio spazia da Sigismondo d'India a Luzzasco Luzzaschi, da Luca Marenzio a Gesualdo da Venosa fino a Claudio Monteverdi. I loro dischi, pubblicati inizialmente dalla casa discografica Opus 111 e successivamente da Glossa hanno vinto numerosi premi internazionali."}
{"id": "1515454", "revid": "124191529", "url": "https://it.wikipedia.org/wiki?curid=1515454", "title": "John Pierpont Morgan", "text": "Biografia.\nFiglio di Junius Spencer Morgan, frequent\u00f2 la Hartford Public School e in seguito l'Episcopal Academy a Cheshire. Nel 1851 supera l'esame di ammissione alla English High School of London. Un anno dopo contrae una febbre reumatica che gli impedisce di camminare. Il padre decide quindi di mandarlo nelle Azzorre per curarsi. Dopo diversi viaggi, il padre, lo manda in Svizzera a studiare e ad imparare il francese. Completa la propria educazione in tedesco all'Universit\u00e0 di G\u00f6ttingen, in Germania. Infine, torna a Londra con una laurea in storia dell'arte. Qui inizia a lavorare nella filiale londinese della societ\u00e0 finanziaria paterna, che gli permetter\u00e0 di conoscere il sistema bancario inglese e di stringere relazioni importanti con i banchieri della capitale.\nTornato negli Stati Uniti, nel 1871 entra in societ\u00e0 con Anthony Joseph Drexel e insieme fondano la Drexel, Morgan &amp; Co., che, dopo la morte del socio, divenne la J.P. Morgan &amp; Co, una delle pi\u00f9 importanti banche del mondo.\nIn breve tempo divenne un vero e proprio \"guru\" di Wall Street. Fu l'artefice di grandi fusioni (come ad esempio quella che port\u00f2 alla creazione della General Electric), e in pi\u00f9 di un'occasione aiut\u00f2 il governo statunitense a superare difficili crisi finanziarie.\nMor\u00ec nell'Albergo Roma\", il futuro Grand Hotel Plaza di Roma, durante un viaggio. Oltre 4.000 lettere di condoglianze furono spedite, e la borsa di New York chiuse per 2 ore in segno di rispetto.\nAl momento della successione nel 1916, il valore delle sue propriet\u00e0 fu valutato complessivamente in circa 78 milioni di dollari dell'epoca, circa 25 milioni in meno di quanto si pensava allora. Si stim\u00f2 che possedesse circa 30 milioni di dollari del tempo in attivit\u00e0 e azioni bancarie, oltre a 18 milioni di dollari in titoli. Tali somme andavano, per\u00f2, ridotte dei debiti contratti, approssimativamente per circa 10 milioni di dollari, e delle tasse sulla successione.\nSecondo la classifica \"Cond\u00e9 Nast\" \u00e8 il secondo miglior manager di tutti i tempi.\nSecondo \"Forbes\" fu, in assoluto, il cinquantanovesimo uomo pi\u00f9 ricco di tutti i tempi, con un patrimonio, rivalutato al 2008, che ammonterebbe a circa 40 miliardi di dollari.\nMagnate della siderurgia e della finanza.\nContribu\u00ec in maniera decisiva al finanziamento dell'industria siderurgica americana, oltre che all'ampliamento delle reti ferroviarie. Coinvolto in innumerevoli affari, dalla sottoscrizione dei bond messicani al finanziamento di progetti innovativi, al controllo di compagnie assicurative e mercantili. La sua inclinazione nel rilevare imprese in difficolt\u00e0 per poi ristrutturarle e portarle alla redditivit\u00e0 \u00e8 nota come \"morganizzazione\".\nNel 1912 il famoso affondamento del RMS Titanic, di propriet\u00e0 della controllata White Star Line, procur\u00f2 un disastro finanziario alla holding IMMC, finanziata dalla JP Morgan &amp; Co.. La Banca fu poi oggetto, dopo la sua morte, di un ridimensionamento di attivit\u00e0 grazie al Glass\u2013Steagall Act, separando le sue gestioni di \"investment-banking\" nella Morgan Stanley.\nLa JP Morgan vive ancora sotto il nome di JPMorgan Chase &amp; Co., dopo che, nel 2000, si \u00e8 fusa con la Chase Manhattan Bank.\nCollezionista d'arte.\nFu un collezionista d'arte, di libri e di pietre preziose. La maggior parte dei suoi pezzi fu donata o prestata al Metropolitan Museum of Art di New York, e poi raccolta alla Pierpont Morgan Library.\nFu il finanziatore principale dell'opera \"The North American Indian\" del fotografo-etnologo Edward Sheriff Curtis.\nNella cultura di massa.\nOrgoglioso del suo cognome, perch\u00e9 era il medesimo del famoso bucaniere Henry Morgan, Morgan chiam\u00f2 tutti i suoi panfili con nome \"Corsair\".\nViene citato, insieme a Re Mida e a Mecenate, ne \u00abIl grande Gatsby\u00bb, il romanzo di Francis Scott Fitzgerald, in cui il coprotagonista Nick compra alcuni libri di economia con l'intento di \u00abunfold the shining secrets\u00bb, cio\u00e8 aprire i segreti apportatori di lucro che i tre personaggi sopra citati conoscevano.\nUn profilo del banchiere americano viene tracciato anche da John Dos Passos nel suo romanzo \"1919\", all'interno della Trilogia U.S.A.\nNel film A Royal Weekend del 2012, il presidente Franklin Delano Roosevelt (interpretato da Bill Murray), riporta una battuta ove cita Morgan \"In vita mia ho conosciuto solo tre americani: Joe Kennedy, J.P. Morgan e Fred Astaire! - Grazie a Dio ha conosciuto il signor Astaire, altrimenti che impressione avrebbe avuto di tutti noi?\".\nNella serie tv \"The Alienist\", tratta dall'omonimo romanzo, J. P. Morgan compare in quanto membro influente della New York di fine Ottocento."}
{"id": "1515463", "revid": "729019", "url": "https://it.wikipedia.org/wiki?curid=1515463", "title": "Ami\u00e9nois", "text": "L'Ami\u00e9nois (letteralmente \"la regione di Amiens\") \u00e8 una zona nell'alta Piccardia, che oggi occupa il centro del dipartimento della Somme.\nSotto i Carolingi l'Ami\u00e9nois occupava le zone di Amiens, Conty, Poix-de-Picardie, Doullens, Picquigny e Rubempr\u00e9.\nFeudatari.\nI conti di Amiens furono vassalli del vescovo fino al 1185, quando Filippo II di Francia un\u00ec la contea alla corona. Carlo VII nel 1435 lo cedette per un trattato a Filippo III di Borgogna; alla morte di Carlo il Temerario la contea torn\u00f2 a re Luigi XI, a cui fu assicurata con il trattato di Arras nel 1482."}
{"id": "1515466", "revid": "842", "url": "https://it.wikipedia.org/wiki?curid=1515466", "title": "Massively multiplayer online game", "text": ""}
{"id": "1515474", "revid": "767487", "url": "https://it.wikipedia.org/wiki?curid=1515474", "title": "Non \u00e8 mai troppo tardi (film 2007)", "text": "Non \u00e8 mai troppo tardi (\"The Bucket List\") \u00e8 un film del 2007 diretto da Rob Reiner e con protagonisti Jack Nicholson e Morgan Freeman.\nTrama.\nEdward Barryman Cole \u00e8 un ricco e burbero imprenditore proprietario di numerose strutture ospedaliere, che accusa un malore durante una riunione d'affari e viene ricoverato in una delle sue strutture. L\u00ec viene sistemato nella stessa stanza di Carter Chambers, un meccanico con la passione per la cultura, ricoverato per dei continui problemi di salute causati da un cancro.\nA Edward viene diagnosticato un sarcoma al cervello con poche probabilit\u00e0 di guarigione, perci\u00f2 viene immediatamente operato e successivamente sottoposto a chemioterapia. Nel frattempo, dopo un'iniziale diffidenza da parte di Edward che avrebbe preferito una stanza singola (che gli avrebbe procurato un forte danno d'immagine come ricordatogli dal suo assistente Thomas, in quanto egli ha sempre affermato che nei suoi ospedali ogni stanza deve avere due pazienti senza alcuna eccezione), i due malati cominciano a conoscersi sempre meglio tanto da diventare buoni amici. Carter confida al nuovo amico di essere soddisfatto della vita che ha vissuto, di avere una famiglia unita e felice, tuttavia ha il rimpianto di aver lasciato molto presto gli studi universitari e di essere stato costretto ad accettare il primo lavoro che trovava per mantenersi.\nNonostante le cure a cui entrambi vengono sottoposti il dottor Hollins comunica, prima a Edward e successivamente a Carter, la medesima e infausta prognosi: sei mesi di vita, al massimo un anno. Sapendo di dover morire a breve, Carter decide di svolgere un esercizio che un suo vecchio professore di filosofia gli aveva assegnato ai tempi dell'universit\u00e0, ossia di scrivere una lista di cose da fare prima di morire. Edward si unisce a Carter aggiungendo attivit\u00e0 ben pi\u00f9 ambiziose dell'amico (come baciare la donna pi\u00f9 bella del mondo o fare paracadutismo) e lo esorta a completare questa lista prima di morire insieme a lui. Carter \u00e8 inizialmente dubbioso, questa lista aveva per lui un significato solamente simbolico e in pi\u00f9 non vuole lasciare la famiglia e in particolare la moglie Virginia, preoccupata per la sua salute, ma alla fine accetta.\nLasciato l'ospedale i due amici cominciano a coronare i loro ultimi desideri: fanno paracadutismo, visitano bellezze in giro per il mondo, guidano una macchina da corsa in un circuito. Durante uno dei loro viaggi, Edward confida a Carter di avere una figlia con cui non ha rapporti da anni e che non vedr\u00e0 mai pi\u00f9 poich\u00e9 lui \u00e8 ad un passo dalla morte. Carter vorrebbe fargli inserire nella lista \"rivedere un'ultima volta mia figlia\" ma Edward rifiuta categoricamente. Nel frattempo Virginia chiama Edward e gli chiede di far tornare a casa suo marito Carter. Dopo non essere riusciti, a causa del maltempo, a scalare il monte Everest, grande sogno di Carter, i due tornano in America. L\u00ec Carter fa una sorpresa a Edward portandolo a casa di sua figlia, per farli riappacificare, ma Edward non gradisce affatto, arrabbiandosi non poco con l'amico per essere andato contro la sua volont\u00e0, e dopo un litigio se ne va.\nCarter torna dalla sua famiglia e dopo una serata tranquilla in loro compagnia, si sente male e viene nuovamente ricoverato. Edward va a trovarlo in ospedale, dove i due si riappacificano. Carter viene operato per rimuovere le metastasi del suo cancro, ma muore in sala operatoria. Edward ricorda Carter al suo funerale, affermando come nonostante si siano conosciuti per soli 3 mesi, lui sia stato un amico e una persona straordinaria, che lo hanno cambiato profondamente. Egli riesce a completare tutte le cose della lista (tra cui anche riappacificarsi con la figlia) prima della sua morte nella successiva primavera. Nella scena finale il suo ex assistente Thomas arriva fino alla vetta della montagna che mesi prima non avevano potuto scalare e vi mette l'urna con le ceneri sia di Edward che di Carter.\nAccoglienza.\nCritica.\nIl film \u00e8 stato accolto in maniera contrastante dalla critica ma la maggior parte dei critici ha espresso opinioni positive.\nIl film \u00e8 stato inserito nella lista dei dieci migliori film del 2007 dalla National Board of Review.\nBox office.\nCon un budget di 45 milioni di dollari, il film \u00e8 stato un successo al botteghino, negli Stati Uniti e in Canada \u00e8 stato distribuito l'11 gennaio 2008 e ha incassato 19.392.416 dollari solo nel primo week-end, per un totale di 93.466,502 dollari. Ad oggi il film ha incassato complessivamente 175.372.502 dollari.\nHome media.\nIl film \u00e8 stato distribuito in DVD e Blu-ray il 10 giugno 2008."}
{"id": "1515475", "revid": "92719", "url": "https://it.wikipedia.org/wiki?curid=1515475", "title": "Asino selvatico siriano", "text": ""}
{"id": "1515476", "revid": "88740", "url": "https://it.wikipedia.org/wiki?curid=1515476", "title": "Maurizio Fugatti", "text": "\u00c8 stato deputato alla Camera per tre legislature: la XV, la XVI e la XVIII, ricoprendo vari incarichi parlamentari, e Sottosegretario di Stato al Ministero della salute dal 13 giugno al 9 novembre 2018 nel governo Conte I.\nBiografia.\nNasce a Bussolengo, in provincia di Verona, da Adriano Fugatti, ma vive ad Avio (Trento); si \u00e8 laureato in Scienze politiche all'Universit\u00e0 di Bologna, di professione \u00e8 commercialista.\nAttivit\u00e0 politica.\nInizia la sua carriera politica entrando in Consiglio comunale ad Avio.\n\u00c8 segretario regionale della Lega Nord in Trentino dal 2005, subentrando a Sergio Divina.\nAlle elezioni politiche del 2006 viene candidato, ed eletto, alla Camera dei Deputati, tra le liste della Lega Nord nella circoscrizione Trentino-Alto Adige.\nAlle elezioni politiche del 2008 viene rieletto deputato.\nAlle elezioni provinciali di Trento del 2008 viene eletto Consigliere provinciale, ottenendo 2.748 preferenze personali, dimettendosi tuttavia dopo poche settimane.\nIl 15 luglio 2009, insieme a Chiara Moroni (PdL) ha presentato un emendamento al DEF che introduce un provvedimento di scudo fiscale.\nFugatti \u00e8 relatore insieme a Giuseppe Marinello (PdL) del ddl Sviluppo del 2011 approvato alla Camera il 21/06/2011 con 317 si, 293 no e 2 astenuti dopo che il governo ha posto la questione di fiducia. Dal 1\u00ba febbraio 2012 succede a Carolina Lussana come Vicecapogruppo vicario della Lega Nord alla Camera.\nNel novembre 2009 ha proposto di limitare la cassa integrazione per gli extracomunitari a solo sei mesi, spiegando la sua iniziativa con la volont\u00e0 di introdurre in Italia una normativa simile a quella in vigore per i lavoratori frontalieri italiani in Svizzera.\nAlle elezioni politiche del 2013 \u00e8 nuovamente candidato alla Camera come capolista della Lega Nord, ma non viene rieletto in quanto non scatta il seggio.\nCorsa alla Presidenza della Provincia autonoma di Trento.\nAlle elezioni provinciali di Trento del 2013 viene candidato alla Presidenza della provincia dalla Lega Nord, appoggiato dai Cattolici Europei Uniti, ma non ricevendo tuttavia l'appoggio di Forza Italia (che sostiene Giacomo Bezzi) e di Fratelli d'Italia (che sostiene Cristano De Eccher): otterr\u00e0 il 6,59% (16.395 voti, di cui 1089 solo al presidente), classificandosi terzo dopo Ugo Rossi e Diego Mosna. Viene quindi eletto Consigliere provinciale, carica che manterr\u00e0 sino al 10 aprile 2018, quando si dimetter\u00e0 per via della rielezione alla Camera.\nAlle elezioni politiche del 2018 viene rieletto deputato per il centro-destra nel collegio uninominale di Pergine Valsugana con il 44,56% delle preferenze.\nIn seguito alla nascita del governo Conte I tra il Movimento 5 Stelle e la Lega, il 13 giugno 2018 viene nominato Sottosegretario di Stato al Ministero della Salute dal Consiglio dei Ministri, affiancando la ministra pentastellato Giulia Grillo.\nPresidente della Provincia autonoma di Trento.\nAlle elezioni provinciali di Trento del 21 ottobre 2018 viene nuovamente candidato alla Presidenza della provincia, questa volta ricevendo l'appoggio dell'intera coalizione di centro-destra e di diverse liste civiche locali: Lega, Forza Italia, Fratelli d'Italia, UDC-Centro Popolare, \"\"Autonomisti Popolari\", \"Civica Trentina\", \"Progetto Trentino\", \"Associazione Fassa\" e \"Agire per il Trentino\"\".\nViene eletto presidente della Provincia autonoma di Trento il 22 ottobre 2018 con il 46,73% dei voti: \u00e8 il primo presidente trentino di centro-destra dal dopoguerra.\nIl 9 gennaio 2019 si dimette per incompatibilit\u00e0 dalla carica di deputato, con una lettera inviata al Presidente della Camera dei deputati Roberto Fico. Vengono indette delle elezioni suppletive per il 26 maggio, contestualmente alle europee. Viene eletto Mauro Sutto, anch'egli della Lega.\nDurante il suo mandato da presidente della provincia autonoma di Trento firma un\u2019ordinanza (successivamente ritirata) che prevedeva l'abbattimento di un esemplare di orso a seguito di una violenta aggressione ai danni di due persone. La decisione scatena varie polemiche, soprattutto da parte delle associazioni animaliste.\nA causa della politica intrapresa per la gestione dei grandi carnivori (orsi e lupi), che vede la detenzione di tre orsi negli anni 2020 e 2021, viene aspramente criticato e, successivamente, riceve delle pesanti minacce; in seguito a ci\u00f2, il 24 maggio 2021, gli viene assegnata la scorta.\nPresidente della Regione Trentino-Alto Adige.\nNel giugno del 2021, a seguito di un accordo politico fra i partiti della maggioranza (SVP e Lega), sarebbe dovuto subentrare ad Arno Kompatscher come presidente della giunta regionale del Trentino-Alto Adige, ma a seguito di frasi sessiste di due consiglieri della Lega (dapprima Alessandro Savoi, poi Denis Paoli) a colleghe consigliere, per protesta le opposizioni fecero mancare il numero legale fino alle dimissioni di Savoi dall'ufficio di presidenza (in questo frangente, con l'appoggio della SVP) ed alle scuse in aula di Paoli. Fugatti fu quindi eletto il successivo 7 luglio nel corso di una seduta straordinaria convocata all'uopo."}
{"id": "1515478", "revid": "287204", "url": "https://it.wikipedia.org/wiki?curid=1515478", "title": "Tanju \u00c7olak", "text": "Caratteristiche tecniche.\nGiocava come centravanti.\nCarriera.\nClub.\n\u00c7olak fece il suo debutto nel Samsun Yolspor. Da l\u00ec venne trasferito al Samsunspor, dove fu capocannoniere del Campionato turco di calcio nelle stagioni 1984-1985 e 1985-1986. \u00c7olak pass\u00f2 poi al Galatasaray SK alla fine della stagione 1986-1987, diventando con 39 gol il miglior marcatore europeo nella stagione 1987-1988, aggiudicandosi cos\u00ec la Scarpa d'oro, unico calciatore turco ad ottenere questo riconoscimento.\nNella stagione 1988-1989 gioc\u00f2 un ruolo decisivo nel percorso internazionale della squadra turca: andando in gol nelle vittorie contro Neuchatel Xamax e , permise al Galatasaray di raggiungere la semifinale di Coppa dei Campioni. \u00c7olak divent\u00f2 ancora capocannoniere del Campionato turco nella stagione 1991-1992, ed alla fine della stagione venne trasferito dal Galatasaray ai rivali del Fenerbah\u00e7e SK.\nCon 240 gol in 252 partite \u00c7olak detenne il record di miglior marcatore di tutti i tempi nel campionato turco, avendo battuto il leggendario record di Metin Oktay (e prima di venire a sua volta battuto da Hakan \u015e\u00fck\u00fcr). Soprannominato \"Bay Gol\" (Il Signor Gol), ha concluso la sua carriera all'\u0130stanbulspor.\nNazionale.\nTanju \u00c7olak ha vestito la maglia della Turchia in 31 partite, segnando 9 gol.\nStile di gioco.\nLe sue abilit\u00e0 di posizionamento e finalizzazione ne fanno uno dei migliori attaccanti turchi di tutti i tempi. La brevit\u00e0 della sua carriera e la mancanza di successi internazionali della Nazionale e dei club turchi ne hanno per\u00f2 compromesso il seguito internazionale, al di fuori dalla Turchia.\nBiografia.\nNel luglio 1994 \u00e8 stato condannato a 22 mesi di prigione per importazione illegale di un'auto di lusso.."}
{"id": "1515481", "revid": "56620", "url": "https://it.wikipedia.org/wiki?curid=1515481", "title": "Claude La Colombi\u00e8re", "text": ""}
{"id": "1515484", "revid": "33689", "url": "https://it.wikipedia.org/wiki?curid=1515484", "title": "Festival del Fitness", "text": "Il Festival del Fitness \u00e8 un evento sportivo annuale sul tema del fitness, iniziato nel 1989 a Rimini. \nIn 5 anni era gi\u00e0 diventata una manifestazione importante con decine di presenter e campioni dello sport provenienti da tutto il mondo, e fino al 2005 si \u00e8 svolto ogni anno nella citt\u00e0 romagnola.\nDal 2006 si \u00e8 svolto a Firenze, all'interno di Firenze Fiera nella Fortezza da Basso, e si articolava in diverse giornate. Le attuali edizioni si svolgono a Roma, all'interno del Parco del Foro Italico, e si articolano in quattro giornate. Grazie alla formula che lo caratterizza \u00e8 diventato negli anni l'evento sportivo nel suo genere pi\u00f9 grande ed importante al mondo."}
{"id": "1515489", "revid": "2184720", "url": "https://it.wikipedia.org/wiki?curid=1515489", "title": "Macumba", "text": "Macumba \u00e8 un termine della lingua africana bant\u00f9 usato per definire pratiche religiose.\nStoria.\nLa macumba include spesso elementi di altre religioni, in un sincretismo che abbraccia religioni autoctone africane e spiritualit\u00e0 brasiliana. Le cerimonie della macumba sono fortemente influenzate dagli elementi africani e spesso avvengono all'aperto, includono sacrifici animali (galli e galline) e offerte agli spiriti (denaro, tabacco), in modo simile a quanto avviene nel \nvud\u00f9 haitiano. Alcuni medianisti (\"medium\"), chiamati \"macumbeiro\", officiano riti e cerimonie. Anche se la macumba pu\u00f2 essere vista come una religione a s\u00e9 stante, spesso i praticanti sono affiliati ad altre fedi religiose pagane. La macumba \u00e8 quindi capillare nelle comunit\u00e0 brasiliane, dove consultare un \"macumbeiro\" per rituali di buona fortuna \u00e8 pratica abbastanza comune. In generale, la parola macumba \u00e8 usata in Brasile per definire riti o religioni di origine africana, spesso in modo dispregiativo per indicare credenze superstiziose. \nIn Italia si usa il termine \"macumba\" per indicare i rituali di magia nera propri delle popolazioni africane e afroamericane indirizzati contro un'altra persona o un'attivit\u00e0 che altri hanno intrapreso; spesso il termine non ha una reale correlazione con i predetti rituali: piuttosto, \u00e8 adoperato nel linguaggio comune per definire un qualunque rito malefico non meglio specificato."}
{"id": "1515490", "revid": "729019", "url": "https://it.wikipedia.org/wiki?curid=1515490", "title": "Battaglia di Bafeo", "text": "La battaglia di Bafeo fu il primo scontro fra bizantini e ottomani, che vide come vincitori gli ottomani comandati da Osman I, la battaglia fu combattuta il 27 luglio 1302.\nLa battaglia.\nI bizantini furono tratti in inganno dagli ottomani, infatti i territori dell'impero bizantino erano in continuo saccheggio da parte degli ottomani, cos\u00ec un esercito bizantino di soli 2.000 uomini usc\u00ec a sfidare sul campo aperto i predoni, l'esercito bizantino aveva ancora le tecniche militari del tempo in cui governava la dinastia dei Comneni (1081-1185). I bizantini in netta minoranza furono sconfitti dagli ottomani, nei pressi di Nicomedia, essi poterono conquistare cos\u00ec delle piccole fortezze attorno a Nicomedia, ma la citt\u00e0 fu presa solamente nel 1337."}
{"id": "1515492", "revid": "767487", "url": "https://it.wikipedia.org/wiki?curid=1515492", "title": "David Taylor (calciatore 1965)", "text": "Carriera.\nIn carriera ha disputato 219 partite segnando 117 gol nel campionato di calcio gallese. Nella stagione 1993/1994 segn\u00f2 43 gol in 38 partite nel Porthmadog F.C., divenne cos\u00ec il massimo marcatore europeo. Comunque in quella stagione la Scarpa d'oro non fu assegnata, quindi non ottenne questo riconoscimento. Lasci\u00f2 il calcio nel 2001, a 36 anni."}
{"id": "1515507", "revid": "599013", "url": "https://it.wikipedia.org/wiki?curid=1515507", "title": "Arsen Avetisyan", "text": "In passato ha fatto parte della Nazionale armena.\nDurante la sua carriera realizz\u00f2 pi\u00f9 di 192 marcature.\nCarriera.\nClub.\nHa giocato in numerosi club durante la sua carriera.\nNel 2006 \u00e8 tornato a giocare in Armenia per il Pyunik, con cui ha vinto il titolo nazionale, ed \u00e8 stato il principale attaccante della squadra.\nNel 1995 fu il miglior marcatore europeo dell'anno con 39 reti, ma dal 1991 al 1996 il premio Scarpa d'oro non venne assegnato.\nNazionale.\nDopo aver debuttato per l'Armenia nel 1992, ha rappresentato il suo paese 23 volte e segnato un gol. Si \u00e8 ritirato dalla Nazionale armena nel 1998."}
{"id": "1515511", "revid": "599013", "url": "https://it.wikipedia.org/wiki?curid=1515511", "title": "F\u00e1bio Eduardo Cribari", "text": "Biografia.\n\u00c8 il fratello maggiore di Em\u00edlson S\u00e1nchez Cribari, anche lui difensore; fu proprio Binho a portare in Italia suo fratello, che fu subito tesserato nella formazione Primavera dell'Empoli.\nCaratteristiche tecniche.\nNel complesso \u00e8 stato definito un buon giocatore, che con un po' pi\u00f9 di fortuna avrebbe meritato palcoscenici maggiori nel calcio italiano. Uno dei motivi che gli hanno impedito di imporsi in Serie A \u00e8 sicuramente legato alla troppo tarda scoperta delle sue ottime potenzialit\u00e0 nel ruolo di ala a centrocampo, piuttosto che di difensore di fascia.\nCarriera.\nBinho arriv\u00f2 in Italia nel 1997, acquistato dal neopromosso Empoli dal Londrina, societ\u00e0 della Serie B brasiliana.\nNel suo primo anno in Italia, non ebbe molte possibilit\u00e0 di giocare, ma in quelle rare occasioni che gli furono concesse mostr\u00f2 le sue buone doti da difensore; in particolare, \u00e8 da ricordare la partita -Empoli, nella quale il giocatore risult\u00f2 uno dei migliori in campo, facendosi molto valere marcando efficacemente l'attaccante Ronaldo.\nL'anno dopo, riusc\u00ec a ritagliarsi uno spazio maggiore, ma non pot\u00e9 evitare la retrocessione in Serie B della societ\u00e0 toscana. In quell'anno comunque l'allenatore Corrado Orrico prov\u00f2 molto spesso Cribari nel nuovo ruolo di centrocampista, scoprendo in lui buone qualit\u00e0 offensive sulla fascia destra.\nDal gennaio 2001 fu ceduto alla Lucchese, in Serie C1, fortemente voluto proprio da Orrico. A Lucca pass\u00f2 ottime stagioni, con un apice nell'annata 2001-2002 in cui realizz\u00f2 6 reti in 30 partite. Questo gli valse una chiamata oper l'anno successivo in Serie B, al , ma al termine del prestito non fu riscattato.\nDal 2003 cominci\u00f2 a essere tormentato da fastidiosi infortuni che lo tennero lontano dai campi per molto tempo. Lasciata la Lucchese nel 2006, ha giocato la stagione 2006-2007 nel Castelnuovo Garfagnana, in Serie C2. Alla fine della stagione si \u00e8 ritirato a causa dei continui problemi al ginocchio destro, che lo avevano tenuto fuori dai campi molto spesso negli anni precedenti.\nDopo il ritiro.\nVive a Lucca e collabora con gli agenti FIFA Tullio Tinti e Davide Torchia come osservatore di giovani talenti brasiliani."}
{"id": "1515517", "revid": "2121138", "url": "https://it.wikipedia.org/wiki?curid=1515517", "title": "Assedio di Bursa", "text": "L'assedio di Bursa fu combattuto fra bizantini e ottomani nel 1326, il risultato finale di questo assedio, fu la vittoria ottomana.\nL'assedio.\nL'assedio di Bursa, fu il primo assedio fatto dai turchi ottomani, e per questo gli storici sostengono che l'assedio sia durato tra gli otto ai dieci anni. Bursa fu quindi la prima citt\u00e0 che gli ottomani espugnarono."}
{"id": "1515518", "revid": "126257", "url": "https://it.wikipedia.org/wiki?curid=1515518", "title": "Valle di non", "text": ""}
{"id": "1515522", "revid": "123231400", "url": "https://it.wikipedia.org/wiki?curid=1515522", "title": "Asinus", "text": "Il sottogenere Asinus comprende tre specie e alcune sottospecie di equidi caratterizzate da lunghe orecchie, da un dorso rettilineo e sottile e da una coda piuttosto rada, ritenuti animali resistenti e infaticabili.\nIl comune somaro o \"asino\" \u00e8, tra i cavalli, il rappresentante meglio conosciuto di questo sottogenere, sia con le sue variet\u00e0 domestiche che con quelle inselvatichite, variando in dimensioni dal piccolo \"burro\" al \"Mammoth Jack\" e alle altre razze dalle dimensioni di un cavallo. Non c'\u00e8 una differenza vera e propria tra i termini \"somaro\" e \"asino\", sebbene gli animali pi\u00f9 piccoli vengano chiamati solitamente somari e quelli pi\u00f9 grandi asini. Entrambi vengono usati per dare vita al mulo, un animale ibrido prodotto dall'incrocio tra un asino e una cavalla.\nGli \"asini selvatici\" comprendono un certo numero di specie di animali completamente selvatici, e non sottospecie domestiche inselvatichite di \"Equus asinus\", che vivono in Africa ed Asia. Il parente pi\u00f9 stretto dell\"'Equus africanus\" \u00e8 la zebra di Grevy. Quest'ultima mostra un certo numero di somiglianze con i suddetti asini, tra cui orecchie pi\u00f9 lunghe delle altre zebre, un cranio molto pi\u00f9 simile a quello di un asino ed una tendenza a formare solamente piccoli branchi."}
{"id": "1515527", "revid": "125382689", "url": "https://it.wikipedia.org/wiki?curid=1515527", "title": "Infamous (videogioco)", "text": "Infamous (reso graficamente come inFAMOUS) \u00e8 un videogioco sviluppato in esclusiva per la console Sony PlayStation 3 dalla Sucker Punch Productions.\nIl gioco \u00e8 stato annunciato da Sony l'11 luglio 2007 all'Electronic Entertainment Expo del 2007 ed \u00e8 stato pubblicato in Europa il 29 maggio 2009 ed in America il 26 maggio 2009.\n\u00c8 uno dei giochi presenti nel pacchetto \"Welcome Back\" pubblicato da Sony nel giugno 2011.\n\"Infamous\" si presenta come un \"free-roaming\", ovvero un gioco dove \u00e8 possibile girare liberamente per le ambientazioni e interagire con esse con il personaggio che il giocatore interpreta. Il protagonista ha accesso a vari superpoteri basati sull'elettricit\u00e0 che imparer\u00e0 ad usare nel suo tentativo di riportare la pace nella citt\u00e0 dominata dal caos pi\u00f9 totale.\nNel gioco \u00e8 presente un sistema di reputazione basato sul Karma. Questo influenzer\u00e0 la trama e dar\u00e0 al giocatore la possibilit\u00e0 di acquistare nuovi poteri attraverso dei \"momenti Karma\", situazioni in cui bisogner\u00e0 fare delle scelte buone o malvagie; anche i poteri potranno essere evoluti a seconda dello stato di reputazione raggiunto.\nTrama.\nCole, un fattorino appassionato di parkour, sta trasportando un pacco quando viene chiamato dal suo capo che gli dice di aprirlo. Immediatamente un'esplosione devasta l'intera citt\u00e0 lasciando pochi sopravvissuti tra cui lo stesso Cole.\nMiracolosamente salvo, cerca di raggiungere l'altra parte di un ponte nelle vicinanze per tornare a casa ma una serie di fulmini iniziano a cadere intorno a lui facendolo andare in coma. Pochi giorni dopo, in ospedale, Cole si accorge di avere misteriosi poteri legati all'elettricit\u00e0 che lo rendono molto pi\u00f9 forte e agile del normale. Intanto la situazione in citt\u00e0 continua a peggiorare: bande di tossicodipendenti e criminali si sono impadronite della citt\u00e0 grazie al caos che si \u00e8 diffuso dopo l'esplosione; come se non bastasse, il governo, per evitare di sprecare risorse umane per liberare la citt\u00e0 dalla morsa del crimine, ha letteralmente isolato dal resto del mondo Empire City al fine di evitare un contagio biologico condannando i cittadini a morire di fame e di sete.\nAd Empire City viene diffuso un video che mostra Cole quale responsabile dell'esplosione che ha devastato la citt\u00e0. Lasciato da Trish, la sua ragazza, che a causa dell'esplosione ha perso la sorella, decide di evadere dalla citt\u00e0 superando il posto di blocco presso lo Stantom Bridge insieme all'amico Zeke. Gli agenti governativi, tuttavia, non si fanno scrupoli a uccidere i manifestanti che erano con lui. Cole e Zeke riescono miracolosamente a salvarsi. Cole viene contattato da Moya, un'agente dell'FBI, che gli fa una proposta: se la aiuter\u00e0 a trovare suo marito John, disperso a Empire City dal giorno dell'esplosione, lei gli permetter\u00e0 di uscire dalla citt\u00e0. Cole accetta, e in seguito verr\u00e0 a sapere che la causa di tutto ci\u00f2 che sta succedendo ad Empire City \u00e8 opera dei Primogeniti: un'organizzazione che mira al controllo del mondo. Scopre anche che l'ordigno che ha causato la devastazione di Empire City si chiama Raggio Sfera: un dispositivo capace di assorbire l'energia neurale delle persone per trasferirla in un solo individuo.\nToccher\u00e0 a Cole decidere il destino della citt\u00e0 e, forse, quello del mondo intero. Si ritrover\u00e0 anche a prendere decisioni difficili, molte delle quali caratterizzeranno la sua reputazione, le reazioni della gente nei suoi confronti e il rapporto con Trish. Cole si ritrover\u00e0 a combattere Sasha, capo dei Mietitori, Alden, capo degli Spazzini e figlio del capo dei Primogeniti privato da Kessler della sua eredit\u00e0. Kessler \u00e8 una figura misteriosa, oscura e crudele: c'\u00e8 lui dietro la morte di Trish e l'uso della Raggio Sfera. Prima della battaglia finale contro Kessler, Cole, aiutato da John che finalmente si \u00e8 rivelato (e che nulla ha a che fare con Moya), avr\u00e0 nelle sue mani la Raggio Sfera: a lui la decisione di utilizzarla o distruggerla. In ogni caso la conseguenza sar\u00e0 la morte di John.\nCole, dopo aver sconfitto Kessler, riesce a vedere la storia dell'avversario, realizzando finalmente che la persona contro cui ha combattuto tutto quel tempo era nient'altro che s\u00e9 stesso venuto dal futuro per evitare l'ascesa ed il potere della Bestia, un non meglio specificato nemico.\nPoteri.\nI poteri di Cole si basano sull'elettricit\u00e0. Inizialmente si hanno a disposizione solo quattro poteri (Saetta, Onda d'urto, Elettrodrenaggio e Salto tonante), ma durante la prosecuzione del gioco si possono ottenere nuovi poteri ogni volta che Cole ricaricher\u00e0 una sottostazione di Empire City, ridonando cos\u00ec luce elettrica al quartiere sopraelevato. Buona parte di questi poteri, iniziali e ottenuti, potranno essere potenziati tramite un sistema di punti esperienza. Inoltre i poteri sono influenzati dal Karma di Cole: se il protagonista si dimostrer\u00e0 benevolo ed eroico con i cittadini di Empire City, i poteri si svilupperanno ottenendo effetti aggiuntivi a seconda del livello karmico benevolo (Guardiano, Campione ed Eroe). Viceversa, se si sceglier\u00e0 una linea di pensiero negativa, votata al male, i poteri si potenzieranno per ottenere il livello di distruzione pi\u00f9 alto con l'aumentare della malvagit\u00e0 di Cole (Teppista, Fuorilegge ed Infame). Inoltre, sempre a seconda del karma, l'elettricit\u00e0 emessa da Cole cambia colore, da azzurro (bont\u00e0) a rosso (malvagit\u00e0). Alcuni poteri (in particolar modo quelli offensivi) consumeranno nuclei energetici, che possono essere ricaricati mediante l'Elettrodrenaggio, il Biodrenaggio ed altre attivit\u00e0. Ulteriori nuclei saranno disponibili se si viene in possesso di frammenti elettrici sparsi in Empire City. Questa \u00e8 la lista completa dei poteri con i relativi potenziamenti:\nNemici.\nIl capo dei Mietitori \u00e8 Sasha.\nSequel.\nNel giugno 2011 ne \u00e8 stato pubblicato un sequel, \"Infamous 2\"."}
{"id": "1515531", "revid": "1573940", "url": "https://it.wikipedia.org/wiki?curid=1515531", "title": "Porthmadog Football Club", "text": "Il CPD Porthmadog Football Club (in gallese: Clwb P\u00eal Droed Porthmadog) \u00e8 un club calcistico di Porthmadog e gioca nel campionato di calcio gallese.\nIl club \u00e8 stato fondato nel 1884, ci\u00f2 lo rende uno dei pi\u00f9 antichi del Galles. Nel 1900 ha partecipato al campionato di calcio del Nord del Galles ed ha vinto per la prima volta il torneo nella stagione 1902-1903.\nIn questa squadra ci gioc\u00f2 un wrestler attualmente in WWE Mason Ryan."}
{"id": "1515539", "revid": "729019", "url": "https://it.wikipedia.org/wiki?curid=1515539", "title": "Battaglia di Pelecano", "text": "La battaglia di Pelecano o di \"Pelekanos\", fu combattuta fra bizantini e ottomani, tra il 10 giugno e l'11 giugno 1329.\nLa battaglia.\nEssendosi accorto che la situazione in Bitinia era pessima, l'imperatore Andronico III Paleologo arm\u00f2 6.000 soldati e sbarc\u00f2 a Nicomedia dove lasci\u00f2 2.000 soldati per rinforzare le difese.\nLasciata la citt\u00e0 l'esercito bizantino marci\u00f2 per tre giorni, finch\u00e9 non trov\u00f2 l'accampamento nemico, e il 10 giugno del 1329 inizi\u00f2 la battaglia.\nVerso sera i bizantini erano in vantaggio, ma avevano subito pi\u00f9 perdite di quelle che un esercito cos\u00ec piccolo si poteva permettere, quindi Giovanni Cantacuzeno, luogotenente del \"basileus\", consigli\u00f2 ad Andronico III di ritirarsi ordinatamente al fare dell'alba, in modo da non essere massacrati dagli ottomani.\nCos\u00ec fecero, ma l'esercito fu attaccato ai lati dagli arcieri nemici e quindi i bizantini si diedero all'inseguimento di questi ultimi nel tentativo di disperderli, finendo per essere accerchiati.\nL'Imperatore, ferito, fu trasportato a Costantinopoli in barella, ma alcuni soldati diffusero la notizia fasulla che l'Imperatore era morto e fu difficile per Giovanni convincere i soldati che l'Imperatore era salvo. La battaglia di Pelecano fu il primo scontro tra ottomani e bizantini; non si risolse con un completo disastro, ma dimostr\u00f2 ai bizantini la loro condizione di debolezza."}
{"id": "1515540", "revid": "84184", "url": "https://it.wikipedia.org/wiki?curid=1515540", "title": "Men Without Hats", "text": "I Men Without Hats sono un gruppo Synthpop proveniente da Montr\u00e9al, Qu\u00e9bec, che hanno ottenuto la loro popolarit\u00e0 nella prima met\u00e0 degli anni 80. Sono caratterizzati dalla profonda ed espressiva voce baritonale del cantante Ivan Doroschuk e dal loro elaborato uso del sintetizzatore ed in generale degli strumenti elettronici.\nRaggiunsero il successo con \"The Safety Dance\", divenuto un successo mondiale ed entrato nella Top Ten in 3\u00aa posizione negli Stati Uniti, e \"Pop Goes the World\". Dopo una pausa per la maggior parte degli anni '90 e 2000, Doroschuk ha riformato la band nel 2010, e insieme hanno pubblicato l'album \"Love in the Age of War\" nel 2012. Il gruppo riformato, con sede a Vancouver, ha continuato a esibirsi, facendo anche un tour europeo nel 2015 e in Australia nel 2016.\nGli inizi.\nIl nucleo nacque nel 1977 come una band punk da Ivan Doroschuk, anche autore, e dal fratello Stefan Doroschuk, con vari altri membri tra cui il terzo fratello Colin Doroschuk, J\u00e9r\u00e9mie Arrobas, Tracy Howe, Roman Martyn, Mike Gabriel, Jean-Marc Pisapia, Lenny Pinkas e Allan McCarthy. Ivan aveva cantato in precedenza in un gruppo chiamato \"Wave 21\" insieme a Arrobas, Stefan e Colin, che furono alla base della formazione finale. La band inizi\u00f2 suonando cover dei The Cramps, per poi puntare verso il genere new wave; Doroschuk era cresciuto con artisti come i Genesis, i Pink Floyd e Rick Wakeman, e vedeva in quel genere una nuova forma di rock progressivo con qualcosa della disco.\nI fratelli Doroschuk, tutti e tre musicisti di formazione classica, nacquero a Champaign, Illinois, mentre il loro padre, di nazionalit\u00e0 canadese, stava conseguendo un dottorato. Si trasferirono poi a Montr\u00e9al da piccoli quando i genitori tornarono in Canada. Il nome del gruppo deriva dal fatto che, seguendo un principio da loro descritto come \"stile prima del comfort\", si rifiutassero di indossare cappelli durante i freddi inverni di Montr\u00e9al, definendosi gli \"uomini senza cappello\", ovvero \"men without hats\".\nSi fecero notare nel 1980 per l'EP \"Folk of the 80's\" dove Tracy Howe, per breve tempo nella band, non apparve nella ristampa del disco. Tuttavia pi\u00f9 tardi, l'artista giunse al successo con un nuovo gruppo, i Rational Youth. Jean-Marc Pisapia usc\u00ec dal gruppo per formare The Box, e pi\u00f9 tardi Arrobas e Gabriel uscirono per lavorare su progetti in proprio e successivamente fondarono gli Isinglass.\nOltre ai fratelli Doroschuk, i Men Without Hats hanno incluso numerosi membri aggiuntivi e artisti ospiti o itineranti, molti dei quali sono rimasti per poco e hanno lasciato il gruppo durante i suoi primi cinque anni di vita. Ivan Doroschuk \u00e8 stato l'unico membro costante del gruppo, mentre Stefan, Colin e Arrobas sono rimasti membri relativamente stabili nei primi anni '80.\nIl successo.\nIl gruppo giunse sulla scena internazionale nel 1982 con la hit \"\"The Safety Dance\" dall'album di debutto \"Rhythm of Youth\". Il pezzo, reso celebre da un pittoresco videoclip a tema medievale girato in Inghilterra, rimase quattro settimane in terza posizione nella \"Billboard\" Hot 100, giungendo sesta in Gran Bretagna e arrivando in cima alla classifica in Sudafrica. Giunsero in classifica anche con la title track del loro album del 1987, \"Pop Goes the World\", giunta al 20\u00ba posto negli Stati Uniti, al 3\u00b0 in Sudafrica, e al primo in Austria e Svezia. Il singolo fu inserito anche nella colonna sonora del film \"Date with an Angel\" (1987), con Phoebe Cates, Emmanuelle B\u00e9art e Michael E. Knight. L'album successivo \"The Adventures of Women &amp; Men Without Hate in the 21st Century\", fu pubblicato nel 1989. Uno dei brani presenti era una cover degli ABBA, \"S.O.S.\".\nAggiungendo Colin, che aveva partecipato a \"Rhythm of Youth,\" come quarto membro ufficiale, i Men Without Hats pubblicarono l'album \"Folk of the 80's (Part III)\" nel 1984. Mentre il singolo principale \"Where Do The Boys Go?\" fu un successo piazzandosi tra i primi 40 in Canada, l'album non riusc\u00ec a eguagliare il successo internazionale del precedente.\nNel 1985, la band pubblic\u00f2 l'EP \"Freeways\", composto da remix multipli (e multi-lingue) di uno dei loro primi lavori, la canzone del 1980 di Doroschuk e Arrobas \"Freeways\"\" (che era stata precedentemente pubblicata come B-side nel 1982). Il gruppo intraprese poi un tour nello stesso anno per promuovere l'EP.\nIl loro successivo album del 1991, \"Sideways\", dominato pi\u00f9 dalle chitarre elettriche che dalle tastiere, si rivel\u00f2 un prodotto sostanzialmente differente col precedente sound della band, dovuto anche all'influenza recente dei Nirvana verso Doroschuk. Lui stesso disse \"Avevamo un obbligo contrattuale per un altro album con la Polygram, quindi ho detto loro che avremmo preso met\u00e0 del budget assegnato se ci avessero permesso di fare il disco che volevo... allora abbiamo fatto questo disco improntato sulla chitarra, ma loro erano inorriditi: \" I Men Without Hats senza tastiere non funzioneranno\", hanno detto, e questa \u00e8 stata la fine della storia con la Polygram.\" La formazione di quel periodo era composta da Ivan, Felix Matte alla chitarra, John Kastner alla chitarra ritmica, Stefan Doroschuk al basso, Michael Langevin alla batteria e Colin Doroschuk alle tastiere.\nIl gruppo si sciolse ufficialmente nel 1993 dopo la battuta d'arresto causata del riscontro negativo di \"Sideways,\" non riuscendo cos\u00ec ad accordarsi con nessuna etichetta discografica in America. Il concerto finale della band fu un evento benefico per supportare un centro di accoglienza per donne a Montr\u00e9al, con il chitarrista Denis D'Amour a sostitutire Matte e Kastner, che avevano entrambi lasciato la band nel 1992.\nAnni 90 e 2000.\nDopo la fine del loro sodalizio, Ivan e il tastierista Bruce Murphy hanno continuato a registrare diversi demo nel 1993 per un concept album intitolato \"UFO's Real\", che non \u00e8 mai stato pubblicato. Uno dei membri, Allan McCarthy, mor\u00ec per compiclazioni dovute all'AIDS nel 1995, mentre Ivan rilasci\u00f2 un album solista, \"The Spell\", nel 1997. Con il nome di \"MacKenzie-Parker Gang\" Stefan e Mack MacKenzie dei 3 O'Clock Train pubblicarono in seguito l'album \"Ride of Glory\" nel 1999.\nDopo dieci anni di inattivit\u00e0, Stefan e Ivan riformarono la band e pubblicarono nel novembre 2003 l'album \"No Hats Beyond This Point\", riportando la band al loro stile new wave. Nelle interviste rilasciate durante quel periodo, la band aveva menzionato un tour per supportarne l'uscita e un cofanetto dedicato ai primi anni della band, che includeva \"Folk of the 80's\", \"Freeways\", un concerto del 1985, demo inedite e remix di \"The Safety Dance\". Tuttavia, nulla di tutto questo si realizz\u00f2 e il gruppo si sciolse di nuovo all'inizio del 2004, poco dopo l'uscita dell'album. Questo evento sanc\u00ec definitivamente la fine di ogni collaborazione di Stefan con i Men Without Hats, mentre Colin si dedic\u00f2 all'opera e alla musica classica, diventando direttore artistico del Northern Opera Theatre di Montr\u00e9al e compositore fisso al Ballet Victoria a Victoria, in Canada. Il suo lavoro include l'opera \"Evangeline\", basata sull'omonimo poema di Henry Wadsworth Longfellow e rappresentata per la prima volta nel 2014.\nNel 2006, l'etichetta Trilogie Musique pubblic\u00f2 un DVD chiamato \"Live Hats\", con un concerto al teatro \"Le Spectrum\" di Montr\u00e9al dell'8 agosto 1985, trasmesso in televisione all'epoca e probabilmente proprio quel concerto che, come contenuto extra del cofanetto mai distribuito, avrebbe dovuto promuovere \"No Hats Beyond This Point\". La distribuzione per\u00f2 non era stata autorizzata dalla band, e il DVD venne ritirato dal mercato. Il filmato originale \u00e8 stato comunque diffuso via Internet negli anni ed \u00e8 ancora oggi visibile su YouTube.\nLa reunion del 2010 e l'ultimo album.\nIvan ha riformato i Men Without Hats nel 2010 come frontman e cantante principale, e ha ingaggiato dei musicisti di supporto che aveva conosciuto tramite delle audizioni. La band ha debuttato il 24 settembre 2010 al Rifflandia Music Festival di Victoria, nella Columbia Britannica, con dieci canzoni del repertorio classico dei Men Without Hats. La band cos\u00ec rivisitata \u00e8 stata descritta dal quotidiano \"Austin American-Statesman\" come \"semplicemente il cantante Ivan Doroschuk e alcune \"hired guns\"\" (letteralmente, \"pistole a noleggio\", come per indicare i musicisti di supporto) e da Stefan Doroschuk come una \"band di tributo\". Nonostante le prime reazioni, il loro \"Dance If You Want Tour\" \u00e8 iniziato nel marzo 2011 con una performance accolta positivamente da molte persone all'evento \"South by Southwest\" di Austin.\nNel giugno 2011, Doroschuk dichiar\u00f2 al \"North by Northeast\", a Toronto, che il gruppo avrebbe registrato un nuovo album in studio. L'album era originariamente intitolato \"Folk of the 80's (Part IV)\", ma nel marzo del 2012 la band comunic\u00f2 sulla propria pagina Facebook che sarebbe stato chiamato \"Love in the Age of War\" e sarebbe uscito quell'estate.\n\"Love in the Age of War\", prodotto da Dave Ogilvie degli Skinny Puppy, \u00e8 stato pubblicato nel giugno 2012 e ha ricevuto recensioni per lo pi\u00f9 favorevoli. Ogilvie e Doroschuk si sono prefissati di riprodurre e aggiornare fedelmente il classico suono di sintetizzatore tipico degli anni '80 usato dal gruppo, facendo intenzionalmente un album che fosse il seguito diretto di \"Rhythm of Youth\". Secondo Doroschuk, insieme hanno voluto \"\"lavorare su una macchina a 24 tracce, ad esempio, e non il numero virtuale ed infinito di tracce che puoi avere oggi. Siamo usciti e abbiamo recuperato i vecchi sintetizzatori che usavamo allora... gli stessi strumenti, quindi non erano sintetizzatori \"soft\", erano dei veri e propri sintetizzatori\".\"\nNel 2011, Ivan aveva ingaggiato tre dei suoi musicisti in tour come membri della band: James Love alla chitarra e alla voce, e Louise \"Lou\" Dawson e Mark Olexson alle tastiere e voce, che si esibivano tutti in \"Love in the Age of War.\" Anche Colin Doroschuk \u00e8 apparso nell'album come cantante. Dopo che l'album \u00e8 stato registrato, Doroschuk ha sostituito Olexson con la musicista di Vancouver Rachel Ashmore come secondo sintetizzatore del gruppo per aumentarne la sonorit\u00e0 nella loro musica.\nI Men Without Hats hanno fatto nuovamente il tour degli Stati Uniti nel 2013, come parte del Regeneration Tour degli anni '80 con altri artisti contemporanei del decennio come Howard Jones, Andy Bell degli Erasure e i Berlin. L'attivit\u00e0 continua della band ha incluso un tour in Europa nel 2015 e nel 2016.\nCome parte dello show \"Totally '80s\" in tourn\u00e9e in Australia nel luglio 2016, Doroschuk si \u00e8 esibito accreditato come Men Without Hats ma senza gli altri membri. In un'intervista ha dichiarato di voler cantare con il gruppo \"di casa\" per \"preparare il terreno per una visita della nostra band al completo.\" Nell'ottobre 2016, prima di un tour europeo, Sho Murray ha sostituito James Love come chitarrista."}
{"id": "1515542", "revid": "767487", "url": "https://it.wikipedia.org/wiki?curid=1515542", "title": "Rodion C\u0103m\u0103taru", "text": "Carriera.\nHa debuttato nel campionato di calcio rumeno con l'Universitatea Craiova nel 1974. Ha trascorso 12 stagioni nell'Universitatea Craiova vincendo il campionato di calcio rumeno nel 1980 e nel 1981. Nel 1986 \u00e8 stato trasferito alla Dinamo Bucarest, dove alla prima stagione nel nuovo club \u00e8 diventato capocannoniere del campionato di calcio rumeno con 44 gol in 33 partite. Tale cifra di gol gli avrebbe consentito di vincere la Scarpa d'oro che invece gli \u00e8 stata poi revocata. Si \u00e8 ritirato nel 1993, dopo aver giocato nel campionato di calcio belga e dal 1989 nel campionato di calcio olandese. C\u0103m\u0103taru ha segnato il suo ultimo gol da professionista il 20 maggio 1993, nella finale di Coppa dei Paesi Bassi persa 6-2 contro l'Ajax Amsterdam e giocata vestendo la maglia dell'SC Heerenveen.\nC\u0103m\u0103taru ha vestito la maglia della Nazionale di calcio rumena 75 volte, segnando 22 gol. Ha rappresentato il suo paese nel Campionato europeo di calcio del 1984 e nel Campionato mondiale di calcio del 1990."}
{"id": "1515543", "revid": "15756", "url": "https://it.wikipedia.org/wiki?curid=1515543", "title": "Chiesa dei Santi Martiri (Legnano)", "text": "La chiesa dei Santi Martiri \u00e8 un luogo di culto cattolico di Legnano.\nUltimata nel 1910, \u00e8 diventata chiesa parrocchiale il 24 maggio 1911. \u00c8 dedicata ai santi Sisinnio, Martirio ed Alessandro (noti come i \"Santi Martiri\") che secondo la tradizione sarebbero apparsi alle milizie della Lega Lombarda nel giorno della battaglia di Legnano (29 maggio 1176). Il territorio della parrocchia potrebbe infatti essere stato teatro della prima fase della famosa battaglia.\nStoria.\nL'idea di costruire una chiesa parrocchiale nella zona dell'Oltrestazione nacque nel 1890. Tra le varie localizzazioni possibili, alla fine la scelta cadde sul quartiere Mazzafame (il nome deriva dalla fertilit\u00e0 del terreno, che \"ammazzava la fame\" nei periodi di carestia). All'epoca questo rione, ad esclusione della zona lungo la via Novara, non era molto abitato, anche se era in costante espansione. Nel gennaio 1904 un comitato di cittadini acquista dunque dal signor Ferrario un terreno di mq sulla via Novara per la costruzione del nuovo tempio e pone una enorme croce di legno. La posa della prima pietra avvenne il 4 settembre 1904; la costruzione della chiesa in stile neo-romanico, a spese della popolazione locale, fu affidata all'architetto sacerdote Enrico Locatelli e termin\u00f2 nel 1910. Fu consacrata dal Cardinal Ferrari il 19 settembre 1910 ed eretta in parrocchia su decreto dello stesso Arcivescovo il 24 maggio 1911..\nA cavallo del XIX e del XX secolo, a Legnano, si ridest\u00f2 l'interesse per i fatti collegati alla battaglia di Legnano. Alla fine, questa passione sfoci\u00f2 nell'inaugurazione, nel 1900, del monumento al Guerriero di Legnano. Come ulteriore tributo a questi fatti militari, venne deciso di intitolare la nuova chiesa ai cosiddetti \"Santi Martiri\", cio\u00e8 Sisinio, Martirio e Alessandro, le cui reliquie erano custodite nella basilica milanese di San Simpliciano di Milano. In questa basilica meneghina erano anche custoditi i resti dell'arcivescovo di Milano Ariberto da Intimiano, che diede ai comuni della Lega Lombarda una croce esortandoli alla lotta contro Federico Barbarossa.\nLa chiesa e le opere artistiche.\nLa facciata dell'edificio religioso, modificata nel 1953, \u00e8 in cotto con elementi in marmo bianco. La chiesa \u00e8 a tre navate divise da una fila di colonne. Le due navate laterali sono pi\u00f9 piccole di quella centrale. Il campanile \u00e8 in stile moderno.\nDi pregevole fattura sono la croce in ferro dell'altare maggiore, il coro e l'organo a canne di stagno. Alla destra del transetto sono presenti dei quadri raffiguranti la Via Crucis. Nell'altare di destra Matteo Meneghini ha affrescato una pala che rappresenta i tre santi collocati su uno sfondo raffigurante un volo di angeli in un cielo nuvoloso. Il paesaggio dello sfondo ricorda la val di Non, dove furono martirizzati i tre santi. Ai fianchi di questo altare sono collocate due lastre in pietra dove sono elencati i fedeli della parrocchia deceduti al fronte della prima e della seconda guerra mondiale, oltre che le municipalit\u00e0 coalizzate nella Lega Lombarda."}
{"id": "1515549", "revid": "92719", "url": "https://it.wikipedia.org/wiki?curid=1515549", "title": "Colombaccio delle Bonin", "text": ""}
{"id": "1515550", "revid": "599013", "url": "https://it.wikipedia.org/wiki?curid=1515550", "title": "Zviad Endeladze", "text": "Ha militato nella squadra georgiana del Margveti dove nella stagione 1995-1996 ha segnato 40 gol. Si \u00e8 ritirato nel 2006.\nNel 1996 \u00e8 risultato il pi\u00f9 prolifico attaccante del suo campionato e d'europa, raggiungendo le 40 marcature. Questo risultato gli sarebbe valso la Scarpa d'oro ma il premio era stato sospeso nel 1991."}
{"id": "1515552", "revid": "339392", "url": "https://it.wikipedia.org/wiki?curid=1515552", "title": "Streetpunk", "text": ""}
{"id": "1515554", "revid": "3831", "url": "https://it.wikipedia.org/wiki?curid=1515554", "title": "Universit\u00e0 di Napoli Federico II", "text": ""}
{"id": "1515556", "revid": "131358", "url": "https://it.wikipedia.org/wiki?curid=1515556", "title": "FC Kilikia Yerevan", "text": ""}
{"id": "1515559", "revid": "709565", "url": "https://it.wikipedia.org/wiki?curid=1515559", "title": "Adrian (costumista)", "text": "La carriera.\nNato Adrian Adolph Greenberg, si diplom\u00f2 alla School for Applied and Fine Arts di New York, trasferendosi quindi a Hollywood dove cre\u00f2 abiti maschili per molti attori, fra cui Rodolfo Valentino. Disegn\u00f2 inoltre costumi per alcuni film di Cecil B. DeMille, lavorando sotto Mitchell Leisen, l'art director per la compagnia che De Mille stava formando. Sebbene i loro nomi non comparissero nei titoli del film, sia Adrian sia Mitchell Leisen contribuirono con alcuni costumi a \"Il re dei re\" (1927), il film pi\u00f9 grandiosamente epico di DeMille, che, ufficialmente, vedeva le firme di Gwen Wakeling e Earl Luick.\nDeMille e i suoi collaboratori entrarono alla MGM nell'estate del 1928 e Adrian venne nominato \"chief costume desiger\" della MGM, dove rimase fino al 1942. Sin dal loro primo film, \"Dinamite\" (1929), Adrian fu assegnato anche ad altre produzioni MGM, incluse alcune con la Garbo, della quale avrebbe inventato l'\"immagine\", soprattutto in film come \"Il bacio\" (1929), \"Anna Christie\" (1930), \"Anna Karenina\" (1935), \"Grand Hotel\" (1932) e \"Margherita Gauthier\" (1936). Avrebbe poi contribuito a creare anche il \"look\" di Norma Shearer, Jean Harlow, Hedy Lamarr e Joan Crawford: per quest'ultima, disegn\u00f2 gli abiti con le spalle imbottite, lanciando cos\u00ec una nuova moda che si afferm\u00f2 a livello mondiale.\nNel 1930, DeMille gir\u00f2 \"Madame Satan\", che conteneva la lunga sequenza di un party che si svolgeva in uno Zeppelin. I costumi della festa furono tra i pi\u00f9 stravaganti che Adrian avesse mai disegnato. Quando gli ospiti entrano nella sala del party, ognuno recita dei versi per spiegare il proprio costume. Una giovane donna coperta di pochi ventagli posizionati con grazia annuncia di essere \"Miss Movie Fan\" (gioco di parole in lingua inglese dato dal fatto che la parola \"fan\" significa sia \"ammiratore\" sia \"ventaglio\"), mentre un'altra appare dicendo: \"Non temere, bambino, io sono il richiamo della foresta\". Enrico VIII appare con le sei mogli, tutte vestite di cellophane. Kay Johnson, la protagonista femminile, entra indossando una cappa nera e viola, col dorso coperto dall'enorme testa di un serpente: \"Chi di voi \u00e8 abbastanza uomo da andare all'inferno con Madame Satan?\", chiede. La festa di \"Madame Satan\" e la sfilata di moda in \"Our Blushing Brides\" con Joan Crawford (entrambi del 1930) mettevano in evidenza ci\u00f2 che sarebbero stati i tratti caratteristici dei disegni di Adrian nei suoi film futuri.\nAdrian cedette ai grandi magazzini Macy's il modello di un abito da sera indossato da Joan Crawford in \"Ritorno\" (1932): immesso sul mercato contemporaneamente all'uscita del film, vendette oltre mezzo milione di capi in una settimana. Abituato fin dagli inizi nel cinema muto a sfruttare il bianco e il nero, concentr\u00f2 le sue scelte cromatiche sui contrasti di tono e lungo la gamma dei grigi, soprattutto nei sontuosi abiti da sera che erano richiesti dai film MGM. Nel 1931, Peggy Hamilton organizz\u00f2 uno show dei costumi cinematografici di Adrian, tutti o bianchi o neri.\nIl famosto costumista era molto eclettico e in due produzioni kolossal come \"Maria Antonietta\" (1938) e \"Il mago di Oz\" (1939) disegn\u00f2 anche gli abiti delle comparse, buttando gi\u00f9 gli schizzi ogni due/tre minuti. Per \"Il mago di Oz\" di Fleming cre\u00f2 ad esempio l'intera serie dei costumi per la scena della terra dei Mastichini e ide\u00f2 diversi modelli delle scarpette rosse indossate dalla protagonista Dorothy, partendo da un prototipo in stile arabeggiante con la punta all'ins\u00f9, poi scartato a favore delle pi\u00f9 tradizionali d\u00e9collet\u00e9 rosse poi divenute celebri.\nIn \"Perdutamente\" (1946), Joan Crawford provvide da s\u00e9 al guardaroba disegnatole da Sheila O'Brien, ma Adrian risult\u00f2 comunque come costumista pur avendo disegnato un solo vestito, un abito di propriet\u00e0 della Crawford.\nAnche se Adrian era amico personale di molte dive, ebbe rapporti piuttosto tesi con alcune star, come Greta Garbo, che non amava molto il suo modo di vestirla. Judy Garland, dal canto suo, aveva un personale piuttosto difficile da far risaltare, e Adrian la ingabbiava in corsetti poco confortevoli che dovevano snellirla e allungarne la figura.\nGli ultimi anni.\nLasciata la MGM, apr\u00ec un proprio laboratorio che serv\u00ec le maggiori case di produzione. Aveva sposato l'attrice Janet Gaynor, in un tacito accordo per nascondere la sua omosessualit\u00e0. Il loro matrimonio dur\u00f2 felicemente fino alla morte di Adrian, colpito da infarto il 13 settembre 1959.\nVenne sepolto nell'Hollywood Forever Cemetery, al Garden of Legends, accanto alla moglie."}
{"id": "1515560", "revid": "205197", "url": "https://it.wikipedia.org/wiki?curid=1515560", "title": "Homenetmen Yerevan", "text": ""}
{"id": "1515561", "revid": "131358", "url": "https://it.wikipedia.org/wiki?curid=1515561", "title": "FC Kilikia", "text": ""}
{"id": "1515570", "revid": "729019", "url": "https://it.wikipedia.org/wiki?curid=1515570", "title": "Focke-Wulf Fw 56", "text": "Il Focke-Wulf Fw 56 \"St\u00f6sser\" (o \"St\u00f6\u00dfer\") (\"astore\" in lingua tedesca) fu un aereo da addestramento avanzato monomotore e ad ala alta, sviluppato dall'azienda aeronautica tedesca Focke-Wulf Flugzeugbau AG nei primi anni trenta.\nDisegnato anche per rispondere alle esigenze di un caccia leggero d'emergenza, venne utilizzato nelle scuole di volo della Luftwaffe durante il periodo prebellico.\nStoria del progetto.\nGi\u00e0 nelle prime fase della sua esistenza il \"Reichsluftfahrtministerium\" (RLM), il ministero deputato alla gestione dell'intera aviazione civile e militare della Germania dopo l'ascesa politica di Adolf Hitler, cominci\u00f2 a definire un programma di ricostituzione dell'aeronautica militare nazionale. A tale scopo il \"Technisches Amt\" (identificato anche come \"C-Amt\"), ufficio tecnico della sua componente militare e che faceva capo alla Luftwaffe espresse l'esigenza di dotarsi di un aereo da caccia leggero identificato come \"Heimatschutzj\u00e4ger\", una soluzione gi\u00e0 sperimentata anche in Francia e che si basava su un velivolo compatto, di peso contenuto e mosso da un motore aeronautico dalla potenza ridotta ma tuttavia adeguata alla massa del modello. Questa particolare categoria di caccia, che sfruttava le potenziali doti di agilit\u00e0 date dalla massa ridotta, e che era destinata al ruolo di caccia \"di emergenza\" e da difesa aerea del territorio, risultava anche adatta all'addestramento avanzato dei piloti destinati ai Jagdgeschwader (JG) cos\u00ec che nel 1935 emise una specifica relativa alla fornitura di un nuovo modello monoposto che potesse soddisfare tali esigenze da destinare alle scuole di volo della Luftwaffe. Tra le caratteristiche richieste quella dell'adozione del motore Argus As 10C, un 8 cilindri a V rovesciata raffreddato ad aria in grado di esprimere una potenza pari a 240 CV (180 kW). Alla richiesta risposero quattro aziende aeronautiche nazionali, la Arado Flugzeugwerke, la Focke-Wulf Flugzeugbau, la Ernst Heinkel Flugzeugwerke e la Henschel Flugzeugwerke.\nLa Focke-Wulf-Flugzeugbau affid\u00f2 il progetto al suo direttore tecnico ing. Kurt Tank che disegn\u00f2 un modello dall'impostazione convenzionale, caratterizzato dalla fusoliera realizzata con struttura in tubi di acciaio saldati, rivestita in tela tranne anteriormente dove era sostituita da pannelli in metallo. L'ala, montata sulla parte superiore della carlinga, aveva la struttura in legno ricoperta in gran parte da fogli di compensato mentre il bordo d'uscita era ricoperto in tela.\nIl carrello d'atterraggio era fisso, ammortizzato anteriormente e dotato posteriormente di un pattino d'appoggio.\nIl primo prototipo, che assunse la designazione Fw 56 V1, vol\u00f2 per la prima volta nel novembre del 1933. Al secondo prototipo, l'Fw 56 V2, furono apportate alcune modifiche alla fusoliera ed alle ali, ora completamente in metallo anzich\u00e9 in legno come le precedenti. Nel febbraio 1934 vol\u00f2 il terzo prototipo che, dopo aver valutato i dati forniti dai collaudi del V1, ritornava ad avere un'ala in legno.\nDopo il confronto nei collaudi del 1935, dove si scontr\u00f2 con i concorrenti Arado Ar 76, Heinkel He 74, Henschel Hs 121 ed Hs 125, l'RLM lo ritenne superiore ed ordin\u00f2 alla Focke-Wulf di avviarne la produzione in serie.\nFurono costruiti circa 1\u00a0000 esemplari, in gran parte consegnati alle scuole di volo della Luftwaffe e in parte consegnati alle forze armate aeree degli alleati tedeschi Austria, Ungheria e Bulgaria. Una piccola parte della produzione fu ceduta per uso privato tra cui a Gerd Achgelis che pi\u00f9 tardi fond\u00f2, assieme ad Henrich Focke, la societ\u00e0 produttrice di elicotteri Focke-Achgelis."}
{"id": "1515574", "revid": "287204", "url": "https://it.wikipedia.org/wiki?curid=1515574", "title": "Sapekhburto K'lubi Margveti Zest'aponi", "text": "Il Sapekhburto K'lubi Margveti Zest'aponi (), meglio nota come Margveti Zest'aponi \u00e8 stata una societ\u00e0 calcistica georgiana con sede nella citt\u00e0 di Zestaponi. Nella sua storia ha disputato per otto stagioni consecutive la Umaglesi Liga, massima serie del campionato georgiano di calcio.\nStoria.\nIl club venne fondato nel 1990, venendo ammesso alla prima edizione della Pirveli Liga, seconda serie del neonato campionato georgiano di calcio. Nello stesso 1990 con il secondo posto conquistato venne promosso in Umaglesi Liga, la massima serie georgiana. Partecip\u00f2 alla Umaglesi Liga per le otto stagioni successive, posizionandosi principalmente a met\u00e0 classifica. Nella stagione 1993-1994 concluse al terzo posto il raggruppamento est, venendo ammesso alla fase finale dove chiuse il campionato all'ottavo posto. Nella stagione 1995-1996 raggiunse il suo miglior risultato con il secondo posto finale, superando il K'olkheti-1913 Poti e il Samt'redia con cui aveva concluso a pari punti. Grazie a questo risultato venne ammesso alla Coppa UEFA per l'edizione 1996-1997. Nel primo turno preliminare affront\u00f2 i maltesi dello Sliema Wanderers, vincendo l'andata in trasferta per 3-1, ma subendo in casa la rimonta dello Sliema che vinse per 3-0 e si qualific\u00f2 al turno successivo. Nella stagione 1997-1998 concluse il campionato al sedicesimo ed ultimo posto con soli 13 punti conquistati in 30 partite, venendo cos\u00ec retrocesso in Pirveli Liga. Disput\u00f2 il campionato di Pirveli Liga per due stagioni e nel 2000 venne dichiarata la bancarotta della societ\u00e0."}
{"id": "1515588", "revid": "767487", "url": "https://it.wikipedia.org/wiki?curid=1515588", "title": "Un'avventura di Salvator Rosa", "text": "Un'avventura di Salvator Rosa \u00e8 un film del 1939, diretto da Alessandro Blasetti.\nTrama.\nRegno di Napoli, XVII secolo. L'oppressione spagnola si fa sempre pi\u00f9 cruenta dopo la rivolta popolare capeggiata da Masaniello. Il famoso pittore Salvator Rosa \u00e8 anche un eroe mascherato che lotta contro la prepotenza e la sopraffazione che i nobili impongono alle classi pi\u00f9 povere: il famigerato 'Formica', amico del popolo, abilissimo spadaccino e audacissimo inventore di beffe ai danni del vicer\u00e9 di Napoli e del conte Lamberto di lui consigliere.\nA Torniano, dove si reca per trovare un po' di riposo per le sue fatiche, il Rosa, anche l\u00ec si trova di fronte alla prepotenza del conte Lamberto, che non solo aspira alla mano della capricciosa duchessa, ma opprime i popolani del contado. Riprende cos\u00ec la maschera del Formica e comincia un pericoloso gioco per battere il conte, con astuzia e azioni incredibili, riesce a salvare molti contadini dalla forca e pure a sventare il matrimonio inviso dal popolo, tra la duchessa di Torniano (molto affascinata dal Formica) e il conte Lamberto; contemporaneamente deve riuscire a conservarsi la fiducia dei sospettosi contadini, ma la destrezza del suo piano e l'abilit\u00e0 della sua tecnica schermistica lo conducono alla vittoria.\nLa contadina Lucrezia, grande sostenitrice del Formica e innamoratasi di Salvator Rosa, scopre solo alla fine che dietro la maschera del difensore di diritti del popolo, c'\u00e8 proprio il pittore da lei amato.\nProduzione.\nIl film fu girato negli stabilimenti di Cinecitt\u00e0.\nSu questo set nacque la celebre \u00abcoppia maledetta\u00bb Luisa Ferida-Osvaldo Valenti.\nLa pellicola rappresent\u00f2 il debutto cinematografico di Rina Morelli.\nDistribuzione.\nIl film venne distribuito nel circuito cinematografico italiano il 16 dicembre del 1939.\nAccoglienza.\nAll'epoca il film fu accolto da consensi unanimi. Isani, su \"Cinema\", lo defin\u00ec \u00abil miglior film italiano prodotto dal 1930 in poi\u00bb."}
{"id": "1515595", "revid": "2091899", "url": "https://it.wikipedia.org/wiki?curid=1515595", "title": "Vassiliko", "text": "Vassiliko (in greco: \u0392\u03b1\u03c3\u03b9\u03bb\u03b9\u03ba\u03cc - \"Vasilik\u00f3\") \u00e8 un porto industriale situato a circa 30 chilometri a Est di Limassol.\nCaratteristiche.\nNon ha un settore turistico ed \u00e8 utilizzato prevalentemente dalla vicina cementeria di Vassiliko per l'importazione delle materie prime e l'esportazione di cemento e di clinker prodotti dalla stessa cementeria, la quale \u00e8 anche responsabile della movimentazione e della gestione del porto.\nCirca il 20% dell'attivit\u00e0 del porto \u00e8 destinata alla importazione/esportazione di prodotti \"bulk\" di o per conto di aziende cipriote."}
{"id": "1515604", "revid": "113530727", "url": "https://it.wikipedia.org/wiki?curid=1515604", "title": "Operazione Highjump", "text": "L'operazione Highjump ufficialmente chiamata The United States Navy Antarctic Developments Program, 1946-47 (\"Programma di sviluppi antartici della Marina degli Stati Uniti d'America 1946 - 1947\") \u00e8 stata una missione esplorativa antartica organizzata dal contrammiraglio Richard E. Byrd della US Navy e comandata da Richard H. Cruzen (1897\u20131970). L'operazione inizi\u00f2 il 26 agosto 1946 e continu\u00f2 sino al 1947 impiegando 4.700 uomini, 13 navi e diversi aerei.\nObiettivi.\nGli obiettivi dichiarati dell'operazione erano i seguenti:\nL'operazione.\nGli uomini ed i mezzi vennero divisi in tre gruppi: occidentale, centrale ed orientale.\nLe navi del gruppo occidentale raggiunsero le isole Marchesi il 12 dicembre 1946 dove le navi \"Henderson\" e \"Cacapon\" installano una stazione meteorologica. Il 24 dicembre la \"Currituck\" inizia a lanciare aeroplani a fini di mappare l'area. Durante tale operazione viene scoperta la Penisola Jones.\nIl gruppo centrale raggiunge la Baia delle balene nel mare di Ross il 15 gennaio 1947 dove costruisce una pista di atterraggio temporanea lungo il ghiacciaio che viene chiamata \"Little America IV\". Vance N. Woodall muore durante un \"incidente di sbarco\" il 30 dicembre 1946.\nIl gruppo orientale raggiunge l'isola Pietro I nel tardo dicembre 1946. Il 30 dicembre gli aviatori Wendell K. Hendersin, Fredrick W. Williams ed il Guardiamarina Maxwell A. Lopez sono uccisi nello schianto del loro Martin PBM Mariner \"George One\", avvenuto durante una tempesta. I sei membri dell'equipaggio sopravvissuti, tra cui James H. Robbins ed il co-pilota William Kearns verranno salvati 13 giorni dopo.\nMissioni successive.\nDopo la fine dell'operazione, l'area verr\u00e0 nuovamente esplorata durante l'operazione Windmill con la motivazione che una buona parte delle fotografie avevano un'esposizione scorretta e dovevano essere sostituite. Nel 1948 Finn R\u00f8nne organizzer\u00e0 una spedizione antartica finanziata con capitali privati.\nTeoria del complotto.\nL'operazione Highjump \u00e8 diventata un argomento importante di diverse teorie del complotto UFO secondo le quali le operazioni militari statunitensi erano finalizzate alla conquista di strutture sotterranee naziste (Base 211) realizzate in Antartide ed a catturare il prototipo del \"Vril\", un disco volante nazista, oppure del \"Thule\", un'astronave alimentata a mercurio. Questi temi sono il filo conduttore della serie di romanzi \"Area 51\" di Robert Doherty e Abyss di Simone Regazzoni.\nMezzi utilizzati.\nGruppo occidentale, comandato dal capitano Charles A. Bond\nGruppo centrale\n Gruppo orientale comandato dal capitano George J. Dufek\nLa portaerei ha partecipato all'operazione senza essere assegnata ad un gruppo in particolare."}
{"id": "1515607", "revid": "146644", "url": "https://it.wikipedia.org/wiki?curid=1515607", "title": "Marina degli Stati Uniti d'America", "text": ""}
{"id": "1515610", "revid": "43", "url": "https://it.wikipedia.org/wiki?curid=1515610", "title": "Terotecnologia", "text": "Terotecnologia, deriva dall'unione di due parole greche \"teros\" e \"logos\", e significa tecnologia della conservazione.\nIl termine venne definito nel 1970 dalla British Standards Institution (ente normatore inglese fondato nel 1901). il quale associ\u00f2 a terotecnologia questa definizione: \nOggi, la terotecnologia \u00e8 associata principalmente al concetto di costo del ciclo di vita (LCC - \"Life Cycle Cost\"), la cui migliore rappresentazione si ha con la curva a vasca da bagno, ossia al tipo andamento del tasso di guasto lungo l'intera vita di un sistema complesso, come fu definita nel primo congresso EFNMS che si tenne nel 1972 a Wiesbaden."}
{"id": "1515611", "revid": "1543377", "url": "https://it.wikipedia.org/wiki?curid=1515611", "title": "Curva a vasca da bagno", "text": "La curva a vasca da bagno rappresenta in modo qualitativo l'andamento del tasso di guasto durante la vita fisica di un sistema complesso.\nDescrizione.\nLa curva a vasca da bagno (\"bathtub curve\") fu presentata per la prima volta nel 1971 a Wiesbaden durante il primo congresso EFNMS.\nFurono individuate tre aree singolari della curva: l'area dei guasti precoci (o mortalit\u00e0 infantile, dove il tasso di guasto \u00e8 decrescente con il tempo), l'area della vita fisica (dove il tasso di guasto si mantiene costante rispetto al tempo), e l'area delle usure generalizzate (o \"wear out\", dove il tasso di guasto diviene crescente molto rapidamente proprio a causa delle usure).\nLa conoscenza di questo schema, anche se di natura qualitativa, \u00e8 di fondamentale importanza nella valutazione economica delle politiche di manutenzione.\nSi osserva che l'andamento del tasso di guasto qui evidenziato, \u00e8 riferito a sistemi complessi, ossia sistemi composti da numerosi componenti, ciascuno obbediente a proprie leggi di guasto, la cui combinazione d\u00e0 appunto la curva a vasca da bagno. Nel caso invece di componenti dove solo in minima parte si trovano andamenti del tasso di guasto simili a quello evidenziato, non si possono trarre le medesime conclusioni. I sistemi pi\u00f9 semplici non seguono quindi questo andamento."}
{"id": "1515613", "revid": "1528507", "url": "https://it.wikipedia.org/wiki?curid=1515613", "title": "Costo del ciclo di vita", "text": "Il costo del ciclo di vita di un sistema complesso \u00e8 la somma dei costi complessivi di progettazione, costruzione, installazione, avviamento, gestione, dismissione del sistema in questione, nel rispetto del vincolo di sostenibilit\u00e0.\nLe considerazioni analitiche legate alla valutazione del costo del ciclo di vita, nei sistemi industriali, sono alla base della maggior parte delle decisioni di investimento.\nIl costo del ciclo di vita \u00e8 del tutto simile al costo totale di possesso, con la differenza che mentre il primo si applica al patrimonio impiantistico e all'ambiente costruito, il secondo si applica nei sistemi informatici e delle comunicazioni."}
{"id": "1515615", "revid": "225501", "url": "https://it.wikipedia.org/wiki?curid=1515615", "title": "Life Cycle Cost", "text": ""}
{"id": "1515616", "revid": "767487", "url": "https://it.wikipedia.org/wiki?curid=1515616", "title": "Beverly Hills Cop - Un piedipiatti a Beverly Hills", "text": "Beverly Hills Cop - Un piedipiatti a Beverly Hills (\"Beverly Hills Cop\") \u00e8 un film del 1984 di Martin Brest.\nPrimo film della trilogia di \"Beverly Hills Cop\", inaugurata da Martin Brest, nel 2000 l'AFI's 100 Years... 100 Laughs lo ha inserito al 63\u00ba posto tra i 100 migliori film commedia statunitensi.\nTrama.\nAxel Foley \u00e8 un giovane agente della polizia di Detroit, fin troppo esuberante e insofferente alle regole. Il suo pi\u00f9 caro amico \u00e8 Michael Tandino, un piccolo ladruncolo con alcuni problemi con la giustizia, ma a cui Axel \u00e8 molto affezionato dato che si conoscono fin da quando erano ragazzi. La sera stessa in cui Michael viene rilasciato per buona condotta, viene ucciso a sangue freddo da dei misteriosi killer. Indagando, Axel scopre che l'ultimo posto che l'amico aveva frequentato era una galleria d'arte a Beverly Hills, dove aveva trovato lavoro grazie a Jenny, amica comune di vecchia data.\nTodd, l'irascibile capo di Foley, affida il caso a un altro agente, cos\u00ec Axel decide di prendere un paio di settimane di vacanza e partire per la California, per indagare per proprio conto. Arrivato a Beverly Hills, va a trovare Jenny, la quale lo indirizza al suo superiore, Victor Maitland, il proprietario della galleria d'arte. Maitland sembra non gradire le domande di Foley, e lo fa cacciare in malo modo dai suoi uomini. Per giunta, Axel viene anche arrestato dalla polizia con l'accusa di aggressione.\nAl comando di polizia fa conoscenza con Billy Rosewood, un giovane e ingenuo poliziotto alle prime armi, con John Taggart, burbero sergente vicino alla pensione, e con il tenente Bogomil, un capo all'apparenza severo ma in fondo comprensivo. Bogomil proibisce ad Axel di svolgere ulteriormente qualsiasi tipo di indagine, affidando a Rosewood e Taggart il compito di sorvegliarlo fino a quando non lascer\u00e0 la citt\u00e0. Da questo momento Axel inizier\u00e0 un'indagine nell'ombra per scoprire la verit\u00e0 e cercare di capire chi e perch\u00e9 ha ucciso Michael.\nProduzione.\nL'idea di \"Beverly Hills Cop\", all'epoca noto come \"Beverly Drive\", nacque intorno al 1977. Quando nel 1981 si arriv\u00f2 a una prima sceneggiatura, per il ruolo del protagonista i produttori Jerry Bruckheimer e Don Simpson volevano Mickey Rourke, a cui venne peraltro fatto firmare un contratto d'esclusiva di 400\u00a0000 dollari; i tempi della realizzazione tuttavia finirono per allungarsi, e Rourke si sganci\u00f2 dal progetto, accettando un altro film.\nLa Paramount Pictures, in cerca di un altro attore, propose quasi per scherzo il ruolo a Sylvester Stallone, che inaspettatamente accett\u00f2. A Stallone per\u00f2 non piaceva lo \"script\" originale, che secondo lui conteneva poca azione; lui stesso riscrisse di suo pugno molte sequenze. Tra le differenze con la versione definitiva della pellicola: il cognome del protagonista Axel non avrebbe dovuto essere Foley ma Cobretti (poich\u00e9 Stallone voleva soprannominarlo \"Il Cobra\"), il personaggio di Michael Tandino sarebbe stato il fratello di Axel, mentre il personaggio di Jenny avrebbe avuto una storia d'amore con Axel.\nLe modifiche non entusiasmarono i due produttori, visto che queste rischiavano di far accrescere ulteriormente i tempi di realizzazione dell'opera e, di conseguenza, di far lievitare i costi di produzione, ma Stallone non volle cedere. Alla fine le loro strade si divisero, anche se in modo consensuale: infatti molte delle scene scritte da Stallone per \"Un piedipiatti a Beverly Hills\" furono poi riutilizzate per il suo film \"Cobra\".\nDopo l'addio di Stallone la produzione si ritrov\u00f2 di colpo senza attore protagonista, a sei settimane dall'inizio delle riprese. A quel punto Bruckheimer e Simpson volarono da Los Angeles a New York per incontrare Eddie Murphy, all'epoca star del \"Saturday Night Live\" e agli inizi della sua carriera cinematografica, che in precedenza era venuto a conoscenza del progetto e aveva manifestato la sua disponibilit\u00e0 a parteciparvi; fu cos\u00ec che i due lo scelsero per il ruolo di Axel Foley, ingaggiandolo per la parte a due settimane dall'inizio delle riprese.\nDistribuzione.\nIl film \u00e8 stato un grande successo nel 1984, risultando secondo al botteghino solo a \"Ghostbusters - Acchiappafantasmi\". Per la sua produzione sono stati spesi 15 milioni di dollari, mentre al botteghino statunitense ha incassato pi\u00f9 di 234 milioni, tanto che per il produttore Jerry Bruckheimer questo \u00e8 stato il film pi\u00f9 remunerativo fino al 2003, quando usc\u00ec \"La maledizione della prima luna\". Il film ha incassato in totale pi\u00f9 di 316 milioni di dollari, di cui quasi 235 in patria e pi\u00f9 di 81 all'estero.\nColonna sonora.\n\"Nasty Girl\" delle Vanity 6 \u00e8 la canzone suonata nel night club, non accreditata nella colonna sonora originale. Inoltre, sono state remixate dodici versioni di \"Axel F\".\nSequel.\nLa serie fu proseguita da Tony Scott nel 1987 e conclusa da John Landis nel 1994.\nAltri media.\nNel 1990 la Tynesoft pubblic\u00f2 il videogioco \"Beverly Hills Cop\" per diversi computer dell'epoca, vagamente tratto dal film, con sequenze d'azione a piedi e di guida.\nUn altro poco noto videogioco dedicato a \"Beverly Hills Cop\" venne pubblicato dalla Blast! Entertainment Ltd nel 2006 per PlayStation 2 ed \u00e8 uno sparatutto in prima persona, con un personaggio bianco e calvo non somigliante ad Axel Foley."}
{"id": "1515618", "revid": "104265", "url": "https://it.wikipedia.org/wiki?curid=1515618", "title": "Tasso di guasto", "text": "Il tasso di guasto viene definito come il rapporto tra il numero di oggetti guasti dopo un tempo t e il numero di quelli controllati.\nTasso di guasto medio.\n\u00c8 l'integrale normalizzato del tasso di guasto istantaneo su un dato intervallo di tempo (t1, t2)."}
{"id": "1515620", "revid": "146644", "url": "https://it.wikipedia.org/wiki?curid=1515620", "title": "Baia della balene", "text": ""}
{"id": "1515624", "revid": "399", "url": "https://it.wikipedia.org/wiki?curid=1515624", "title": "Porto di Vassiliko", "text": ""}
{"id": "1515626", "revid": "146644", "url": "https://it.wikipedia.org/wiki?curid=1515626", "title": "Operation Highjump", "text": ""}
{"id": "1515627", "revid": "399", "url": "https://it.wikipedia.org/wiki?curid=1515627", "title": "Mean time between failures", "text": ""}
{"id": "1515632", "revid": "486946", "url": "https://it.wikipedia.org/wiki?curid=1515632", "title": "Skate board", "text": ""}
{"id": "1515634", "revid": "17654", "url": "https://it.wikipedia.org/wiki?curid=1515634", "title": "Skimboard", "text": ""}
{"id": "1515635", "revid": "17654", "url": "https://it.wikipedia.org/wiki?curid=1515635", "title": "Skim board", "text": ""}
{"id": "1515636", "revid": "767487", "url": "https://it.wikipedia.org/wiki?curid=1515636", "title": "Palaeoptera", "text": "I Paleotteri (Palaeoptera) costituiscono un raggruppamento di Insetti alati della sottoclasse Pterygota inserito, secondo gli schemi tassonomici, in differenti ranghi sistematici.\nNel complesso si tratta di un raggruppamento, probabilmente parafiletico, comprendente Insetti alati ma con marcati caratteri di primitivit\u00e0, che sostanzialmente si riassumono nelle seguenti caratteristiche:\nIl carattere dell'assenza di articolazione delle ali \u00e8 quello pi\u00f9 evidente che contraddistingue i Palaeoptera dai Neoptera: le ali sono infatti mosse da muscoli indiretti localizzati all'interno del torace e che agiscono principalmente sui tergiti. In posizione di riposo le ali non sono ripiegate ma vengono tenute dispiegate, per l'assenza di articolazioni.\nSistematica.\nL'inquadramento sistematico \u00e8 controverso. Gli schemi di classificazione pi\u00f9 recenti prendono in considerazione le relazioni filogenetiche e considerano i Paleotteri una divisione che, insieme ai Neotteri, compone la sottoclasse degli Pterygota. Quest'ultimo schema tassonomico non riconosce la distinzione classica che si fa tra Endopterigoti ed Esoperigoti, in quanto questi ultimi sarebbero un raggruppamento artificiale comprendente due superordini (\"Polineoptera\" e \"Paraneoptera\") e alcuni ordini di incerta collocazione.\nPer ragioni di schematicit\u00e0 tassonomica, in questa sede si considera una classificazione pi\u00f9 vecchia che inquadra il raggruppamento dei Paleotteri al rango di subcoorte, distinguendolo da quello dei Neotteri nell'ambito della coorte degli Exopterygota.\nI Paleotteri sono gli insetti alati pi\u00f9 antichi, evolutisi nel corso del Paleozoico. La suddivisione interna comprende ordini per la maggior parte estinti fra il Carbonifero (Paleozoico) e il Giurassico (Mesozoico) e di questo raggruppamento ne sopravvivono, oggi, solo due:"}
{"id": "1515638", "revid": "1745361", "url": "https://it.wikipedia.org/wiki?curid=1515638", "title": "Falmouth", "text": ""}
{"id": "1515642", "revid": "287204", "url": "https://it.wikipedia.org/wiki?curid=1515642", "title": "Palazzo Melofioccolo", "text": "Il Palazzo Amendola, detto anche palazzo Melofioccolo, \u00e8 uno storico palazzo di Napoli.\nStoria e descrizione.\nUbicato in vico Melofioccolo, fu eretto dalla famiglia Media o Melia molto probabilmente su progetto di Ferdinando Sanfelice.\nRiguardo alla denominazione del palazzo \u00e8 difficile risalire ad un etimo preciso: si sa che fu la famiglia Melia a volere il palazzo. Da evidenti corruzioni del cognome \u00e8 probabile che si sia arrivati ad entrambi i nomi, passando da Melia ad Amelia fino ad Amendola. \"Melofioccolo\" oltre che dalla storpiatura del cognome Melia potrebbe derivare dalla presenza di un albero assai comune in citt\u00e0.\nIl palazzo, posto sul lato sinistro di via Sedile di Porto, non fu toccato dai progetti del Risanamento di Napoli che invece modificarono radicalmente il lato destro della strada. Il lato sinistro ricevette solo un rifacimento delle facciate.\nAl palazzo si pu\u00f2 accedere addentrandosi in uno dei due passaggi coperti posti agli estremi del vicolo, che pu\u00f2 essere considerato a tutti gli effetti un cortile. Gli accessi sono da via Sedile di Porto (alla cui destra \u00e8 visibile la rovinata chiesa di San Pietro in Vinculis) e da calata Santi Cosma e Damiano.\nLa facciata esterna attualmente non desta particolare interesse, sebbene siano state segnalate in passato tracce di stucchi e balconi. \nSul vicolo si aprono due portali che presentano ancora tracce di decorazioni barocche. Tra i due portali, nell'angolo sono visibili le rovine di un'antica fontana in piperno coeva al palazzo di cui resta qualche concio della vasca e la decorazione parietale. Sempre sul vicolo \u00e8 visibile una tipica scala aperta sanfeliciana.\nOggi l'interno del palazzo versa in grave degrado architettonico."}
{"id": "1515649", "revid": "599013", "url": "https://it.wikipedia.org/wiki?curid=1515649", "title": "Sezioni specializzate in materia di impresa", "text": " \nLe sezioni specializzate in materia di impresa (in precedenza sezioni specializzate per la propriet\u00e0 industriale ed intellettuale), in Italia, sono uffici istituiti presso i tribunali ordinari e le corti d'appello aventi sede in ogni capoluogo di Regione (esclusa la Valle d'Aosta).\nStoria.\nFurono istituite dal d.lgs. 27 giugno 2003, n. 168, ma hanno assunto l'attuale denominazione con il decreto legge 24 gennaio 2012, n. 1 convertito in legge 24 marzo 2012, n. 27. Sono regolate dall'art. 134 del Codice della propriet\u00e0 industriale.\nCompetenza.\nIn base all'art 3, le sezioni specializzate sono competenti in materia di controversie aventi ad oggetto: marchi nazionali, internazionali e comunitari, brevetti d'invenzione e per nuove variet\u00e0 vegetali, modelli di utilit\u00e0, disegni e modelli e diritto d'autore, nonch\u00e9 di fattispecie di concorrenza sleale interferenti con la tutela della propriet\u00e0 industriale ed intellettuale.\nRito applicato.\nL'art.134 del D.Lgs. 30/2005 (Codice della propriet\u00e0 industriale, comunemente abbreviato in C.P.I.) prevedeva l'applicazione del rito cosiddetto \"societario\", ossia quello disciplinato dal D.Lgs.5/2003. Tuttavia la Corte Costituzionale, con sentenza 17 maggio 2007 n. 170, ha dichiarato l'illegittimit\u00e0 costituzionale della norma \"nella parte in cui stabilisce che nei procedimenti giudiziari in materia di propriet\u00e0 industriale e di concorrenza sleale, la cui cognizione \u00e8 delle sezioni specializzate, si applicano le norme dei capi I e IV del titolo II e quelle del titolo III del decreto legislativo 17 gennaio 2003, n.5\". Il rito applicabile \u00e8, dunque, quello ordinario previsto dal codice di procedura civile italiano.\nArticolazione territoriale.\nLa legge disciplina l'assegnazione a dette dodici sezioni dei diversi circoscrizioni giudiziarie; in particolare sono presenti presso i tribunali ordinari e le corti d'appello di:"}
{"id": "1515650", "revid": "287204", "url": "https://it.wikipedia.org/wiki?curid=1515650", "title": "2007 WD5", "text": " \u00e8 un asteroide near-Earth del diametro di 50 metri scoperto dall'astronomo italiano Andrea Boattini il 20 novembre 2007.\nPosizione e possibilit\u00e0 di impatto con Marte.\nL'oggetto ha destato notevole interesse nella comunit\u00e0 scientifica perch\u00e9 da una prima analisi della sua orbita, il 21 dicembre 2007, fu calcolata una probabilit\u00e0 di 1 su 75 che colpisse Marte il 30 gennaio 2008.\nIl 28 dicembre 2007, ricercatori della NASA del programma di ricerca di \"Near-Earth Object\" del \"Jet Propulsion Laboratory\", annunciarono di aver trovato una precedente immagine dell'asteroide datata 8 novembre 2007. Il ricalcolo dell'orbita condusse ad innalzare la probabilit\u00e0 di impatto a 1 su 25, accrescendo l'interesse generale sull'evento. I nuovi dati permisero inoltre una riduzione della regione di incertezza nella posizione dell'asteroide da 1 milione di km a circa 400.000\u00a0km. La traiettoria che presentava il migliore accordo con i dati sperimentali indicava che l'asteroide sarebbe passato a 21.000\u00a0km da Marte e a soli 16.000\u00a0km dalla luna Deimos. L'osservazione precedente alla scoperta \u00e8 stata individuata da Andy Puckett nell'archivio del \"Sloan Digital Sky Survey\" II presso l\"'Apache Point Observatory\".\nIl 2 gennaio 2008, ricercatori della NASA abbassarono la probabilit\u00e0 di impatto a 1 su 28 dopo le nuove osservazioni eseguite da Bill Ryan utilizzando il telescopio di 2,4 metri di diametro del \"Magdalena Ridge Observatory\", in Nuovo Messico. La regione di incertezza, ridotta a 200.000\u00a0km, ancora intersecava Marte, sebbene la traiettoria maggiormente probabile si fosse allontanata dal pianeta.\nL'8 gennaio 2008, ricercatori della NASA portarono la probabilit\u00e0 di impatto a 1 su 40 in base a dati presenti nell'archivio dello \"Sloan Digital Sky Survey\" e a nuove osservazioni con il telescopio di 3,5 metri di diametro dell'Osservatorio di Calar Alto, in Spagna. La regione di incertezza fu ridotta di un fattore 3.\nIn seguito a ulteriori osservazioni, il 9 gennaio 2008, la NASA escluse la possibilit\u00e0 di una collisione tra il pianeta e l'asteroide dando una probabilit\u00e0 di impatto di 1 su 10000 (0.01%). La traiettoria che presentava il migliore accordo con i dati prevedeva che l'asteroide passasse a circa 26.000\u00a0km dal centro del pianeta (circa 7 raggi marziani dalla superficie). Le analisi indicano che non c'\u00e8 alcuna possibilit\u00e0 che l'asteroide possa impattare Marte o la Terra nel prossimo secolo.\nL'interesse manifestato dall'evento \u00e8 indicato anche dal fatto che le agenzie spaziali che hanno \"orbiter\" intorno a Marte hanno valutato l'opportunit\u00e0 di interrompere la normale attivit\u00e0 scientifica per tentare di fotografare l'impatto e/o l'asteroide. Sarebbe stata infatti la prima occasione per studiare l'impatto di un asteroide su un pianeta roccioso. Se l'asteroide avesse colliso con il pianeta rosso, avrebbe avuto una velocit\u00e0 di circa 13,5\u00a0km/s e si stima che l'esplosione avrebbe avuto un'energia pari a 3 megatoni. Si stima che l'asteroide, avendo subito minimi danni nell'attraversare la rarefatta atmosfera di Marte, sarebbe arrivato praticamente intatto al suolo e avrebbe prodotto un cratere di approssimativamente 0,8\u00a0km di diametro, dimensione paragonabile a quella del Meteor Crater in Arizona.\nIncontri ravvicinati.\nOra che l'orbita dell'asteroide \u00e8 nota con una buona precisione, \u00e8 possibile fare alcune osservazioni. Nel luglio del 2003, l'asteroide \u00e8 passato a 0,012 AU, circa 1.794.944\u00a0km, da Marte ed il 1\u00ba novembre 2007, diciannove giorni prima che fosse scoperto, \u00e8 transitato entro 7,5 milioni di chilometri (0,0476\u00a0UA) dalla Terra.\nSupponendo che abbia oltrepassato Marte intatto, la bassa inclinazione rispetto al piano dell'eclittica (di soli 2,3\u00b0) e l'alta eccentricit\u00e0 (0,6) potrebbero portarlo ad avvicinarsi nuovamente a Marte o alla Terra nei prossimi anni o decenni."}
{"id": "1515651", "revid": "1428919", "url": "https://it.wikipedia.org/wiki?curid=1515651", "title": "Provincia del Pichincha", "text": "Pichincha \u00e8 una provincia dell'Ecuador di 2.576.287 abitanti che ha come capoluogo la citt\u00e0 di Quito, la quale \u00e8 anche capitale dello stato sudamericano. Nel 1822 nella zona della provincia si \u00e8 combattuta una battaglia (la Battaglia di Pichincha) che \u00e8 servita per liberare il paese dal dominio spagnolo.\nLa provincia confina a nord con le provincie di Imbabura e Sucumb\u00edos, a sud con la provincia del Cotopaxi, a nord-ovest con la provincia di Esmeraldas, ad ovest con la provincia di Santo Domingo de los Ts\u00e1chilas e a est con la provincia del Napo.\nNella provincia si trovano i vulcani Pichincha e Cayambe, quest'ultimo con i suoi 5790 m s.l.m. \u00e8 la terza vetta pi\u00f9 alta dell'Ecuador.\nCantoni.\nLa provincia \u00e8 suddivisa in otto cantoni. Di seguito vengono riportati i cantoni ed il capoluogo del medesimo:"}
{"id": "1515662", "revid": "31886", "url": "https://it.wikipedia.org/wiki?curid=1515662", "title": "Celio Secondo Curione", "text": "Biografia.\nLa giovinezza ribelle.\nCelio Secondo nacque il 1\u00ba maggio 1503 a Ciri\u00e9, in Piemonte, non lontano da Torino, da Jacomino Troterio Curione e da Charlotte de Montrotier, dama di corte di Bianca di Savoia, che mor\u00ec dandolo alla luce: ventiquattresimo dei figli di Jacomino, imparentato con i conti di Provana, il suo cognome deriverebbe dal castello di Cuori, presso Ciri\u00e8.\nEssendo rimasto orfano, egli fu allevato dalla zia materna Maddalena a Moncalieri, la cittadina a ridosso di Torino dove il padre ricopriva incarichi pubblici e dove risiedeva la famiglia materna. A nove anni rimase orfano anche del padre, che gli lasci\u00f2 in eredit\u00e0, tra l'altro, una preziosa Bibbia miniata.\nVerso il 1520 inizi\u00f2 gli studi di umanit\u00e0 e di diritto all'Universit\u00e0 di Torino, dove ebbe per maestri Giorgio Corona, il commentatore di Suetonio Domenico Machaneo e Giovanni Bremio per gli studi umanistici, e Francesco Sfondrati, il futuro cardinale, per quelli di diritto. Con le novit\u00e0 che venivano dalla Germania, dove un monaco agostiniano stava scuotendo il monolitico cristianesimo occidentale, proprio degli agostiniani torinesi - conosciamo il nome di uno di questi, Girolamo Negri - gli fecero conoscere alcuni scritti di Lutero, la \"De captivitate babylonica ecclesiae\" e le \"Resolutiones disputationum de indulgentiarum virtute\", e altri libri di riformatori d'oltralpe, come la \"De falsa et vera religione\" dello Zwingli e i \"Loci communes\" di Melantone.\nL'entusiasmo suo e di alcuni amici - Giacomo Donello e Francesco Guarino, che un giorno diventeranno pastori a Ginevra - li condusse a progettare un viaggio in Germania, che non pot\u00e9 per\u00f2 realizzarsi per l'intervento del vescovo di Ivrea, il cardinale Bonifacio Ferrero, che li fece incarcerare nella fortezza di Caprano. Dopo due mesi, i parenti di Curione ottennero che egli fosse mandato nel monastero benedettino di Fruttuaria a San Benigno, per \"purgarsi\" delle idee eretiche attraverso le penitenze e lo studio di testi ortodossi. Ma il programma di recupero del giovane ribelle non ebbe successo: Curione manomise il reliquiario dei santi Agapito e Tiburzio, sostituendo alle ossa una Bibbia e lasciando alcune righe in latino a mo' di commento giustificativo: \u00abQuesta \u00e8 l'arca dell'alleanza, dalla quale si possono suscitare veri oracoli e nella quale si trovano le vere reliquie dei santi\u00bb.\nDifficile datare i diversi avvenimenti che lo riguardano: il suo pi\u00f9 antico biografo riferisce che Curione, fuggito a Milano, si prodig\u00f2 assistendo i cittadini durante un'epidemia di peste: questa infuri\u00f2 a Milano nel 1524, mentre una successiva epidemia riguard\u00f2 nel 1528 la provincia di Bergamo. Tra queste date si potrebbe porre un viaggio a Padova e la sua iscrizione nello Studio, un altro viaggio a Roma e un successivo ritorno a Milano, con il matrimonio intorno al 1530 con Margherita Bianca Isacchi (1509-1587), conosciuta a Barzago, in Brianza.\nL'insegnamento umanistico.\nA Milano si mantenne insegnando umanit\u00e0, intanto che studiava ancora diritto con lo Sfondrati, finch\u00e9 la guerra che imperversava senza tregua nel Ducato lo convinse ad accettare l'invito del marchese del Monferrato Gian Giorgio: alla corte di Casale Curione rimase ancora qualche tempo dopo la morte del marchese, avvenuta il 3 aprile 1533, poich\u00e9 la prima figlia - futura sposa di Girolamo Zanchi - gli nacque a Ceva l'8 novembre, e il secondo figlio Orazio vide la luce a Casale nel 1534. Qui il Curione conobbe Fulvio Pellegrino Morato che, professore a Vicenza, in Piemonte tornava per trascorrere le vacanze: in materia religiosa si trovarono concordi, anzi il Morato gli confesser\u00e0 anni dopo che egli era stato per lui quel che Anania era stato per Paolo.\nIntanto erano morti di peste tutti i suoi fratelli ed egli dovette tornare a Moncalieri per risolvere con l'unica sorella superstite ulteriori questioni legate all'eredit\u00e0 paterna, ma rinunci\u00f2 ai suoi diritti quando il cognato minacci\u00f2 di denunciarlo per eresia. Il suo mancato richiamo a Casale, da parte del successore al marchesato Federico Gonzaga, lo costrinse a cercarsi un lavoro di insegnante a Castiglione, dove nel 1535 ebbe un diverbio con un predicatore domenicano, di fronte al quale prese le difese di Lutero. Denunciato al suffraganeo di Torino, il vescovo di Perugia Aventino Crica, fu incarcerato a Torino, ma riusc\u00ec a scappare con un'astuzia e si rifugi\u00f2 a Sal\u00f2, dove fu raggiunto dalla famiglia: qui nacquero due suoi figli, Leo nel 1536 e Agostino nel 1538.\nOttenne nel 1536 una cattedra di lettere umanistiche con un contratto triennale dall'Universit\u00e0 di Pavia: Andrea Alciati era suo collega ed egli scrisse le sue prime orazioni e la prima stesura dei tre libri della \"Schola, sive de perfecto grammatico\", che sar\u00e0 pubblicata nel 1555 a Basilea. Il perfetto grammatico \u00e8 l'oratore che trae bens\u00ec la sua base culturale dalla tradizione classica di Cicerone e di Quintiliano, ma per rivestire la moderna figura dell'umanista-professore che rivendica la dignit\u00e0 della sua professione per l'alta responsabilit\u00e0 che la sua funzione sociale di educatore e di operatore culturale gli assegna.\nLa fama del Curione professore era intimamente legata alle sue posizioni anti-cattoliche: lo stesso papa Paolo III chiese il suo allontanamento dall'Universit\u00e0. Gruppi di studenti, che lo apprezzavano, lo scortavano nei suoi spostamenti in citt\u00e0, per sventare possibili attentati alla sua persona. Alla pressione della Chiesa il Senato pavese, minacciato di scomunica, fin\u00ec per cedere e nel 1539 licenzi\u00f2 Curione che lasci\u00f2 il Ducato, trasferendosi a Venezia. Qui frequent\u00f2 l'ambasciatore francese presso la Repubblica, il vescovo di Montpellier Guillaume Pellicier, al quale dedic\u00f2 l\"Aranei Encomion\", pubblicato nella citt\u00e0 lagunare nel 1540, che rappresenta tanto il suo primo scritto a stampa quanto il suo esordio di scrittore di teologia.\nDurante la quaresima ascolt\u00f2 probabilmente le prediche del famoso Bernardino Ochino ed ebbe stretti rapporti con il frate agostiniano Giulio da Milano, da tempo segretamente convertito al protestantesimo il quale, per aver predicato pubblicamente la giustificazione per sola fede, nel 1541 fu arrestato. Per evitare la stessa sorte, essendo stato indicato come suo intimo amico e sodale, Curione abbandon\u00f2 precipitosamente Venezia per Ferrara, dove un altro amico, l'umanista Pellegrino Morato, precettore nella corte estense, lo aveva raccomandato alla duchessa Renata, moglie di Ercole II d'Este. Qui stette poco: conobbe e apprezz\u00f2 la giovanissima figlia dell'amico, Olimpia Morata, una precoce umanista che egli incoraggi\u00f2 e con la quale sar\u00e0 in contatto epistolare per tutta la vita, ma a ottobre era gi\u00e0 a Lucca, la piccola Repubblica allora agitata da movimenti di riforma religiosa e politica, impiegato come precettore nella casa del nobile Niccol\u00f2 di Silvestro Arnolfini, cugino di quel giovane Paolo Arnolfini che in questo tempo aveva aderito alla Riforma protestante.\nIl gonfaloniere Francesco Burlamacchi, sulla scorta dell'esperienza vissuta da Firenze con il Savonarola alla fine del secolo precedente e con la cacciata dei Medici quindici anni prima, intendeva favorite una profonda trasformazione della Chiesa, per la quale era necessario mettere fine al potere temporale e, ponendo termine al dominio di Cosimo I de' Medici sulla regione, creare una federazione di libere citt\u00e0 toscane. In vista della realizzazione del suo piano, il Burlamacchi aveva proposto al Consiglio cittadino l'istituzione di uno speciale corpo di milizie, del quale intendeva porsi a capo.\nPer quanto il Burlamacchi non fosse luterano, certamente al successo del suo progetto avrebbero potuto concorrere i numerosi gruppi protestanti che si erano formati in citt\u00e0, conseguenza degli scambi, commerciali e ideali, realizzati dai mercanti lucchesi con la Germania. A Lucca operavano gi\u00e0, all'arrivo del Curione, uomini che faranno parte della numerosa colonia di emigrati italiana in terra riformata: Paolo Lazise, Celso Martinengo, l'ebreo convertito Emanuele Tremellio, Pietro Martire Vermigli e Girolamo Zanchi. Il Vermigli dal giugno del 1541 era priore di San Frediano, vi teneva scuola leggendo il vangelo, le lettere di Paolo, sant'Agostino, e vi favoriva la diretta conoscenza della Bibbia. Alle sue lezioni assistevano non soltanto giovani, ma anche uomini gi\u00e0 maturi e dotti come il Curione stesso o l'umanista Francesco Robortello.\nFavorire la cultura religiosa fuori dai canali istituzionalizzati e controllati dalle gerarchie cattoliche era attivit\u00e0 guardata con forte sospetto: il cardinale Bartolomeo Guidiccioni, vescovo non residente di Lucca e fresco membro dell'Inquisizione romana appena costituita, denunciava il 22 luglio 1542 al Senato di Lucca quel gruppo evangelico e quel \u00abCellio che sta in casa di messere Niccol\u00f2 Arnolfini\u00bb, uomo che ovunque fosse andato, aveva lasciato \u00abpessimo odore\u00bb. Scoperto anche il piano del Burlamacchi, alla reazione politica e religiosa il governo cittadino dovette sottomettersi: alla fine di luglio Vermigli, il giovane discepolo Giulio Terenziano, Lazise e Tremellio fuggirono, mentre Curione si rifugi\u00f2 in un primo tempo a Pisa, dove l'inquisizione cerc\u00f2 di raggiungerlo. Il cardinale Alessandro Farnese, il 26 agosto 1542, trasmise da Roma al duca Cosimo l'ordine di cattura per quel \u00abpessimo spirito, chiamato Celio da Turino\u00bb, che per\u00f2 aveva ormai preso la via della Svizzera ed era stato accolto, su raccomandazione del teologo Heinrich Bullinger, nell'Accademia di Losanna.\nIn Svizzera.\nEra stata una fuga avventurosa, di quelle cui il Curione era del resto abituato. A Pescia, \u00abattese che arrivasse il bargello a cercarlo. Curione era alto e forte. Col pugnale che portava con s\u00e9 si apr\u00ec la strada tra gli sbirri, balz\u00f2 a cavallo e fugg\u00ec\u00bb. Aveva superato le frontiera in Valtellina insieme con un altro eretico, l'antitrinitario Camillo Renato che egli descrisse al Bullinger essere \u00abliteris et religione praestantem\u00bb e \u00abcumprimis doctum et bonum\u00bb. In settembre torn\u00f2 in incognito a Lucca per prendere con s\u00e9 la moglie e i figli, affidando provvisoriamente l'ultima nata Dorotea alla cura della famiglia dell'umanista Aonio Paleario. Pass\u00f2 poi a Ferrara per consegnare alla duchessa Renata i \"Commentarii in Matthaeum\" che il Bullinger gli aveva affidato. Il 24 ottobre ripartiva nuovamente per Losanna.\nA Losanna, dove gli nacquero altre tre figlie, dominava l'interpretazione calvinista della teologia, verso la quale Curione ebbe sempre un atteggiamento diffidente, che cerc\u00f2 tuttavia di mascherare, evitando polemiche aperte. Rivide il suo \"Aranei Encomion\", preparandone una seconda edizione che fece stampare nel 1544 a Basilea con il titolo di \"Araneus seu de Providentia Dei\", e port\u00f2 a termine un nuovo libro, la \"Pro vera et antiqua Ecclesiae Christi autoritate\", finch\u00e9 uno scandalo che egli cerc\u00f2 di attenuare, aver avuto un rapporto sessuale con una \u00abragazza consenziente\u00bb - ma probabilmente si trattava di una bambina - lo costrinse a lasciare Losanna per Basilea, dove giunse con la famiglia nel 1546.\nL'\u00abAranei Encomion\u00bb.\nCome evidenzia il titolo, in questo piccolo trattato Curione delinea la natura dell'\u00abunico Ente supremo, della provvidenza e dell'immortalit\u00e0 dello spirito umano\u00bb. La potenza divina, mantenendosi invisibile agli occhi e inaccessibile alla mente umana, opera in tutta la natura, come spirito che la alimenti: questa presenza della provvidenza nella natura giustifica l'eternit\u00e0 della natura stessa. Ne deriva una concezione panteistica della realt\u00e0: se questa non fosse eterna, anche Dio perirebbe con essa, perch\u00e9 nella provvidenza si sostanzia Dio, cos\u00ec come nel pensiero si sostanzia l'essere umano: \u00abse tu separi dall'uomo la forza con la quale egli comprende, tu distruggerai l'uomo; allo stesso modo, se togli a Dio la provvidenza, tu farai di Dio un sasso\u00bb.\nL'anima umana \u00e8 immortale e la materia \u00e8 eterna: \u00abnon credere che si degradi o muoia. Le sue forme mutano, la materia rimane e si conserva\u00bb. Infatti ogni cosa naturale \u00e8 formata da un insieme di elementi; morire significa risolversi nei propri elementi i quali, associandosi ancora, danno vita a una nuova e diversa forma. Si pu\u00f2 dire che nulla perisce e tutto si trasforma, secondo quanto Curione sostiene di aver tratto da Pitagora: \u00abnon vi \u00e8 altro che un'unica migrazione dello spirito con la materia, spirito che \u00e8 diffuso in tutto e per tutto\u00bb, cos\u00ec che quando \u00abla materia si dilegua dallo spirito, lo spirito passa in quella nuova forma materiale\u00bb.\nLa favola di Aracne, che d\u00e0 il titolo al trattatello, viene interpretata secondo un'allegoria cristiana: Minerva, la sapienza divina, \u00e8 Cristo, mentre Aracne corrisponde a Eva, che volle divenire sapiente come Dio, cadendo in un peccato che cerc\u00f2 invano di nascondere con una foglia di fico: \u00abma Dio vuole che noi confidiamo in lui, e torniamo a lui, che \u00e8 il solo che seppe bene coprire i nostri peccati\u00bb. Infatti Dio, che pure \u00e8 spirito ed \u00ab\u00e8 chiamato \u03bb\u03cc\u03b3\u03bf\u03c2, cio\u00e8 parola, discorso, oracolo e sapienza\u00bb, non essendo pi\u00f9 compreso dagli uomini, \u00abassunse forma di persona, con la quale istruire l'uomo pi\u00f9 familiarmente\u00bb. L'incarnazione \u00e8 un momento della scala delle metamorfosi che porta l'uomo a Dio, secondo un tipico motivo neo-platonico: \u00abDio era verbo, il verbo vita, la vita la luce degli uomini, la luce carne, la carne uomo, l'uomo Dio\u00bb.\nNell'emigrazione italiana in terra riformata \u00e8 spesso presente il motivo, che deriva dalle elaborazioni neo-platoniche compiute da Marsilio Ficino e da Pico della Mirandola, della rinascita cristiana come nascita nello spirito, dell'anima umana intesa come operante spirito divino. L'azione dei riformatori protestanti veniva intesa da questi emigrati come il punto di avvio di una profonda rigenerazione degli spiriti, e non semplicemente come un rinnovamento della vecchia Chiesa del passato cui sostituire una nuova Chiesa, mutata nell'organizzazione e corretta in alcuni aspetti della teologia e della dogmatica.\nIl nicodemismo di Curione.\nAl rifiuto delle comunit\u00e0 protestanti e dei loro responsabili di accettare una tradizione culturale a loro in gran parte estranea, Curione prefer\u00ec non manifestare le proprie dottrine e di evitare le dispute teologiche, giudicandole in gran parte materia di sofistica scolastica, e scelse di \u00abvelare il pi\u00f9 possibile le proprie dottrine, avvolgendone i lati pi\u00f9 negativi di fronte alla tradizione entro la polemica contro l'avversario comune ed entro l'accentuazione di quelle dottrine positive che non erano in diretto contrasto con le dottrine ufficialmente insegnate nelle chiese\u00bb riformate.\nCos\u00ec, senza essere esplicite, affinit\u00e0 con gli anabattisti rivela il suo elogio e l'importanza, quale momento educativo dei fanciulli, da lui assegnata ai lavori manuali \u00abche utili sono et honorevoli alla vite comune, come sono de' fabri di ogni maniera, de' calzolai, de' tessitori, de' sarti, de' agricoltori et de altri simili\u00bb. Un'attivit\u00e0 che ha non solo valore pedagogico, ma anche sociale e religioso: \u00abbisogna travagliare et operar con le nostre mani, acci\u00f2 che con l'artificio et industria nostra avanziamo qualche cosa da dar a' poveri, et sovenire a quei che non possono lavorare\u00bb. Naturalmente, l'ordine di lavorare fu dato ad Adamo da Dio, \u00abil qual comandamento non \u00e8 abrogato o diminuito dopo il peccato, ma stabilito et accresciuto\u00bb, e ribadito da Paolo.\nAl 1546 o 1547 dovrebbe risalire la stampa della sua \"Pro vera et antiqua Ecclesiae Christi autoritate oratio\", una replica al letterato cattolico modenese Antonio Fiordibello, il quale aveva pubblicato a Roma e poi a Lione, nel 1546, una \"De auctoritate Ecclesiae\", nella quale il Fiordibello difendeva l'autorit\u00e0 della Chiesa anche quando essa appariva in contrasto con le tradizioni scritturali. Anche in questa orazione, Curione difende il diritto degli anabattisti di mantenere le loro convinzioni eterodosse nell'intimit\u00e0 della loro coscienza: una persecuzione pu\u00f2 giustificarsi soltanto per reprimere attivit\u00e0 politicamente e socialmente sediziose, non certo per soffocare quella religione che ciascuno ha diritto di portare nel cuore. Nella comunit\u00e0 cristiana sono certamente presenti simulatori e persone impure che sono note soltanto a Dio: l'importante \u00e8 che \u00abesse non contraddicano le dottrine sane e trascorrano in pace la loro vita\u00bb.\nAltri indizi del nicodemismo del Curione si ricavano dai rapporti intrattenuti con intellettuali prossimi o decisamente appartenenti al riformismo radicale. L'anabattista David Joris, stabilitosi a Basilea sotto le mentite spoglie del mercante Jan de Bruges, era fra questi: sostenitore della \u00abignorantia sacra\u00bb contro le speculazioni teologiche, contrapponeva il valore della ricchezza della vita interiore, della fraternit\u00e0 e della pace alle cerimonie esteriori e all'intollerante superbia dei dottrinari. Interpretava il problema trinitario negando validit\u00e0 al concetto di \"persona\", a suo avviso una distorsione degli antichi teologi bizantini del primitivo concetto di \"maschera\": cos\u00ec, il Cristo non sarebbe stato una persona divina, ma una maschera, una forma di rappresentazione di s\u00e9 che Dio si era data per parlare agli uomini, altrimenti incapaci di comprenderlo.\nUn'altra figura del cenacolo del Curione era Martin Borrhaus, gi\u00e0 anabattista dichiarato e ora prudente professore di retorica e rettore dell'Universit\u00e0 di Basilea. Zwingliano quanto alla questione dei sacramenti, condannava i cerimoniali negatori della vera spiritualit\u00e0 e mascherava il suo antitrinitarismo concependo Cristo come \u00abpuro uomo pieno di divinit\u00e0\u00bb per concessione del Padre. Da umanista cultore dell'\u00aboratio\u00bb, vedeva nella parola il dono divino che rendeva l'uomo \u00abimmagine e autentico esemplare di Dio\u00bb: la sua filosofia, intrisa di motivi neoplatonici, panteisti e pitagorici, lo avvicinava tanto al Curione quanto al Renato e al Siculo.\nAltro amico del Curione fu il Castellione, collega di insegnamento all'Universit\u00e0 dopo il suo allontanamento da Ginevra. Traduttore della Bibbia sia in un prezioso latino classico che in un francese popolare, anzi, in dialetto savoiardo, teorico della tolleranza religiosa, aveva finito per ridurre la religione a pura morale, pur di eliminare da essa tutte le incrostazioni dottrinali e cerimoniali che distoglievano il cristiano dal rinnovamento interiore.\nIl \u00abDe amplitudine beati Regni Dei\u00bb.\nDopo il rogo di Serveto a Ginevra, il Curione pubblic\u00f2 i \"De amplitudine beati Regni Dei, dialogi sive libri duo\", un titolo che richiama il \"De magnitudine misericordiarum Domini\" di Erasmo, ma che ha un contenuto di diverso genere. \u00c8 un dialogo che si finge avvenuto a Pavia tra il Curione e l'ex-agostiniano e poi pastore riformato Agostino Mainardi (1482-1563), suo amico e maestro di venti anni prima. Dedicato al re di Polonia Sigismondo Augusto, sotto il regno del quale sembrava avviato il riconoscimento al diritto di professare le pi\u00f9 diverse confessioni cristiane, l'operetta intende dimostrare che il regno di Dio \u00e8 aperto al pi\u00f9 gran numero di fedeli, diversamente da quanti, da Agostino a Calvino, i quali tuttavia non vengono mai nominati da Curione, concepivano la misericordia divina riservata a un numero limitato di cristiani.\nNella dedica, Curione ricorda che \u00e8 premura dell'autorit\u00e0 civile di far insegnare il vangelo, senza per questo costringere il popolo a seguire una determinata religione: piuttosto, occorre che sia permessa la libera discussione, affinch\u00e9 da essa scaturisca la vera dottrina evangelica. Una vera dottrina che di per s\u00e9 \u00e8 insufficiente seguire per chi manchi di fede, mentre pu\u00f2 accadere che abbia pi\u00f9 fede e devozione chi segue altre dottrine. La stessa ricerca della verit\u00e0 avviene in un campo vasto, quale \u00e8 quello della scienza delle cose divine, dal quale possono sempre essere estratte delle novit\u00e0.\n\u00c8, questa, una rivendicazione della libert\u00e0 di ricerca, di contro al dogmatismo di chi sostiene che l'interpretazione della Scrittura sia stata ormai fissata una volta per tutte: Paolo ha affermato il valore della profezia, che rende chiaro quello che nella Scrittura appare oscuro., n\u00e9 la ricerca consiste \u00abnel disputare sul valore dell'autorit\u00e0, quanto di stabilire quello della ragione\u00bb. Infatti, \u00abcos'altro \u00e8, se non un vecchio errore, il consenso di molti secoli o una vecchia abitudine che manchi della ragione o dell'autorit\u00e0 delle Scritture?\u00bb.\nUn problema dibattuto \u00e8 quello del numero di coloro che si salveranno: la tradizione prevalente sostiene che i dannati saranno in numero molto superiore a quello dei beati, affermazione che tuttavia sembra contraddire la convinzione dell'infinita misericordia di Dio. Il pessimismo di coloro che riducono l'ampiezza del regno di Dio rende meschini e servili, impedendo le azioni magnanime che invece possono essere compiute da coloro che, fiduciosi della propria salvezza, sono confortati a fare il bene. Dalla sicurezza nella misericordia divina scaturisce la fonte della santit\u00e0.\nAffermare che infinita sia la misericordia non significa per\u00f2 dedurre che infinita sia l'accoglienza nel regno, quasi bastasse essere stati battezzati per meritarlo: \u00abIl battesimo \u00e8 il battesimo del cuore, che consiste nello spirito, non in un'operazione esteriore\u00bb. Ci\u00f2 detto, occorre anche distinguere quel che nel vangelo viene unicamente riferito agli ebrei: ad essi fa riferimento Cristo quando sottolinea quanto stretta sia la porta che porta al regno dei cieli. Pi\u00f9 in generale, essendo corrotta la natura umana, tutti gli uomini sono indirizzati al male, ma tutti possono raggiungere il regno in virt\u00f9 della grazia divina, la quale \u00e8 data a ciascun uomo.\nL'affermazione che il regno dei cieli sia riservato a pochi non risale a Cristo, ma a Satana. Gi\u00e0 nell'antichit\u00e0, in un altro contesto, uno snobismo intellettualistico e moralistico voleva distinguere i molti erranti e sciocchi dai pochi saggi: cos\u00ec Giovenale scriveva che al mondo \u00abpochi sanno distinguere i veri beni dai falsi [...] quanti si sono persi [...]\u00bb, e Cicerone, e non Salomone, a dire del Curione, rilevava \u00abl'infinito numero degli stolti\u00bb, per quanto Platone avesse autorevolmente osservato nel \"Fedone\" che l'umanit\u00e0 \u00e8 formata in massima parte di mediocri, cio\u00e8 n\u00e9 buoni ma nemmeno malvagi. Sono dunque i malvagi - i \"dannati\" - a costituire una minoranza, e nelle Scritture non si trova traccia della dottrina della minoranza degli eletti. Dall'antica filosofia stoica l'elitarismo superbo dei colti e dei privilegiati, che consideravano se stessi \u00absaggi\u00bb e perci\u00f2 \u00abbuoni\u00bb contro la massa degli incolti, si \u00e8 trasmesso fino all'umanesimo cristiano e qui accolto in maniera acritica, senza considerare le profonde trasformazioni, sociali e culturali, intervenute nel frattempo, costruendo cos\u00ec la fallace dottrina dei \u00abpochi eletti\u00bb.\nGli eletti sembrano invece farsi pi\u00f9 numerosi per la recente scoperta di nuove terre e di nuovi popoli: questi, anche se non hanno conosciuto il vangelo, saranno egualmente salvi, purch\u00e9 abbiano vissuto onestamente, come gran parte di coloro che vissero prima di Cristo. E il numero dei beati \u00e8 destinato ad allargarsi sempre di pi\u00f9, se la predicazione della vera religione sar\u00e0 condotta con mitezza e spirito di tolleranza.\nIl \"De amplitudine\" \u00e8 dunque un attacco indiretto alla teoria calvinista della predestinazione, ma era stato composto circa cinque anni prima a Losanna, come dimostra la lettera con la quale il Curione ne aveva inviato un abbozzo a Martin Borrhaus, il quale rispose sconsigliandone la stampa. Pubblicandolo dopo il caso Serveto e le conseguenti polemiche che vedevano soprattutto coinvolti su due fronti opposti il Castellione e il calvinista Beza, Curione ritenne di intervenire pubblicamente a favore del primo, seppure nella sua consueta forma discreta.\nIl \"De amplitudine\" \u00e8 citato, insieme con il suo autore, fra le letture del protagonista del racconto \"Berenice\" di Edgar Allan Poe.\nProcessi e assoluzioni.\nTanto pi\u00f9 discreta in quanto Curione cerc\u00f2 di diffondere semiclandestinamente il suo testo in Polonia, luogo dove volle in un primo tempo far credere che il \"De amplitudine\" fosse stato stampato. Fu Pietro Paolo Vergerio, ormai schierato su posizioni luterane, a denunciare la penetrazione del libro del Curione sia in Polonia che in Svizzera, dopo la sua stampa avvenuta a Basilea per il tipi di Giovanni Oporino senza il visto dei censori: un libro, a dire del Vergerio, contenenti affermazioni eretiche. Avendo infatti affermato la possibilit\u00e0 di salvezza per coloro che non avevano conosciuto il messaggio cristiano, sembrava che il Curione ritenesse inutile il sacrificio di Cristo e la mediazione dello Spirito santo.\nL'umanista piemontese si difese abilmente di fronte ai ministri di Basilea, non solo producendo tutta una serie di passi del \"De amplitudine\" che apparivano perfettamente ortodossi, ma soprattutto presentando sia il \"Commentarium in Augustinum De Civitate Dei\" del filosofo erasmiano spagnolo Juan Luis Vives che, stampato a Basilea nel 1522, godeva di un'autorit\u00e0 indiscussa e conteneva una dottrina corrispondente a quella del \"De amplitudine\", sia il \"Commentarium\" di Bucero dell'epistola paolina ai Romani, dove ugualmente era sostenuta la dottrina della salvezza dei pre-cristiani.\nI teologi di Basilea assolsero Curione, limitandosi ad ammonirlo per la scorrettezza commessa pubblicando il libro senza sottoporlo alla supervisione censoria. Altrove, le cose andarono diversamente: in Polonia i riformati calvinisti e luterani guardarono con diffidenza al libro del Curione, mentre a Stoccarda il teologo luterano Johann Brenz, consigliere del duca Cristoforo, condann\u00f2 esplicitamente il \"De amplitudine\".\nIl caso Gribaldi, accusato dal Vergerio di essere antitrinitario, e il suo compromettente manoscritto, recante note del Curione, sequestratogli a Tubinga nel 1558, gli provocarono nuove noie. Il duca Cristoforo invi\u00f2 lo scritto a Basilea affinch\u00e9 le autorit\u00e0 valutassero le responsabilit\u00e0 dell'umanista: i consiglieri ducali Vergerio e Brenz non avevano dubbi dell'antitrinitarismo di Curione, ma a Basilea furono di diverso avviso. Le sue giustificazioni - le correzioni da lui apportate erano unicamente di natura grammaticale, certe sue crocette nei margini nel manoscritto del Gribaldi non significavano approvazione ma, al contrario, disapprovazione del contenuto - furono accettate e, fattogli firmare, ad ogni buon conto, una dichiarazione di fede ortodossa sulla dottrina della Trinit\u00e0, la commissione d'inchiesta, di cui erano parte influente due suoi estimatori quali l'Amerbach e il Borrhaus, scagion\u00f2 il Curione.\n\u00c8 pur vero che egli dovette ammettere di essersi accorto che lo scritto del Gribaldi era eterodosso e giustific\u00f2 la mancata denuncia dell'amico con l'osservazione che, se l'avesse fatto, il Gribaldi avrebbe potuto perdere la vita e soprattutto l'anima, quando, vivendo, era sempre in tempo di ritornare ad abbracciare le rette dottrine. Era questo, sostenne Curione, il comandamento di Cristo, di perdonare e di non disperare del ravvedimento del peccatore.\nSubito dopo, il Curione fu ancora coinvolto in un nuovo processo. Quando, a seguito di liti per questioni ereditarie, nel 1559 si scopr\u00ec che il defunto mercante Jan de Bruges, per dodici anni ospite di Basilea, in realt\u00e0 non era stato altri che il famoso eretico David Joris, egli e il Castellione furono chiamati a rispondere davanti al Senato dell'Universit\u00e0 della loro amicizia con quell'anabattista, il cui cadavere, riesumato, era stato intanto bruciato pubblicamente, e a formulare una condanna delle posizioni dell'umanista fiammingo.\nMentre il Castellione si dissoci\u00f2 freddamente dalle proposizioni attribuite dal tribunale allo Joris, ritenendo che non vi fosse prova che esse gli fossero realmente appartenute, Curione prefer\u00ec condannare con calore e senza equivoci lo Joris: forse fu ancora una volta una scelta nicodemica, insieme forse al desiderio di liberarsi in fretta da quel terzo processo.\nGli ultimi anni.\nDa allora Curione non fu pi\u00f9 infastidito, anche perch\u00e9 non intervenne pi\u00f9 pubblicamente in questioni religiose, dedicandosi esclusivamente alla cura e al commento di classici, dal \"Thesaurus linguae Latinae\" all\"Aristotelis Stagiritae Tripartitae Philosophiae opera omnia\", dai \"Commentarii\" a Cicerone, Tacito, Plauto, Sallustio ed Emilio Probo, ai quattro libri dei \"Logices elementorum\" di Aristotele. Impegno notevole dei suoi ultimi anni fu la traduzione latina della \"Storia\" di Guicciardini, la \"Francisci Guicciardini patricii Florentini Historiarum sui temporis libri viginti\", dedicata a Carlo IX di Francia e stampata dal Perna nel 1566, mettendo cos\u00ec a disposizione degli studiosi di tutta l'Europa un'opera fondamentale della storiografia italiana.\nI casi della vita continuarono per\u00f2 a colpirlo dolorosamente: la peste che flagell\u00f2 Basilea nel 1564 gli fece morire le figlie, compresa quell'Angela che lo aiutava nelle sue ricerche filologiche. Del resto, nessuno dei suoi tanti figli, tranne Leo (1536-1601), gli sopravvisse: non Orazio (1534-1564), medico e filosofo, n\u00e9 l'umanista Agostino (1538-1567), editore del Bembo, autore delle \"Sarracenicae Historiae\" e del \"De ratione conseguendi styli seu de imitatione\", e professore dal 1564 nella stessa universit\u00e0 di Basilea.\nUn ultimo lutto fu la perdita dell'amico editore Giovanni Oporino, per il quale scrisse i \"Mortis Ioannis Oporini praesagia\", pubblicato nell\"Oratio de ortu, vita et obitu Joannis Oporini basiliensis\" di Andrea Jocisco, quasi presago della propria morte, che avvenne l'anno dopo a Basilea, il 24 novembre 1569. Curione fu sepolto accanto ai propri figli nella cattedrale di Basilea, dove nel 1587 lo raggiunse anche la moglie Margherita."}
{"id": "1515665", "revid": "1494169", "url": "https://it.wikipedia.org/wiki?curid=1515665", "title": "Pichincha", "text": ""}
{"id": "1515667", "revid": "767487", "url": "https://it.wikipedia.org/wiki?curid=1515667", "title": "Cavnic", "text": "Cavnic (in ungherese \"Kapnikb\u00e1nya\", in tedesco \"Kapnik\") \u00e8 una citt\u00e0 della Romania di 5.240 abitanti, ubicata nel distretto di Maramure\u0219, nella regione storica della Transilvania.\nIl primo documento in cui la citt\u00e0 viene citata, con il nome \"Capnic\", risale al 1336; il toponimo trae origine dalla parola slava \"kopaonic\", che significa \"scavare\". La citt\u00e0 era infatti nota fin dall'epoca Romana per le sue ridorse minerarie, gi\u00e0 sfruttate all'epoca.\nCavnic ha subito nella sua storia diversi assalti e fu in particolare completamente distrutta due volte: dagli Ottomani nel 1460 e dai Tatari nel 1717.\nLa storia dell'attivit\u00e0 mineraria, pi\u00f9 sviluppata nei secoli scorsi, ha evidenziato nel XX secolo un andamento altalenante, con momenti di picco della produzione intervallati da periodi di pressoch\u00e9 totale chiusura. La svolta all'economia di Cavnic venne per\u00f2 negli anni settanta, quando si iniziarono a costruire i primi impianti di risalita (nella fattispecie due skilift) nell'area circostante: da quel primo nucleo nacquero progressivamente alberghi, pensioni e seconde case ed oggi la citt\u00e0 vive prevalentemente di turismo. Rimane comunque una limitata attivit\u00e0 mineraria, con estrazione di minerali di piombo, zinco e rame.\nLa popolazione \u00e8 prevalentemente costituita da romeni, tuttavia rilevante \u00e8 la presenza dell'etnia ungherese, che rappresenta quasi il 20% del totale degli abitanti."}
{"id": "1515668", "revid": "111325", "url": "https://it.wikipedia.org/wiki?curid=1515668", "title": "Metal Armor Dragonar", "text": " \u00e8 un anime televisivo fantascientifico giapponese di 48 episodi trasmesso dal 7 febbraio 1987 al 30 gennaio 1988 tutti i sabati sui circuiti Nagoya TV e TV Asahi.\nGeneralit\u00e0.\nCon quest'opera \u00e8 avvenuto il passaggio di testimone da Yoshiyuki Tomino, che aveva lavorato come regista di anime \"real robot\" trasmessi alle 17:30 il sabato su Nagoya Terebi per ben cinque anni (passando da \"Xabungle\" fino a \"Mobile Suit Gundam ZZ\"), a Takeyuki Kanda, che aveva ottenuto una grande popolarit\u00e0 grazie alla serie robotica \"Ginga hy\u014dry\u016b Vifam\", inedita in Italia. \nSi tratta di un anime pensato per i giovani \"fan\" che non avevano visto \"Mobile Suit Gundam\" ai tempi della sua trasmissione (1979), e anche per quelli che volevano rivivere quel tipo di atmosfere. In sostanza si pu\u00f2 parlare di un vero e proprio \"remake\" di \"Gundam\", operazione che verr\u00e0 poi ripetuta nel 2002 con \"Mobile Suit Gundam SEED\". \nMa dato che nel titolo di Dragonar non compariva la parola \"Gundam\", non ebbe la stessa popolarit\u00e0 ed attenzione di tante altre serie che ne sfruttavano il \"franchise\". In quanto remake, molte furono le situazioni riprese da Gundam, come la squadriglia di mecha protagonisti formata da 3 unit\u00e0, il nemico affascinante dotato di \"mobile armor\" personalizzato, dei civili che si ritrovano loro malgrado arruolati, una dittatura che ha sede tra le colonie spaziali e che intraprende una guerra d'indipendenza contro la Terra, e altro ancora.\nTuttavia, rispetto a \"Mobile Suit Gundam\", questa serie risulta pi\u00f9 leggera, le \"gag\" dei protagonisti inserite all'interno della storia riescono efficacemente a renderla meno drammatica, e gli inaspettati rapporti sentimentali tra i personaggi colgono lo spettatore di sorpresa. Negli ultimi episodi il protagonista viene messo in disparte concentrandosi sulle gesta del rivale appartenente all'esercito nemico. Da particolari come questo si evince che la serie non voleva essere solo un mero remake di Gundam.\nTrama.\nLo scenario cronologico in cui si svolgono le vicende \u00e8 il 2087 A.D.. Le colonie lunari si sono dichiarate indipendenti e proclamate \"Impero Unificato di Giganos\", il cui regime militare dichiara guerra alla Federazione Terrestre. Le ostilit\u00e0 vanno estendendosi colpendo le colonie spaziali e la stessa Terra. Giganos, grazie ad armi come il Mass Driver installato sulla superficie lunare o i Metal Armor (MA), \u00e8 riuscito ad occupare il 70% del pianeta. Ma i federali riescono a trafugare tre nuovi potentissimi MA ai Giganos, e grazie ad essi partir\u00e0 il contrattacco terrestre.\nEdizione italiana.\nIn Italia la serie \u00e8 stata pubblicata direttamente in VHS per il mercato \"home video\" dalla Yamato Video negli anni novanta. Nel 2005 \u00e8 stata trasmessa su Italia Teen Television canale tematico di Sky. Nel 2008 ne \u00e8 stata pubblicata anche una versione in DVD sempre dalla Yamato.\nNel 2010 viene riproposta su un altro canale tematico di SKY, Man-ga.\nDoppiaggio.\nIl doppiaggio italiano \u00e8 stato effettuato presso lo studio di doppiaggio \"Coop. ADC\" in collaborazione con \"S.E.D.E.\" sotto la direzione di Silvana Fantini. I dialoghi italiani sono di Gabriella Fantini, mentre la traduzione \u00e8 stata curata da Francesco Prandoni.\nPersonaggi.\nCommando dei Dragonar.\nI \"Metal Armor Dragonar\" sono pilotati da \"Kaine Wakaba\", \"Tap Oceano\" e \"Light Newman\", che per puro caso e loro malgrado si trovano ad esserne i piloti esclusivi.\nEsercito ribelle.\nFazione formata da un manipolo di uomini dell'esercito imperiale di Giganos e capitanata da \"Meiyo Plato\"."}
{"id": "1515675", "revid": "599013", "url": "https://it.wikipedia.org/wiki?curid=1515675", "title": "T\u00fcrkiye 1.Lig 1996-1997", "text": "L'edizione 1996-1997 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu Hakan \u015e\u00fck\u00fcr (Galatasaray Istanbul), con 38 reti."}
{"id": "1515681", "revid": "2029307", "url": "https://it.wikipedia.org/wiki?curid=1515681", "title": "Palazzo Brancaccio (Napoli)", "text": "Palazzo Brancaccio \u00e8 un palazzo monumentale di Napoli, ubicato in via Mezzocannone, nel quartiere Porto.\nEretto nel XV secolo i stile gotico dalla casata dei Brancaccio, il palazzo, con i tanti riferimenti all'architettura catalana, costituisce una testimonianza della Napoli quattrocentesca. Tuttavia come in molti edifici di origine medievale venne rimaneggiato in et\u00e0 vicereale e in seguito borbonica, gli elementi medievali del palazzo sono appena visibili nel portale ad arco-gotico ribassato e nelle appena visibili arcate delle logge murate in seguito \nNel 1690, grazie al lascito testamentaria del cardinale Francesco Maria Brancaccio, vi fu aperta la prima biblioteca pubblica della citt\u00e0. La prestigiosa raccolta di volumi, ivi stipati su librerie lignee di Andrea Gizio e Domenico Greco, fu accorpata in seguito alla biblioteca nazionale Vittorio Emanuele III.\nNel Settecento l'edificio venne pesantemente rimaneggiato; nel cortile \u00e8 presente un portico su cinque archi decorati con stucchi, con la funzione di proteggere la scalinata di accesso alla biblioteca."}
{"id": "1515682", "revid": "17654", "url": "https://it.wikipedia.org/wiki?curid=1515682", "title": "K 317", "text": ""}
{"id": "1515683", "revid": "767487", "url": "https://it.wikipedia.org/wiki?curid=1515683", "title": "Dragomire\u0219ti (Maramure\u0219)", "text": "Dragomire\u0219ti (in ungherese \"Dragom\u00e9rfalva\") \u00e8 una citt\u00e0 della Romania di 3.167 abitanti, ubicata nel distretto di Maramure\u0219, nella regione storica della Transilvania.\nDragomire\u0219ti ha ottenuto lo \"status\" di citt\u00e0 a seguito della Legge 332 dell'8 luglio 2004."}
{"id": "1515686", "revid": "287204", "url": "https://it.wikipedia.org/wiki?curid=1515686", "title": "Pokemon Ranger", "text": ""}
{"id": "1515687", "revid": "599013", "url": "https://it.wikipedia.org/wiki?curid=1515687", "title": "T\u00fcrkiye 1.Lig 1997-1998", "text": "L'edizione 1997-1998 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu Hakan \u015e\u00fck\u00fcr (Galatasaray Istanbul), con 32 reti."}
{"id": "1515689", "revid": "78273", "url": "https://it.wikipedia.org/wiki?curid=1515689", "title": "Pokemon Verde", "text": ""}
{"id": "1515690", "revid": "1305772", "url": "https://it.wikipedia.org/wiki?curid=1515690", "title": "Universit\u00e0 dell'Illinois a Urbana-Champaign", "text": "L'Universit\u00e0 dell'Illinois a Urbana-Champaign \u00e8 un campus del sistema universitario dell'Illinois.\nStruttura.\nL'universit\u00e0 \u00e8 composta di 18 college e istituti che offrono circa 150 programmi di studio. Fino al 1998, l'Illinois era una delle 10 pi\u00f9 grandi universit\u00e0 degli Stati Uniti in termini di studenti iscritti.\nL'universit\u00e0 \u00e8 misurata come una delle 20 universit\u00e0 migliori, pubbliche e private, con pi\u00f9 ricerche in America dal Graham-Diamond Report.\nL'universit\u00e0 ospita il National Center for Supercomputing Applications (NCSA), che \u00e8 in collaborazione con la IBM e la National Science Foundation per costruire il supercomputer pi\u00f9 veloce del mondo.. Questo supercomputer, nominato come \"Blue Waters\", sar\u00e0 capace di eseguire un quadrilione di operazioni al secondo. Questo far\u00e0 di esso il supercomputer tre volte pi\u00f9 veloce dei supercomputer di oggi.\nUndici ex allievi e nove professori (due dei quali erano anch'essi ex allievi) hanno vinto il Premio Nobel. Gli ex studenti e la facolt\u00e0 hanno creato numerosi prodotti e societ\u00e0, tra le quali: Mosaic e Netscape Communications, Advanced Micro Devices, PayPal, Playboy, la National Football League, Siebel Systems, Mortal Kombat, YouTube, Oracle Corporation, Lotus Software, Black Entertainment Television, il transistor, i circuiti integrati, il LED, l'Imaging a risonanza magnetica, Mozilla Firefox, e lo Schermo al plasma."}
{"id": "1515691", "revid": "599013", "url": "https://it.wikipedia.org/wiki?curid=1515691", "title": "T\u00fcrkiye 1.Lig 1998-1999", "text": "L'edizione 1998-1999 della T\u00fcrkiye 1.Lig vide la vittoria finale del Galatasaray Istanbul.\nCapocannoniere del torneo fu Hakan \u015e\u00fck\u00fcr (Galatasaray Istanbul), con 19 reti."}
{"id": "1515695", "revid": "131358", "url": "https://it.wikipedia.org/wiki?curid=1515695", "title": "Galatasaray Istanbul", "text": ""}
{"id": "1515696", "revid": "4711", "url": "https://it.wikipedia.org/wiki?curid=1515696", "title": "Be\u015fikta\u015f Istanbul", "text": ""}
{"id": "1515697", "revid": "4711", "url": "https://it.wikipedia.org/wiki?curid=1515697", "title": "Fenerbah\u00e7e Istanbul", "text": ""}
{"id": "1515698", "revid": "17654", "url": "https://it.wikipedia.org/wiki?curid=1515698", "title": "K 258", "text": ""}
{"id": "1515700", "revid": "4711", "url": "https://it.wikipedia.org/wiki?curid=1515700", "title": "Gen\u00e7lerbirli\u011fi Ankara", "text": ""}
{"id": "1515701", "revid": "24443", "url": "https://it.wikipedia.org/wiki?curid=1515701", "title": "Napo (provincia)", "text": ""}
{"id": "1515702", "revid": "339392", "url": "https://it.wikipedia.org/wiki?curid=1515702", "title": "MKE Ankarag\u00fcc\u00fc", "text": ""}
{"id": "1515703", "revid": "767487", "url": "https://it.wikipedia.org/wiki?curid=1515703", "title": "S\u0103li\u0219tea de Sus", "text": "S\u0103li\u0219tea de Sus (in ungherese \"Fels\u0151szelistye\") \u00e8 una citt\u00e0 della Romania di 5.122 abitanti, ubicata nel distretto di Maramure\u0219, nella regione storica della Transilvania. \nS\u0103li\u0219tea de Sus ha ottenuto lo \"status\" di citt\u00e0 nel 2004.\nNell'area della citt\u00e0 si trovano due chiese facenti parte del complesso delle Chiese lignee del Maramure\u0219. Entrambe sono dedicate a S. Nicola (\"Sf\u00e2ntul Nicolae\"):"}
{"id": "1515705", "revid": "287204", "url": "https://it.wikipedia.org/wiki?curid=1515705", "title": "Salistea de Sus", "text": ""}
{"id": "1515711", "revid": "1305772", "url": "https://it.wikipedia.org/wiki?curid=1515711", "title": "Crystal Caves", "text": "Crystal Caves \u00e8 un videogioco a piattaforme per MS-DOS, inizialmente sviluppato da Micro F/X, pubblicato e terminato da Apogee Software nel 1991. Con il medesimo motore grafico, verr\u00e0 realizzato un anno pi\u00f9 tardi \"Secret Agent\".\nTrama.\nMylo Steamwitz, minatore e venditore spaziale, \u00e8 deciso a diventare ricco. Sempre alla ricerca di affari redditizi con la sua navetta, il \"Millennium Kiwi\", e bisognoso di contanti da investire in un allevamento di \"Twibble\", parte per il sistema \"Altariano\" per esplorare le sue miniere, pericolose ma ricche di cristalli preziosi.\nModalit\u00e0 di gioco.\nCome la maggior parte dei titoli Apogee, \"Crystal Caves\" \u00e8 diviso in tre episodi:\nIl primo, \"The Trouble with Twibbles\", \u00e8 shareware, gli altri due sono commerciali. Ogni episodio \u00e8 composto da 15 livelli, pi\u00f9 uno di selezione degli stessi, che non devono essere affrontati in un ordine particolare. Scopo di ognuno di essi \u00e8 raccogliere tutti i cristalli, evitando di essere uccisi (si pu\u00f2 essere colpiti tre volte). L'arma a nostra disposizione \u00e8 un lanciarazzi, dotato di munizioni limitate. Non esistono chiavi, le porte sono aperte attivando delle leve, dai differenti colori. Esistono svariati power-up; in particolare, uno pu\u00f2 invertire temporaneamente la gravit\u00e0 del livello, con il risultato di far arrivare il personaggio in zone altrimenti impossibili da raggiungere. Occorre inoltre fare attenzione al generatore di aria del livello, che, se colpito, fa letteralmente esplodere Mylo.\nPatch.\nIl 24 ottobre del 2005, Apogee ha distribuito una patch per il gioco, per correggere un possibile bug riguardante la data di sistema; tra la patch e la distribuzione del gioco sono passati 14 anni e un giorno.\nCrystal Caves HD.\nIl 15 ottobre 2020 lo studio indie Emberheart Games (dello sviluppatore sloveno Primo\u017e Vovk) ha pubblicato una versione rimasterizzata del gioco, che ripropone i tre episodi originali in alta risoluzione (abbandonando inoltre l'originale palette EGA), un quarto episodio inedito intitolato \"The Final Frontier\" (che introduce nuovi mostri e nuovi biomi), una nuova colonna sonora e un editor per la creazione di livelli.\nCrystal Caves HD \u00e8 stato pubblicato sulle piattaforme Steam e GOG, entrambe le quali prevedono achievement legati ai progressi di gioco."}
{"id": "1515721", "revid": "110157", "url": "https://it.wikipedia.org/wiki?curid=1515721", "title": "Seini", "text": "Seini (in tedesco \"Leuchtenburg\", in ungherese \"Szin\u00e9rv\u00e1ralja\") \u00e8 una citt\u00e0 della Romania di 10.196 abitanti, ubicata nel distretto di Maramure\u0219, nella regione storica della Transilvania. \nFanno parte dell'area amministrativa anche le localit\u00e0 di S\u0103bi\u0219a e Viile Apei.\nIl primo documento che cita la localit\u00e0 di Seini risale al 1490; distrutta due volte dai Tatari, nel 1677 e nel 1717, la citt\u00e0 venne definitivamente ricostruita in una zona pi\u00f9 a monte ed i ruderi del vecchio abitato sono ancora visibili lungo le rive del torrente Seinel, un affluente del fiume Some\u0219."}
{"id": "1515729", "revid": "214522", "url": "https://it.wikipedia.org/wiki?curid=1515729", "title": "Efim Bogoljubow", "text": ""}
{"id": "1515730", "revid": "214522", "url": "https://it.wikipedia.org/wiki?curid=1515730", "title": "Efim Bogolyubov", "text": ""}
{"id": "1515731", "revid": "110157", "url": "https://it.wikipedia.org/wiki?curid=1515731", "title": "\u0218omcuta Mare", "text": "\u0218omcuta Mare (in ungherese \"Nagysomk\u00fat\", in tedesco \"Gross-Schomkut\") \u00e8 una citt\u00e0 della Romania di 7.921 abitanti, ubicata nel distretto di Maramure\u0219, nella regione storica della Transilvania. \nFanno parte dell'area amministrativa anche le localit\u00e0 di Buciumi, Buteasa, Ciolt, Codru Butesii, Finteu\u0219u Mare, Hovrila e V\u0103lenii \u0218omcutei."}
{"id": "1515734", "revid": "287204", "url": "https://it.wikipedia.org/wiki?curid=1515734", "title": "Somcuta Mare", "text": ""}
{"id": "1515749", "revid": "1573940", "url": "https://it.wikipedia.org/wiki?curid=1515749", "title": "Lady Snowblood", "text": ""}
{"id": "1515754", "revid": "94902", "url": "https://it.wikipedia.org/wiki?curid=1515754", "title": "Shurayuki-hime", "text": ""}
{"id": "1515756", "revid": "94902", "url": "https://it.wikipedia.org/wiki?curid=1515756", "title": "Shurayuki hime", "text": ""}
{"id": "1515758", "revid": "1005847", "url": "https://it.wikipedia.org/wiki?curid=1515758", "title": "Elezioni presidenziali negli Stati Uniti d'America del 1792", "text": "Le elezioni presidenziali statunitensi del 1792 furono le seconde elezioni presidenziali negli Stati Uniti d'America, e le prime in cui ciascuno dei tredici stati originali scelse i suoi elettori (con l'aggiunta di Kentucky e Vermont, recentemente entrati nell'unione).\nIl sistema elettorale allora vigente, attivo dal 1788 al 1800, prevedeva che ciascun elettore esprimesse due preferenze. Il candidato che riceveva il maggior numero di voti, qualora tali voti fossero uguali o superiori alla met\u00e0 del numero totale di elettori, veniva eletto Presidente. Il secondo candidato per numero di voti ottenuti diventava Vicepresidente.\nCome nelle elezioni del 1788, George Washington ottenne il mandato presidenziale all'unanimit\u00e0. Alla vicepresidenza venne riconfermato John Adams, al secondo posto per numero di preferenze con 77 voti elettorali.\nElezioni generali.\nLa campagna.\nAll'epoca, si era andata delineando una divisione tra il Partito Federalista, guidato dal segretario al Tesoro Alexander Hamilton, che proponeva un governo federale pi\u00f9 forte, con un ruolo di indirizzo economico, e il Partito Democratico-Repubblicano, guidato dal Segretario di Stato Thomas Jefferson e dal deputato James Madison, che favoriva i diritti dei singoli Stati e osteggiava il programma economico di Hamilton. Madison fu inizialmente un Federalista, finch\u00e9 non scelse di osteggiare la First Bank degli Stati Uniti, che era stata formata nel 1791, dando vita nel 1792 al Partito Democratico-Repubblicano con l'Antifederalista Thomas Jefferson. Le elezioni del 1792 furono le prime a essere combattute su basi che si possano definire partigiane. Nella gran parte degli Stati, le elezioni per il Congresso furono percepite, per dirla con lo stratega di Jefferson John Beckley, come \"una lotta tra il Dipartimento del Tesoro e l'interesse della Repubblica\". A New York, la competizione per il seggio di governatore segu\u00ec la stessa falsariga. I candidati furono il giudice capo John Jay, hamiltoniano, e l'uscente George Clinton, alleato di Jefferson e dei Democratico-repubblicani.\nBench\u00e9 Washington avesse gi\u00e0 considerato il suo ritiro, entrambi gli schieramenti lo incoraggiarono a restare in carica per cercare una mediazione tra le differenze politiche delle due fazioni; la presidenza Washington poteva contare sull'appoggio di tutte le parti in causa, e la sua popolarit\u00e0 era stata accresciuta dall'approvazione della Carta dei Diritti. Pertanto, Democratico-repubblicani e Federalisti si contesero la Vicepresidenza, con l'uscente John Adams candidato dei federalisti, e George Clinton per i democratico-repubblicani. Dato che alcuni Elettori democratico-repubblicani votarono contro il loro candidato George Clinton, appoggiando invece Thomas Jefferson e Aaron Burr, Adams riusc\u00ec agevolmente a essere rieletto vicepresidente.\nRisultati.\nIl Collegio elettorale scelse unanimemente Washington. John Adams fu nuovamente eletto vicepresidente come secondo candidato pi\u00f9 votato, ottenendo stavolta i voti della maggioranza degli elettori. George Clinton riusc\u00ec solo a conquistare i voti di Georgia, Carolina del Nord e Virginia, oltre alla nativa New York e un singolo elettore della Pennsylvania. A Thomas Jefferson andarono i voti del Kentucky, da poco separatosi dalla sua patria Virginia. Un solo elettore della Carolina del Sud scelse Aaron Burr.\nPer gli Elettori presidenziali vennero espressi solo 13.332 voti popolari, stabilendo un record negativo per le consultazioni presidenziali americane a tutt'oggi non superato.\nVoto popolare.\nFonte: U.S. President National Vote. \"Our Campaigns\". (11 febbraio 2006)."}
{"id": "1515759", "revid": "767487", "url": "https://it.wikipedia.org/wiki?curid=1515759", "title": "T\u0103u\u021bii-M\u0103gher\u0103u\u0219", "text": "T\u0103u\u021bii-M\u0103gher\u0103u\u0219 (in ungherese \"Miszmogyor\u00f3s\") \u00e8 una citt\u00e0 della Romania di 7.078 abitanti, ubicata nel distretto di Maramure\u0219, nella regione storica della Transilvania. \nFanno parte dell'area amministrativa anche le localit\u00e0 di Buciumi, Buteasa, Ciolt, Codru Butesii, Finteu\u0219u Mare, Hovrila e V\u0103lenii \u0218omcutei."}
{"id": "1515760", "revid": "287204", "url": "https://it.wikipedia.org/wiki?curid=1515760", "title": "Tautii-Magheraus", "text": ""}
{"id": "1515762", "revid": "647919", "url": "https://it.wikipedia.org/wiki?curid=1515762", "title": "Tautii Magheraus", "text": ""}
{"id": "1515765", "revid": "1543377", "url": "https://it.wikipedia.org/wiki?curid=1515765", "title": "World Series of Poker 1989", "text": "Le World Series of Poker 1989 furono la ventesima edizione della manifestazione. Si tennero dal 1\u00ba al 19 maggio presso il casin\u00f2 Binion's Horseshoe di Las Vegas.\nIl vincitore del Main Event fu Phil Hellmuth.\nMain Event.\nI partecipanti al Main Event furono 178. Ciascuno di essi pag\u00f2 un buy-in di 10.000 dollari.\nJohnny Chan, campione ormai da due anni, inseguiva il sogno del terzo titolo consecutivo: ma dovette accontentarsi del secondo posto, battuto dal giovane Phil Hellmuth."}
{"id": "1515766", "revid": "648716", "url": "https://it.wikipedia.org/wiki?curid=1515766", "title": "Nimrod (nave)", "text": "La Nimrod fu un veliero utilizzato per la caccia alle foche e successivamente scelto da Ernest Shackleton per la spedizione Nimrod in Antartide.\nLa spedizione Nimrod.\nAcquistata dall'esploratore irlandese nel 1908 per 5\u00a0000 sterline venne riadattata come goletta e dotata di un motore ausiliario che comunque non gli permetteva una velocit\u00e0 superiore ai 6 nodi. Inoltre a causa della piccola stiva della nave, durante il viaggio dalla Nuova Zelanda all'Antartide la nave venne accompagnata dalla \"Koonya\" che funse da nave di appoggio per il rifornimento di carbone necessario al viaggio di ritorno.\nAl termine della spedizione la nave venne venduta.\nDiversi luoghi antartici sono intitolati alla \"Nimrod\" tra cui il ghiacciaio Nimrod.\nCapitani.\nLa \"Nimrod\" venne inizialmente capitanata da Rupert England, ma Shackleton lo rimpiazz\u00f2 dopo poco con Frederick Pryce Evans che comand\u00f2 la nave nel viaggio di ritorno in Gran Bretagna del 1909."}
{"id": "1515769", "revid": "767487", "url": "https://it.wikipedia.org/wiki?curid=1515769", "title": "Slancy", "text": "Slancy, , \u00e8 una citt\u00e0 della Russia posta nell'Oblast' di Leningrado, sulla riva del fiume Pljussa, a 150 chilometri da San Pietroburgo, in direzione sudovest verso il confine con l'Estonia, attualmente \u00e8 il capoluogo dello Slancevskij rajon."}
{"id": "1515779", "revid": "158913", "url": "https://it.wikipedia.org/wiki?curid=1515779", "title": "Nimrod", "text": ""}
{"id": "1515786", "revid": "765341", "url": "https://it.wikipedia.org/wiki?curid=1515786", "title": "SLIME", "text": "SLIME (Superior Lisp Interaction Mode for Emacs) \u00e8 un \"mode\" di Emacs per lo sviluppo di applicazioni con il linguaggio di programmazione Common Lisp. SLIME deriva da un'altra mode di Emacs chiamata SLIM, scritta da Eric Marsden e sviluppata in un progetto\nopen-source da Luke Gorrie e Helmut Eller. Oltre 100 programmatori Lisp hanno contribuito scrivendo codice per SLIME.\nSLIME funziona con le seguenti implementazioni del Common Lisp:"}
{"id": "1515834", "revid": "767487", "url": "https://it.wikipedia.org/wiki?curid=1515834", "title": "T\u00e2rgu L\u0103pu\u0219", "text": "T\u00e2rgu L\u0103pu\u0219 (in passato \"L\u0103pu\u0219u Unguresc\", in ungherese \"Magyarl\u00e1pos\", in tedesco \"Laposch\") \u00e8 una citt\u00e0 della Romania di 13.114 abitanti, ubicata nel distretto di Maramure\u0219, nella regione storica della Transilvania.\nFanno parte dell'area amministrativa anche le localit\u00e0 di Boiereni, Borcut, C\u0103tun, Cufoaia, D\u0103m\u0103cu\u0219eni, Dobricu L\u0103pu\u0219ului, Dumbrava, F\u00e2nt\u00e2nele, Groape, In\u0103u, R\u0103zoare, Rogoz, Rohia e Stoiceni.\nAttestata in alcuni documenti fin dal 1291, anche se sono stati ritrovati nella zona reperti di insediamenti ben pi\u00f9 antichi, fin dal Medioevo la citt\u00e0 si \u00e8 caratterizzata come un importante centro di scambi commerciali, come denuncia del resto il toponimo \"T\u00e2rgu\", derivante dalla parola \"T\u00e2rg\", che significa mercato, grazie alla sua posizione nella valle del fiume L\u0103pu\u0219 all'intersezione di alcune importanti vie di comunicazione.\nL'economia della citt\u00e0, pur in presenza di investimenti anche stranieri, rimane prettamente basata sull'agricoltura, sulla lavorazione del legno e sulle attivit\u00e0 commerciali legate a queste.\nT\u00e2rgu L\u0103pu\u0219 ha ottenuto lo \"status\" di citt\u00e0 nel 1968."}
{"id": "1515835", "revid": "287204", "url": "https://it.wikipedia.org/wiki?curid=1515835", "title": "Targu Lapus", "text": ""}
{"id": "1515837", "revid": "1305772", "url": "https://it.wikipedia.org/wiki?curid=1515837", "title": "Wealh\u00feeow", "text": "Wealh\u00fe\u0113ow \u00e8 una leggendaria regina dei Danesi che compare nel poema in antico inglese \"Beowulf\" per la prima volta al verso 612.\nVisione d'insieme sul personaggio.\nWealh\u00feeow \u00e8 la regina dei Danesi e appartiene al clan dei Wulfing. \u00c8 sposata con re Hro\u00f0gar di Danimarca ed \u00e8 la madre di Hre\u00f0ric e Hro\u00f0mund e di Freawaru. L'etimologia del nome \u00e8 dibattuta; una possibile traduzione \u00e8 \"serva straniera\" (Hill, 1990).\nIn rapporto al suo matrimonio con Hro\u00f0gar \u00e8 descritta come \"fri\u00f0usibb folca\" (verso 1168), \"parentela garanzia di pace tra due genti\", che significa che il loro matrimonio sanc\u00ec l'alleanza tra Wulfing e Scylding. Per questo \u00e8 chiamata sia \"Signora degli Helming\" (verso 620) (perch\u00e9 discende da Helm) sia \"Signora degli Scylding\" (verso 1168) (essendo sposata con uno Scylding e avendo avuto figli da lui).\nDue fonti norrene associano la moglie di Hro\u00f0gar all'Inghilterra. La \"Saga degli Skj\u00f6ldungar\", nel riassunto di Arngr\u00edmur J\u00f3nsson, capitolo 3, dice che Hro\u00f0gar (\"Roas\") spos\u00f2 la figlia di un re inglese; la \"Hr\u00f3lfs saga kraka ok kappa hans\", capitolo 5, dice che Hro\u00f0gar (\"Hr\u00f3arr\") spos\u00f2 la figlia di un re di Northumbria (\"Nor\u00f0hymbraland\") chiamato Nor\u00f0ri.\nIn conseguenza di questo, nel 1897 fu avanzata l'ipotesi che il nome \"Wulfing\" potesse essere sinonimo della famiglia Wuffing dell'Anglia orientale, e che il nome \"Helmingas\" fosse in relazione con il nome di luogo \"Helmingham\" presente nel Norfolk e nel Suffolk, cio\u00e8 nella zona di occupazione scandinava dell'Inghilterra nel V-VI secolo. Anche se la teoria non fu appoggiata da alcuni, essa recentemente \u00e8 riaffiorata in una discussione sull'identit\u00e0 di Hro\u00f0mund.\nRuolo nel poema.\nWealh\u00feeow (come Hygd) svolge l'importante ruolo di \"padrona di casa\" e \"locandiera\" nel poema. L'importanza del suo personaggio \u00e8 sottolineato con enfasi ai versi 1161-1231: qui Wealh\u00feeow, desiderosa che Hro\u00f0gar assicuri la successione ai suoi figli, ricompensa Beowulf per aver ucciso Grendel con tre cavalli e una collana.\nLa collana si chiama \"Brosinga mene\", e il nome viene da una storpiatura o un'errata trascrizione dell'antico inglese \"Breosinga mene\", antico norreno \"Br\u00edsingamen\", la collana di Freyja. Richard North compara il dono della collana a \"Brosing\", la Br\u00edsingamen di Freyja e commenta che:\nHelen Damico (1984/1990) sugger\u00ec inoltre che Wealh\u00feeow e la madre di Grendel rappresentassero diversi aspetti di una dea della mitologia norrena, forse legati al mito delle valchirie.\nWealh\u00feeow \u00e8 stata anche esaminata come rappresentante del regno e del prestigio di Hro\u00f0gar e come componente fondamentale per il buon funzionamento della corte. Secondo Stacy Klein, Wealh\u00feeow possiede \"garbo elaborato\" che dimostra \"ricchezza e potere\" del regno. Come regina, Wealh\u00feeow rappresenta il \"dovere di mantenere la pace tra due clan in guerra\" e \"denota lo status della corte\". Mentre la sua posizione pu\u00f2 apparire conforme al rituale, ella mantiene anche \"la coesione nel gruppo dei guerrieri\". Il ruolo delle regine nella Germania antica era di far fiorire \"armonia sociale attraverso un'attiva opera diplomatica e di conciliazione\". Wealh\u00feeow riveste questo ruolo parlando costantemente con ognuno degli uomini nella sua reggia e ricordando loro i loro obblighi - obblighi verso la patria, la famiglia o il re.\nFilm.\nNel 2005 Steinunn \u00d3l\u00edna \u00deorsteinsd\u00f3ttir interpreta la regina Wealh\u00fe\u0113ow nel film \"Beowulf &amp; Grendel\".\nNel 2007 Robin Wright Penn interpreta la regina Wealh\u00fe\u0113ow nel film di Robert Zemeckis, \"La leggenda di Beowulf\". Al contrario del poema, nel film la regina Wealh\u00fe\u0113ow gioca una parte importante; oltre ad essere la regina rispettosa e composta, Wealh\u00fe\u0113ow \u00e8 ritratta come una moglie alquanto infelice, oppressa dalla consapevolezza dell'infedelt\u00e0 del marito. Ripete la stessa esperienza con Beowulf dopo che si sono sposati."}
{"id": "1515843", "revid": "287204", "url": "https://it.wikipedia.org/wiki?curid=1515843", "title": "Wealhtheow", "text": ""}
{"id": "1515846", "revid": "773636", "url": "https://it.wikipedia.org/wiki?curid=1515846", "title": "Pljussa", "text": ""}
{"id": "1515847", "revid": "1862310", "url": "https://it.wikipedia.org/wiki?curid=1515847", "title": "Comunit\u00e0 montana Alto Verbano", "text": "La Comunit\u00e0 montana Alto Verbano \u00e8 un'ex comunit\u00e0 montana della regione Piemonte, soppressa nel 2009 e confluita, insieme alla Comunit\u00e0 montana Valgrande e alla comunit\u00e0 montana Valle Cannobina nella nuova Comunit\u00e0 montana del Verbano. Il 28 settembre 2012 anch'essa venne soppressa e i comuni di Cannero Riviera, Ghiffa Oggebbio e Trarego Viggiona entrarono a far parte dell'unione di comuni del Lago Maggiore.\nStoria.\nCinque comuni erano interamente compresi nella Comunit\u00e0 Montana: Cannero Riviera, Ghiffa e Oggebbio, che si affacciano sul Lago Maggiore, mentre Bee e Premeno sono ubicati in collina; Trarego Viggiona era compreso solo in parte, una porzione del suo territorio era infatti inserita anche nella Comunit\u00e0 montana Valle Cannobina.\nLo scopo principale della Comunit\u00e0 montana Alto Verbano era quello di favorire lo sviluppo della valle e dei comuni coinvolti nella salvaguardia del patrimonio ambientale e culturale proprio.\nLa sede della Comunit\u00e0 montana si trovava a Ghiffa."}
{"id": "1515848", "revid": "599013", "url": "https://it.wikipedia.org/wiki?curid=1515848", "title": "Jussi J\u00e4\u00e4skel\u00e4inen", "text": "Da calciatore ha legato il proprio nome a quello del , squadra di cui ha vestito la maglia in 530 partite. Ha militato per dodici anni nella nazionale finlandese.\nCarriera.\nClub.\nEsordi in patria.\nFece il proprio debutto nella Veikkausliiga all'et\u00e0 di 17 anni con l'MP, nel 1992, e divenne il titolare tra i pali della porta dell'MP nel 1994. Si \u00e8 trasfer\u00ec nel 1996 al VPS, dove gioc\u00f2 per due stagioni.\nInghilterra.\nNel 1997 fu acquistato dal Bolton per 100.000 sterline. Affermatosi come titolare, nel 2000 si infortun\u00f2 al legamento crociato e rest\u00f2 fuori per buona parte della stagione 2000-2001, conclusa con la promozione del Bolton in massima serie. Nella stagione successiva fu nominato portiere dell'anno della Premiership. Nell'ottobre 2006, sul campo del , fu protagonista della vittoria (0-1) dei suoi parando due calci di rigore, a Benni McCarthy e Jason Roberts. Il 1\u00ba gennaio 2007 raggiunse le 300 presenze in Premiership col Bolton, nella partita contro il . Nel maggio 2007, dopo aver ottenuto con il Bolton la qualificazione alla Coppa UEFA (la seconda nella storia del club) grazie ad un ottimo piazzamento in campionato, fu nominato \"calciatore dell'anno del Bolton\". Nel luglio seguente firm\u00f2 un rinnovo contrattuale di quattro anni con il club. Il 2 novembre 2008 tocc\u00f2 quota 400 presenze con il Bolton nella partita contro il , mentre la 500\u00aa presenza fu ottenuta contro il il 12 marzo 2011, in un match valido per i quarti di finale di FA Cup. Nel 2012, in occasione della cerimonia di consegna di speciali riconoscimenti per il ventennale della Premier League, ottenne il terzo posto nella graduatoria delle migliori parate dei vent'anni di Premier League, con il doppio salvataggio contro il del 20 ottobre 2001. Alla fine della stagione 2011-2012, conclusasi con la retrocessione in seconda serie, rifiut\u00f2 un prolungamento biennale di contratto e lasci\u00f2 la squadra. Conta 530 presenze ufficiali con il Bolton, risultando terzo nella classifica di presenze con il club.\nIl 13 giugno 2012 pass\u00f2 al West Ham, societ\u00e0 con cui si leg\u00f2 fino al giugno del 2014. In scadenza di contratto, decise con la societ\u00e0 di non rinnovare l'accordo, rimanendo cos\u00ec svincolato.\nL'11 agosto 2015, all'et\u00e0 di 40 anni, si accas\u00f2 al Wigan, club militante in League One, con cui firm\u00f2 un contratto annuale. Partito come riserva di Richard O'Donnell, si guadagn\u00f2 il posto da titolare. Dopo aver ottenuto il secondo posto nel campionato di League One e la promozione in seconda serie, il Wigan decise di rinnovargli il contratto per un'altra stagione in virt\u00f9 delle ottime prestazioni del portiere. Alla fine della stagione 2016-2017, conclusasi con la retrocessione in League One a causa del 23\u00ba posto in classifica, il Wigan decise di svincolarlo.\nIndia.\nIl 1\u00ba settembre 2017, a 42 anni, firm\u00f2 un contratto con l', compagine del campionato indiano. Esord\u00ec tre mesi dopo, in una partita pareggiata per 0-0 contro il . Il 17 gennaio 2018, dopo aver ricoperto il ruolo di riserva di Debjit Majumder, rimase svincolato. Il 19 gennaio 2018 si ritir\u00f2 dall'attivit\u00e0 agonistica.\nNazionale.\nIl 25 marzo 1998, contro , fece il proprio esordio nella nazionale finlandese, di cui all'epoca era il secondo portiere, dietro Antti Niemi. Nel 2005, con il ritiro di Niemi dalla nazionale, J\u00e4\u00e4skel\u00e4inen ne divenne il portiere titolare.\nIl 29 ottobre 2009 annunci\u00f2 il proprio ritiro dalla nazionale dopo aver collezionato 56 presenze con la squadra. Il 6 ottobre 2010 torn\u00f2 sui propri passi, annunciando il ritorno in nazionale. Vest\u00ec nuovamente la maglia della Finlandia nella partita contro l', al posto dell'infortunato Otto Fredrikson, ma annunci\u00f2 che si sarebbe trattato dell'ultimo match in nazionale.\nDopo il ritiro.\nNell'agosto 2018 \u00e8 stato nominato allenatore dei portieri del dall'allenatore Sam Ricketts, ex compagno di squadra al Bolton\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1515849", "revid": "1305772", "url": "https://it.wikipedia.org/wiki?curid=1515849", "title": "Ulmeni (Maramure\u0219)", "text": "Ulmeni \u00e8 una citt\u00e0 della Romania di 7.392 abitanti, ubicata nel distretto di Maramure\u0219, nella regione storica della Transilvania. \nFanno parte dell'area amministrativa anche le localit\u00e0 di Arduzel, Chelin\u021ba, M\u00e2n\u0103u, Some\u0219-Uileac, Tohat, \u021aic\u0103u e Vicea."}
{"id": "1515850", "revid": "287204", "url": "https://it.wikipedia.org/wiki?curid=1515850", "title": "Jussi Jaaskelainen", "text": ""}
{"id": "1515851", "revid": "123499921", "url": "https://it.wikipedia.org/wiki?curid=1515851", "title": "Cagiva C593", "text": "La Cagiva C593 \u00e8 una moto agonistica della casa Cagiva, il cui nome \u00e8 formato dall'unione di pi\u00f9 lettere e numeri \"\"C\", \"5\" e \"93\", dove \"C\" sta per \"Cagiva\", \"5\" sta per \"500\" (come la classe del mondiale e la cilindrata), \"93\"\" sta per 1993 (anno in cui \u00e8 stato portato in gara il modello), questa moto da competizione \u00e8 infatti prodotta dalla casa di Varese che corse nel motomondiale del 1993 con alla guida John Kocinski con il numero 3 (ingaggiato a fine campionato), mentre Doug Chandler la guid\u00f2 con il numero 5 e Mat Mladin con il numero 12.\nDescrizione.\nQuesta moto aveva delle caratteristiche di tutto rispetto, come le varie espansioni in titanio (di spessore ridotto) e i silenziatori in carbonio (che permisero una riduzione del peso), inoltre come con il modello precedente questo modello adotta una distribuzione degli scoppi, chiamata Big Bang (introdotta dal modello precedente), ma viene aumentato nella potenza massima rispetto al vecchio modello (C592) anche se perde leggermente in linearit\u00e0 di progressione dove si presenta un'irregolarit\u00e0 all'apertura delle valvole CTS a comando elettronico, richiedendo un utilizzo a regimi pi\u00f9 alti.\nCon questa moto la Cagiva prova due soluzioni diverse per le prese dell'aria e il forcellone, una usata con \"John Kocinski\" \u00e8 data dalla presa in posizione centrale sul cupolino e il forcellone in fibra di carbonio, mentre con \"Doug Chandler\" e \"Mat Mladin\" adotta la soluzione delle prese laterali sui lati della moto come la C592, mentre su questa versione di moto si adopera il forcellone in alluminio con capriata di rinforzo superiore del modello precedente\nClassifica finale.\nI piloti alla fine del campionato non si trovarono in posizioni di rilievo, rispettivamente Doug Chandler 10\u00ba e Matt Mladin 13\u00ba. John Kocinski corse le ultime 5 gare della stagione, ottenendo l'unica vittoria della Cagiva a Laguna Seca. Questo modello fu rimpiazzato nella stagione seguente dal modello C594 non molto diverso come carenatura, ma che risult\u00f2 pi\u00f9 prestante in tutti gli aspetti."}
{"id": "1515873", "revid": "287204", "url": "https://it.wikipedia.org/wiki?curid=1515873", "title": "RG team", "text": "Il team RG \u00e8 stata una squadra motociclistica nata su iniziativa della famiglia Gianfardoni alla Spezia nel 2006. L'ideatore di questo progetto \u00e8 stato il figlio Robert che, dopo alcune esperienze come pilota, promosse questa nuova avventura.\nNel 2006 la famiglia Gianfardoni, abitualmente impegnata nell'imprenditoria navale, cre\u00f2 una nuova struttura nell'ambito del Mondiale delle derivate di serie per realizzare il desiderio del figlio di poter gareggiare in un campionato motociclistico. I primi due anni furono dedicati al Campionato Mondiale Supersport, alla Superstock 1000 FIM Cup e al Campionato Italiano, tutti affrontati con moto Yamaha. Il pilota di punta Gianluca Vizziello, concluder\u00e0 il Campionato mondiale Supersport 2007 al decimo posto nella classifica finale piloti e al terzo nel Campionato Italiano Velocit\u00e0, categoria Supersport.\nAl termine del 2007 il Team decide di compiere un ulteriore sforzo, passando dal Mondiale Supersport a quello Superbike e iniziando una stretta collaborazione con Ducati Corse, continuando per\u00f2 a competere anche nella Superstock con il figlio Robert, da sempre pilota del team.\nViene cos\u00ec ingaggiato il giovane Lorenzo Lanzi, ex pilota ufficiale Ducati Xerox, che porta al debutto la nuova Ducati 1098 nella stagione 2008.\nIl 2008 risulta una stagione difficile, numerosi cambiamenti di personale creano un vero e proprio Turn-over che non giova ai risultati della squadra. Lorenzo Lanzi raggiunge risultati estremamente altalenanti e Robert Gianfardoni non migliora i risultati dell'anno precedente; frequentemente non riuscir\u00e0 nemmeno a qualificarsi e non entra mai in zona punti, nonostante nella stessa stagione Brendan Roberts vince il campionato con la stessa moto usata dal giovane Gianfardoni.\nAl termine della stagione, il Team RG decide di non prendere parte all'ultima tappa di Campionato, in Portogallo, motivando questa decisione sulla base di problemi di salute di Roberto Gianfardoni.\nNel 2009 il team RG non si iscrive a nessuna competizione motociclistica, chiudendo la propria parentesi sportiva."}
{"id": "1515875", "revid": "287204", "url": "https://it.wikipedia.org/wiki?curid=1515875", "title": "Knol", "text": "Knol \u00e8 stato un progetto di Google che rendeva disponibile su internet un complesso di articoli di contenuto vario, compilati da utenti in maniera individuale e non anonima.. Abbandonato nel 2012, i contenuti non sono pi\u00f9 visibili, ma rimane la possibilit\u00e0 di esportarli su WordPress.com.\nLancio di Knol e abbandono del progetto.\nIl progetto, diretto da Udi Manber di Google \u00e8 stato annunciato il 13 dicembre 2007 ed \u00e8 stato aperto al pubblico in versione beta il 23 luglio 2008 con l'iniziale disponibilit\u00e0 di un centinaio di articoli a contenuto prevalentemente scientifico e medico.\nIl 16 gennaio 2009, Google ha annunciato il traguardo di 100.000 articoli pubblicati, visitati da utenti sparsi in 197 paesi e territori del mondo. Nelle intenzioni le pagine di Knol sono state \"ideate per essere la prima cosa che si avr\u00e0 voglia di leggere quando si \u00e8 in cerca di informazioni\".\nIl termine \"knol\", definito da Google come \"unit\u00e0 di sapere\" \"(\"unit of knowledge\"\"), viene utilizzato sia per denominare i singoli articoli (knol, knols) che l'intero progetto (Knol).\nNel novembre 2011 Google annuncia lo stop allo sviluppo di Knol nel quadro del riordino aziendale teso a dismettere alcuni progetti giudicati improduttivi e dal 1\u00ba maggio 2012 i contenuti di knol non sono pi\u00f9 visibili. Dopo tale data \u00e8 possibile esportare i contributi su WordPress.com.\nFunzionamento di Knol.\nOgnuno degli utenti pu\u00f2 creare (e gestire) nuovi \"knols\", cio\u00e8 nuovi articoli; l'autore che decide di contribuire non potr\u00e0 scrivere knols in maniera anonima e, in generale, non potr\u00e0 modificare gli articoli di altri autori. Nel dettaglio, l'autore di un articolo pu\u00f2 scegliere se lasciare disponibili i propri knol soltanto per la modifica da parte di altri utenti da lui scelti come coautori, lasciare libert\u00e0 di modifica anche ai lettori oppure chiudere la pagina alle modifiche e rimanerne l'unico autore. I contributi dunque rimangono in larga parte individuali.\nQuando si esegue una ricerca, si ottengono spesso pi\u00f9 knol che trattano dello stesso argomento, ognuno scritto da un diverso autore. I knol sullo stesso argomento, ad esempio i vari articoli sulla prima guerra mondiale, competono tra di loro per avere un maggior numero di visite, e ci\u00f2 stimola i contributori a produrre articoli di qualit\u00e0 elevata.\nUna volta avviata una ricerca di uno specifico argomento sul progetto Knol, il risultato viene proposto non come un semplice titolo di un'unica voce ma come un insieme di articoli relativi all'argomento desiderato, tra i quali il lettore pu\u00f2 scegliere.\nPubblicit\u00e0 e guadagno.\nGli autori possono scegliere di includere nei propri knol messaggi pubblicitari suggeriti dal servizio Google AdSense di Google e guadagnare a seconda delle visite al proprio articolo. Il progetto Knol osserva una politica di vaglio sui contenuti dei singoli knol che identifica con chiarezza gli argomenti che non sono ritenuti compatibili col progetto. La nudit\u00e0 completa \u00e8 ammessa in molti Paesi ma la pornografia e articoli di carattere esclusivamente promozionale o pubblicitario sono proibiti, come pure i contenuti violenti o discriminatori. Gli articoli creati per promuovere imprese, prodotti o servizi sono ammessi ma articoli privi di contenuto sostanziale e utilit\u00e0, creati unicamente per generare entrate pubblicitarie tramite il servizio AdSense, sono proibiti.\nNel mese di ottobre 2008 Google ha inaugurato l'utilizzo di Knol anche come forum di discussione e ha attivato le versioni francese, italiana e tedesca, per incrementare il numero di contatti, che sembrava ristagnare.\nCritiche al progetto Knol.\nLa struttura di Knol \u00e8 stata ampiamente criticata. Knol \u00e8 stato definito \"deserto arido\" di articoli copiati da altre risorse, cominciati e mai terminati, poco aggiornati e utilizzati dagli autori come vetrina promozionale. Le critiche pi\u00f9 numerose sono arrivate all'incompiutezza e trascuratezza degli articoli e al fatto che talora essi siano presenti come copie tutte molto simili, configurando una sorta di spam della rete. Altre critiche sono state rivolte ai motivi per i quali gli utenti avrebbero dovuto scegliere di contribuire, chiaro riferimento alla possibilit\u00e0 di scrivere articoli prevalentemente per guadagnare denaro tramite Google AdSense. Secondo i detrattori, questi aspetti deficitari del progetto permangono anche dopo la pubblicazione del 100.000\u00ba articolo.\nAttivazione dell'utenza.\nGli utenti che decidono di aderire al progetto, inizialmente si collegano a Knol tramite un account Google e in seguito forniscono le proprie generalit\u00e0. Una volta iscritti, concedono a Google la possibilit\u00e0 di certificare la veridicit\u00e0 dei dati forniti attraverso sistemi che utilizzano la linea telefonica intestata all'utente oppure la carta di credito nominale. Google crede che \"la possibilit\u00e0 di sapere chi scrive cosa, aiuter\u00e0 gli utenti a migliorare sensibilmente l'uso dei contenuti presenti nella rete\" e che \"\"gli articoli includeranno le opinioni e i punti di vista degli autori che vorranno mettere in gioco, sulla rete, la loro reputazione\".\"\nI lettori, facendo il login al sito col proprio account di posta elettronica Google, potranno \"votare\" gli articoli migliori, lasciare un proprio commento e suggerire modifiche, similmente a ci\u00f2 che accade agli articoli pubblicati su un blog. Quando il progetto fu annunciato, Manber precis\u00f2 che \"\"Google non avr\u00e0 in nessun caso la funzione di editore e non avaller\u00e0 nessuno dei contenuti. La responsabilit\u00e0 editoriale come pure il controllo di ogni singola voce spetta al proprio autore\".\"\nTutti i knol possono essere pubblicati con tre tipi di licenze:\nKnol utilizza la funzione del linguaggio HTML \"nofollow\" per i link in uscita in modo da non influenzare le classifiche di siti dei motori di ricerca.\nCompetitivit\u00e0.\nKnol \u00e8 stato descritto allo stesso tempo come un rivale di siti di enciclopedie come Wikipedia, Citizendium e Scholarpedia e come un complemento di Wikipedia, poich\u00e9 ne colma alcune lacune col suo formato completamente diverso.\nLa Fondazione no profit Wikimedia, proprietaria di Wikipedia e dei server che ospitano i progetti Wikimedia, ha salutato la nascita di Knol dichiarando che \"\"pi\u00f9 contenuti liberi di buona qualit\u00e0 vengono offerti, meglio \u00e8 per il mondo\".\"\nMentre le voci di Wikipedia vengono redatte in maniera collettiva da pi\u00f9 utenti anonimi utilizzando il concetto di \"punto di vista neutrale\", Knol dar\u00e0 spazio all'esperienza e alla competenza individuale utilizzando la professionalit\u00e0 dei singoli autori che compaiono in calce all'articolo col proprio nome e cognome.\nNonostante la risposta ufficiale di Wikimedia e le differenze di formato tra i due progetti, l'ex presidente di Wikimedia Foundation Florence Devouard ha espresso preoccupazione per la potenziale minaccia nei confronti di Wikipedia che Knol creer\u00e0 in termini di concorrenza.\nDopo la pubblicazione della versione beta di Knol, il responsabile di produzione di Google Cedric Dupont, in risposta a quanti supponevano che Google avesse lanciato Knol per mettere alle corde Wikipedia, ha affermato \"Google \u00e8 contenta del grande successo di Wikipedia. Chiunque tenti di danneggiarla danneggerebbe anche noi\". Il New York Times rilev\u00f2 delle somiglianze nel design dell'interfaccia di Knol e Wikipedia, ad esempio l'uso dello stesso carattere tipografico. Una coincidenza, secondo Dupont, essendo il carattere tipografico in questione ampiamente diffuso e di utilizzo comune.\nRispetto al formato proposto, secondo alcuni Knol sembra assomigliare pi\u00f9 a About.com che a Wikipedia. Secondo Wolfgang Hansson, giornalista del DailyTech, Knol probabilmente era stato inizialmente progettato per subentrare ad About.com quando il sito fu messo sul mercato. Hansson ha riferito che diverse fonti a conoscenza della vendita fecero circolare la voce che Google stesse per acquisire About.com per poi modificarne l'impostazione al fine di renderla simile allo stile di un'enciclopedia i cui contenuti vengono scritti dagli utenti, modifica strutturale che per About.com avrebbe comportato il licenziamento di quasi tutti i 500 redattori che sul sito svolgevano la funzione di \"Guida\" per introdurre i lettori ai vari contenuti.\nConflitto di interessi.\nSi \u00e8 a lungo dibattuto se i risultati delle ricerche effettuate col motore di ricerca Google fossero a rischio di neutralit\u00e0 in presenza di un possibile conflitto di interessi per la presenza online di Knol. Secondo Dany Sullivan, direttore del \"Search Engine Land\", \"Il traguardo raggiungibile da Google di rendere pi\u00f9 facili da trovare le pagine di Knol potrebbe entrare in conflitto con la peculiarit\u00e0 di rimanere un motore di ricerca neutrale\". Jeff Chester, executive director del Center for Digital Democracy, ha sollevato analoghe perplessit\u00e0 \"Venendo al nocciolo, c'\u00e8 un conflitto implicito tra le attivit\u00e0 imprenditoriali di Google e i suoi obiettivi di tipo sociale. Ci\u00f2 a cui stiamo assistendo \u00e8 un passaggio graduale di Google a modelli di comunicazione pilotati principalmente dagli investimenti pubblicitari in cui il denaro avr\u00e0 un impatto sempre maggiore sui contenuti cui le persone hanno rapido accesso\".\nA queste obiezioni \u00e8 stato risposto che Google gi\u00e0 possiede una grande quantit\u00e0 di contenuti accessibili su vasta scala ad esempio in siti come Google Base, Google Pages, YouTube, Blogger e Google Groups, e che non ci sono grosse differenze in questo caso. Nicholas Carr, noto opinionista in materia di tecnologie, ha respinto le accuse su possibili manipolazioni dei risultati delle ricerche di Google affermando che la stessa Google si limita a sperare che le pi\u00f9 importanti voci di Knol guadagnino posizioni in classifica in modo naturale, e sfidando Wikipedia in questo nuovo campo che promette di portare a Google nuovi introiti pubblicitari.\nSin dalla presentazione di Knol nel dicembre 2007, l'attenzione di alcuni commentatori si \u00e8 rivolta ai motivi e al ruolo di Google come creatore di contenuti e non di semplice organizzatore. Jack Schofield del quotidiano inglese The Guardian ha sostenuto che \"Knol rappresenta un attacco all'industria dei media in generale\"."}
{"id": "1515877", "revid": "287204", "url": "https://it.wikipedia.org/wiki?curid=1515877", "title": "Vi\u0219eu de Sus", "text": "Vi\u0219eu de Sus (in ungherese \"Fels\u0151vis\u00f3\", in tedesco \"Oberwischau\") \u00e8 una citt\u00e0 della Romania di 16.698 abitanti, ubicata nel distretto di Maramure\u0219, nella regione storica della Transilvania. \nFa parte dell'area amministrativa anche la localit\u00e0 di Vi\u0219eu de Mijloc.\nL'economia di questa cittadina collegata comunque a quella di Borsa, nasce con lo sviluppo forestale dell'intero circondario: montagnoso ma ricco di faggeti e di pinete trasformate in abeti oltre una certa altezza: questa innegabile ricchezza boschiva ha consentito lo sviluppo di una industria di prima trasformazione abbastanza importante in presenza anche di industrie specializzatesi nella produzione di semilavorati (pannelli massicci) destinati alla fabbricazione di porte e di semilavorati per cucine.\nLe principali risorse del circondario fino a qualche decennio fa erano offerte dalla presenza di numerose miniere sfruttate per l'estrazione di ferro, piombo, uranio e carbone ma a causa delle antiquate tecnologie adottate i costi di produzione generavano oramai bilanci passivi; inoltre si diffondevano sempre pi\u00f9 gravi malattie alle vie respiratorie: dopo la rivoluzione, una dopo l'altra sono state chiuse e nessuna organizzazione privata ha pensato di riorganizzare le estrazioni bloccate partendo da nuove basi tecnologiche sia per quanto riguarda l'estrazione sia per quanto riguarda una eventuale prima trasformazione locale: cosa mai fatta precedentemente anche per la mancanza di sufficienti risorse energetiche.\nLe attuali autorit\u00e0 locali stanno ora cercando di rilanciare l'economia del loro circondario con la creazione di possibili numerosi posti di lavoro legati alla produzione energetica di Bio Etanolo producibile per via enzimatica con la trasformazione degli scarti forestali e delle biomasse prodotti con gli scarti dalle lavorazione del legname (oltre 50\u00a0000 metri cubi annui) e con la lavorazione dei prodotti organici derivanti dalla raccolta dei detriti urbani delle due cittadine (circa 30\u00a0000 tonnellate annue): Le stesse autorit\u00e0 stanno cercando di aderire ad un programma di produzione di energia elettrica legata alla dissociazione molecolare degli scarti delle prime lavorazioni con enormi vantaggi energetici e sanitari per tutta la regione: tutte le lavorazioni infatti sono previste in assenza totale di ossigeno e quindi senza emissione di fumi, di polveri, di nano polveri e di diossine, quindi ad impatto zero.\nTrasporti e vie di comunicazione.\nLa cittadina di Vi\u0219eu dispone di una stazione ferroviaria che la pone a settanta chilometri da Sighetu Marma\u021biei ed a 80\u00a0km da N\u0103s\u0103ud percorribili su un solo binario e soprattutto mancanti di una adeguata massicciata: i tempi di percorrenza superano le quattro ore e numerose sono state le richieste di interventi per poter sanare questo disagio. Le strade invece permettono a Vi\u0219eu e Borsa un discreto collegamento con Cluj, con Sighetu Marma\u021biei e con Vatra Dornei e via Sighetu con Baia Mare.\nOggi la ferrovia forestale a scartamento ridotto del distretto di Maramure\u0219, che va da Viseu de Sus, attraverso Valea Vaserului, fino ai Carpazi, al villaggio di Comanu, nei pressi della frontiera con l'Ucraina, detta Moc\u0103ni\u021ba, \u00e8 una importante attrazione turistica grazie alle vecchie locomotive a vapore ancora funzionanti."}
{"id": "1515878", "revid": "287204", "url": "https://it.wikipedia.org/wiki?curid=1515878", "title": "Viseu de Sus", "text": ""}
{"id": "1515885", "revid": "1862310", "url": "https://it.wikipedia.org/wiki?curid=1515885", "title": "Comunit\u00e0 montana dello Strona e Basso Toce", "text": "La Comunit\u00e0 montana dello Strona e Basso Toce era una comunit\u00e0 montana del Piemonte.\nStoria.\nLa comunit\u00e0 montana comprendeva i comuni dell'alto Cusio nell'area che si estende da Omegna, attraverso il corso del torrente Strona, verso la bassa Ossola e la foce del fiume Toce.\nSette comuni erano interamente compresi nella Comunit\u00e0 Montana: Casale Corte Cerro e Gravellona Toce, entrambi situati nella Val Corcera e i municipi di Germagno, Loreglia, Massiola e Valstrona che si trovano invece nella Valle Strona. La sede della Comunit\u00e0 montana si trovava a Valstrona.\nLa comunit\u00e0 montana \u00e8 stata abolita nel 2010 in seguito all'accorpamento delle comunit\u00e0 montane della regione, i comuni, insieme a quelli dell'abolita Comunit\u00e0 montana Cusio Mottarone sono confluiti nella Comunit\u00e0 montana Due Laghi, Cusio Mottarone e Val Strona, anch'essa successivamente soppressa."}
{"id": "1515886", "revid": "228587", "url": "https://it.wikipedia.org/wiki?curid=1515886", "title": "Vi\u015feu", "text": ""}
{"id": "1515888", "revid": "599013", "url": "https://it.wikipedia.org/wiki?curid=1515888", "title": "Iv\u00e1n Campo", "text": "Carriera.\nHa iniziato la sua carriera professionistica nel 1992 al Logro\u00f1\u00e9s, per poi passare al Deportivo Alav\u00e9s nel 1994. Dopo due stagioni firma per il Valencia, che lo gira subito in prestito al Real Valladolid. Nuovo trasferimento nel 1998, al Mallorca, per passare al nel 1998. Contribuisce quindi alla striscia di vittorie nazionali e internazionali del Real, che decide di cederlo in prestito nel 2002 al Bolton. Al termine del prestito la squadra inglese decide di riscattarlo e quindi Campo resta in Premiership, salvo poi passare in Championship nel 2008, andando tra le file dell'Ipswich Town."}
{"id": "1515889", "revid": "78273", "url": "https://it.wikipedia.org/wiki?curid=1515889", "title": "R.C.D. Mallorca", "text": ""}
{"id": "1515891", "revid": "599013", "url": "https://it.wikipedia.org/wiki?curid=1515891", "title": "Tom Parker", "text": "Carriera.\nNato a Southampton, Parker incominci\u00f2 a giocare per delle squadre locali, come il Rangers e l'Athletic di Sholing, prima di scegliere la Southern League dove firm\u00f2 per il Southampton F.C. nel 1918. In sei anni realizz\u00f2 246 presenze segnando 11 goal. In questi anni fu anche convocato una volta in Nazionale. Nel 1926 si trasfer\u00ec all', dove rimase sei anni facendo pi\u00f9 presenze e pi\u00f9 goal di quanti ne aveva fatti con il Southampton. Dopo essersi ritirato, allen\u00f2 due volte il Norwich City F.C. e una volta il Southampton. Mor\u00ec nel 1987."}
{"id": "1515893", "revid": "124905971", "url": "https://it.wikipedia.org/wiki?curid=1515893", "title": "Stazione di Mantova", "text": "La stazione di Mantova, posta lungo la ferrovia Verona-Mantova-Modena, \u00e8 localit\u00e0 di diramazione delle linee per Cremona e per Monselice. Fino al 1967 l'impianto funse altres\u00ec da capolinea della ferrovia per Peschiera del Garda.\nStoria.\nFu aperta all'esercizio il 21 giugno 1873.\nDurante la seconda guerra mondiale il fabbricato venne danneggiato, e al termine del conflitto venne ristrutturato in stile moderno, con l'aggiunta di un nuovo rivestimento e una tettoia in cemento armato; l'edificio venne riaperto nel 1951.\nNel 1934 venne aperta all'esercizio la ferrovia Mantova-Peschiera, concessa ad un consorzio interprovinciale e subconcessa alla SAER. La stessa fu chiusa all'esercizio nel 1967 e disarmata negli anni seguenti.\nStrutture e impianti.\nIl fabbricato viaggiatori, a due piani, ospita la biglietteria e la sala d'attesa oltre alla dirigenza movimento.\nIl piazzale \u00e8 dotato di nove binari passanti ai quali si aggiunge uno tronco per il servizio viaggiatori.\nI binari numerati da 6 a 9, privi di banchina, sono utilizzati per il servizio merci.\nMovimento.\nLa stazione \u00e8 servita da treni regionali svolti da Trenitalia, Trenord e Trenitalia Tper, da servizi a lunga percorrenza svolti anch'essi da Trenitalia e dai treni RegioExpress di Trenord che percorrono la direttrice Mantova-Milano Centrale. Per quanto riguarda i collegamenti ad alta velocit\u00e0, il capoluogo lombardo \u00e8 servito da un unico treno Frecciarossa che lo collega giornalmente con la stazione di Roma Termini.\nServizi.\nLa stazione, che RFI classifica nella categoria \"gold\", dispone di:\nInterscambi.\nAll'esterno della stazione sono poste la biglietteria e le fermate delle linee di autobus urbani ed interurbani di APAM e interurbani di ATV.\nFra il 1908 e il 1932 davanti alla stazione era presente un capolinea della rete tranviaria di Mantova."}
{"id": "1515899", "revid": "74801", "url": "https://it.wikipedia.org/wiki?curid=1515899", "title": "Leslie Compton", "text": "Era soprannominato \"Big Leslie\". D'estate si dedicava al cricket, giocando nel Middlesex Country Club.\nCaratteristiche tecniche.\nLa sua elevata statura lo favoriva nel colpo si testa, dove era molto forte.\nCarriera.\nInizi\u00f2 a giocare nell'Hampstead, una squadra di dilettanti successivamente nota come Hendon, dove veniva impiegato da terzino, sia a destra, che a sinistra. Nel 1932 pass\u00f2 all'Arsenal e debutt\u00f2 contro l'Aston Villa.\nDurante la Seconda guerra mondiale fu chiamato alle armi in Germania; terminato il conflitto, torn\u00f2 a Londra e fu spostato nella posizione di centromediano, dove divenne un giocatore importante e longevo."}
{"id": "1515901", "revid": "1543377", "url": "https://it.wikipedia.org/wiki?curid=1515901", "title": "Ardusat", "text": "Ardusat (in ungherese \"Erd\u0151dsz\u00e1d\") \u00e8 un comune della Romania di 2.832 abitanti , ubicato nel distretto di Maramure\u0219, nella regione storica della Transilvania al confine col Distretto di Satu Mare \nIl comune \u00e8 formato dall'unione di 3 villaggi: Ardusat, Arie\u0219u de C\u00e2mp, Col\u021birea."}
{"id": "1515904", "revid": "101261305", "url": "https://it.wikipedia.org/wiki?curid=1515904", "title": "Ivo Mafucci", "text": "Ha vissuto nel paese natale fino a 24 anni facendo il boscaiolo. \u00c8 stato poi emigrante stagionale in Francia, infine si \u00e8 stabilito ad Arezzo, dove ha lavorato come carpentiere edile fino all'et\u00e0 della pensione.\nA circa 15 anni ha cominciato a cantare con gli altri poeti, prima un po' titubante e poi pian piano acquistando la sicurezza necessaria per \"cantare a contrasto\".\nHa seguitato sempre in questa attivit\u00e0 canora e, negli ultimi anni, ha partecipato ad incontri e manifestazioni a livello regionale, nazionale ed oltre.\nNella tradizione popolare non \u00e8 sufficiente saper cantare l'ottava rima, per esser considerati \"poeti\"; poeta \u00e8 solo chi compone le storie o le improvvisa.\nIl Mafucci, oltre ad essere un eccellente improvvisatore, ha anche scritto un libro, sintesi della sua vita da \"poeta\", suddiviso in 6 sezioni; il titolo \u00e8 \"Poesie\" ed \u00e8 stato pubblicato dalla Edizioni A.C.E. di Arezzo nel 2003."}
{"id": "1515906", "revid": "599013", "url": "https://it.wikipedia.org/wiki?curid=1515906", "title": "Lee Dixon", "text": "Carriera.\nClub.\nHa giocato quattordici anni nell'Arsenal, fino al suo ritiro avvenuto nel 2002. Con questa squadra ha vinto numerosi trofei nazionali pi\u00f9 la Coppa delle Coppe 1993-1994, conquistata ai danni del .\nNazionale.\nCon la sua Nazionale inglese disput\u00f2 alcune partite di qualificazione per Euro '92 e per i Mondiali statunitensi, collezionando in totale 22 gettoni con la casacca inglese, ritirandosi dalla Nazionale nel 1999."}
{"id": "1515911", "revid": "1564499", "url": "https://it.wikipedia.org/wiki?curid=1515911", "title": "Juan Alonso Pimentel de Herrera", "text": "Biografia.\nFiglio secondogenito del conte Antonio Alonso Pimentel y Herrera de Velasco e di Mar\u00eda Luisa Enr\u00edquez Guzm\u00e1n, nel 1576 in seguito alla morte del padre eredit\u00f2 i titoli di V duca di Benavente, Grande di Spagna, VIII conte di Mayorga e III conte di Villal\u00f3n. Era anche comandante di Castrotorafe e inoltre ebbe l'onore di essere il Maggiordomo anziano della regina Elisabetta di Borbone. In seguito, nel 1598, venne nominato Vicer\u00e9 di Valencia sostituendo cos\u00ec il celebre duca Francisco G\u00f3mez de Sandoval y Rojas \"Valido\" del Re di Spagna Filippo III d'Asburgo; incarico che detenne siano al 1502 ove gli succedette l'Arcivescovo di Valencia Giovanni de Ribera.\ne nell'Aprile dell'anno successivo venne nominato Vicer\u00e9 di Napoli succedendo cos\u00ec al Conte Francisco Ruiz de Castro, ove durante il suo Governo il Duca Juan Alonso Pimentel de Herrera Promosse lavori pubblici e dovette inoltre su richiesta del governo spagnolo aumentare le tasse.\nIl nuovo sovrano dovette difendere ancora i territori del Mezzogiorno dalle incursioni navali turche e sedare le prime rivolte contro il fiscalismo che nella citt\u00e0 di Napoli cominciavano a minacciare il palazzo. Per prevenire le aggressioni ottomane condusse una guerra contro la citt\u00e0 di Durazzo, distruggendo la citt\u00e0 in cui trovavano asilo i pirati turchi e albanesi. A Napoli tent\u00f2 di combattere il banditismo, in quegli anni sempre pi\u00f9 in crescita, anche contro le disposizioni del Pontefice Papa Gregorio XIV, che gli valse il confronto con il cardinal Ottavio Acquaviva d'Aragona, all'epoca Arcivescovo di Napoli.\nl vicer\u00e9 al rientro in Spagna nel giugno del 1610, port\u00f2 con s\u00e9 due opere del Caravaggio, una delle quali, la \"Crocefissione di Sant'Andrea\", \u00e8 esposta al museo di Cleveland.\nil Duca Juan Alonso Pimentel de Herrera mori il 7 novembre 1621.\nMatrimonio e Figli.\nil Duca Juan Alonso Pimentel de Herrera sposo nel 1559 in prime nozze la Contessa Catalina Vigil de Qui\u00f1ones, figlia del Conte Luis Vigil de Qui\u00f1ones; la coppia ebbe i seguenti Due Figli:\nin seguito alla morte della Seconda moglie, nel 1582 sposo in seconde nozze Menc\u00eda de Z\u00fa\u00f1iga y Requesens, figlia del Celebre Ammiraglio Spagnolo Luis de Z\u00fa\u00f1iga y Requesens e di Ger\u00f3nima Gralla; e la coppia ebbe i seguenti Undici Figli:\nVoci correlate.\n \n "}
{"id": "1515915", "revid": "1543377", "url": "https://it.wikipedia.org/wiki?curid=1515915", "title": "Omega Men", "text": "Gli Omega Men sono un gruppo di supereroi extraterrestri dei fumetti dell'universo DC Comics, creati da Marv Wolfman e Joe Staton nel giugno 1981 su \"Green Lantern\" n. 141.\nDopo qualche apparizione su \"Green Lantern\", \"Action Comics\" e \"The New Teen Titans\", gli Omega Men diventarono protagonisti di una propria serie regolare che dur\u00f2 38 numeri dall'aprile 1983 al maggio 1986. I primi curatori della serie furono lo scrittore Roger Slifer e il disegnatore Keith Giffen, che crearono sul numero 3 il mercenario czarniano Lobo; successivamente le redini della serie passarono agli scrittori Doug Moench e Todd Klein e ai disegnatori Tod Smith, Shawn McManus e Alex Nino.\nGli Omega Men sono apparsi nelle miniserie \"Adam Strange\" (8 numeri, 2004) e \"La guerra Rann-Thanagar\" (6 numeri, 2005). Nel 2006 \u00e8 uscita una loro miniserie di 6 numeri scritta da Andersen Gabrych e disegnata da Henry Flint."}
{"id": "1515916", "revid": "136053", "url": "https://it.wikipedia.org/wiki?curid=1515916", "title": "Giovanni Alfonso Pimentel", "text": ""}
{"id": "1515920", "revid": "196390", "url": "https://it.wikipedia.org/wiki?curid=1515920", "title": "Ipertrofia prostatica", "text": ""}
{"id": "1515921", "revid": "767487", "url": "https://it.wikipedia.org/wiki?curid=1515921", "title": "Comunit\u00e0 montana Cusio Mottarone", "text": "La Comunit\u00e0 Montana Cusio Mottarone era una comunit\u00e0 montana del Piemonte.\nStoria.\nL'ente \u00e8 stato abolito nel 2010 in seguito al riaccorpamento delle comunit\u00e0 montane della regione, i comuni, insieme a quelli dell'abolita Comunit\u00e0 montana dello Strona e Basso Toce sono confluiti nella Comunit\u00e0 montana Due Laghi, Cusio Mottarone e Val Strona.\nLa comunit\u00e0 montana comprendeva il comprensorio montano dei comuni compresi tra il Lago Maggiore, il Mottarone e il Lago d'Orta. \nDodici comuni erano compresi nella comunit\u00e0 montana: Stresa e Baveno, che si affacciano sul Lago Maggiore; Brovello-Carpugnino e Gignese, che sono ubicati nella zona collinare presso il Mottarone; Omegna, che si affaccia sul Lago d'Orta, Quarna Sotto e Quarna Sopra, in posizione elevata rispetto a quest'ultima; Nonio, Cesara e Arola, che si trovano quasi al confine con la Valsesia; Madonna del Sasso, situata in posizione elevata sul lago e San Maurizio d'Opaglio, unico comune del comprensorio in provincia di Novara. \nSuo scopo principale era quello di favore lo sviluppo della valle e dei comuni coinvolti nella salvaguardia del patrimonio ambientale e culturale proprio.\nLa sede della Comunit\u00e0 montana si trovava a Omegna. Dopo la soppressione i suoi archivi sono stati trasferiti all\"'Unione montana del Cusio e del Mottarone\", che ne prese le funzioni."}
{"id": "1515923", "revid": "2215945", "url": "https://it.wikipedia.org/wiki?curid=1515923", "title": "MLS Supporters' Shield", "text": "Il MLS Supporters' Shield (in italiano \"Lo scudo dei tifosi\") \u00e8 il trofeo assegnato alla squadra della Major League Soccer che ottiene il maggior numero di punti nella classifica generale della stagione regolare, ovvero alla formazione che vincerebbe il campionato se la MLS fosse organizzata con lo stesso formato dei principali campionati di calcio europei. Dal 2006 la squadra vincitrice del Supporters' Shield si qualifica alla CONCACAF Champions League.\nDato che nei play-off della MLS il fattore campo va a vantaggio della squadra meglio piazzata in classifica generale, la vincitrice del Supporters' Shield ha sempre diritto a disputare le proprie partite in casa, e a giocare nel proprio stadio anche l'eventuale finale qualora vi si qualifichi. Su 26 edizioni del campionato, soltanto in sette occasioni (stagioni 1997, 1999, 2000, 2002, 2008, 2011, 2017) la squadra che ha vinto il Supporters' Shield ha poi vinto anche la MLS Cup.\nStoria e trofeo.\nIl Supporters' Shield ha questo nome perch\u00e9 venne inizialmente ideato da un gruppo organizzato di tifosi, che nel 1998 allest\u00ec una raccolta fondi per realizzare un trofeo da assegnare alla squadra che terminasse in testa la stagione regolare della MLS. Una volta raccolti 3.000 dollari venne creata una coppa con una forma a V in cima, sul disegno di una studentessa dell'Universit\u00e0 del Kansas. L'idea venne poi accolta dalla lega che istituzionalizz\u00f2 il premio.\nA partire dall'edizione 2013 venne rinnovato il trofeo: sempre grazie a una raccolta fondi da parte delle associazioni di tifosi, stavolta di 18.000 dollari, \u00e8 stato realizzato un vero e proprio scudo in argento e acciaio. Lo scudo riporta al centro l'immagine della vecchia coppa, e sui bordi i nomi delle squadre vincitrici di ciascuna edizione. \nNel 2020, la fondazione che riunisce i gruppi di tifosi che gestiscono il trofeo aveva deciso di non assegnare il Supporters' Shield al termine della stagione, a causa della mancata presenza dei tifosi sugli spalti e del calendario estremamente sbilanciato dovuto alla pandemia di COVID-19. Tuttavia, dopo critiche da parte di giocatori, allenatori e una parte dei tifosi, la decisione \u00e8 stata revocata e il trofeo \u00e8 stato assegnato regolarmente al .\nIl trofeo viene consegnato alla squadra vincitrice dai tifosi della detentrice in carica, inoltre a chi si aggiudica il Supporters' Shield non \u00e8 consentito conservarne una replica, diversamente da quanto avviene con la maggior parte delle coppe calcistiche.\nAlbo d'oro.\nDalla stagione 1996 a quella 1999 le partite che terminavano in parit\u00e0 al termine dei 90 minuti venivano decise agli shootout. In caso di vittoria entro i tempi regolamentari venivano assegnati 3 punti, 1 in caso di vittoria agli shootout e 0 in caso di sconfitta. Dal 2000 viene utilizzato il sistema di assegnazione punti internazionale. \nIn grassetto le squadre che nella stessa stagione hanno vinto la MLS Cup."}
{"id": "1515925", "revid": "339392", "url": "https://it.wikipedia.org/wiki?curid=1515925", "title": "Khakassia", "text": ""}
{"id": "1515926", "revid": "24443", "url": "https://it.wikipedia.org/wiki?curid=1515926", "title": "Loja (provincia)", "text": ""}
{"id": "1515929", "revid": "1318789", "url": "https://it.wikipedia.org/wiki?curid=1515929", "title": "Stelle Scure", "text": "Le prime Stelle Scure (\"Darkstars\") erano un gruppo di poliziotti intergalattici pubblicati dalla DC Comics. Furono introdotti in \"Darkstars\" n. 1 (ottobre 1992), e furono creati da Michael Jan Friedman e Mike Collins. La serie ebbe una durata di 39 numeri, che termin\u00f2 con il n. 38 (gennaio 1996), e con un n. 0 (ottobre 1994) pubblicato tra il n. 24 e il n. 25 durante gli eventi del crossover \"Ora zero\".\nIn Italia alcuni numeri della serie sono stati pubblicati su \"Lobo\" (ed. Play Press) a partire dal n. 15.\nStoria della pubblicazione.\nI Controllori.\nI Darkstars furono creati e guidati dai Controllori, un gruppo simile ai Guardiani dell'Universo. Sebbene il loro scopo fosse quello di stabilire l'ordine nell'universo, l'antica razza Maltusiana nota come i Controllori erano isolazionsti per natura.\nCreazione.\nI Controllori crearono NEMO, Network for the Establishment and Maintenance of Order (dall'inglese, Rete per l'Istituzione ed il Mantenimento dell'Ordine). NEMO avrebbe mantenuto i guai della galassia lontani dal dominio dei Controllori. I Controllori non intendevano utilizzare NEMO a beneficio delle altre razze, ma la cosa fu inevitabile. Nel corso dei millenni, i Controllori capirono che avrebbero dovuto avere una posizione pi\u00f9 attiva, attaccando il caos alla radice. Nonostante tutto il bene che fecero, vi erano troppi NEMO operativi in troppi posti contemporaneamente. NEMO e i Controllori pianificarono un nuovo modo per portare ordine nell'universo. Crearono i Darkstars. Il primo di questi protettori si chiamava Druu, uno di migliaia a portare il nome di Darkstar.\nEspansione.\nIl primo Darkstar ad arrivare sulla Terra si chiamava Ferrin Colos. Arriv\u00f2 sulla Terra mentre seguiva le tracce del super criminale Evil Star. Fu autorizzato a nominare due umani come suoi aiutanti, donando loro uniformi da Darkstar meno potenti.\nI Controllori espansero il progetto Darkstar dopo il crollo della Batteria del Potere Centrale del Corpo delle Lanterne Verdi su Oa. A quel punto, i Darkstars trovarono il vuoto lasciato dal fallimento della legione dei Guardiani dell'Universo. Dopo il collasso del Corpo, molte ex Lanterne Verdi servirono nell'organizzazione dei Darkstars. L'ex Lanterna Verde John Stewart fu nominato comandante in campo.\nMorte.\nCon l'andare del tempo, i Controllori espressero costernazione circa la loro efficacia. Pi\u00f9 specificatamente, erano preoccupati che gli agenti potessero perseguire i propri scopi invece di quelli dei Controllori stessi. Cos\u00ec, ritirarono il potere dai Darkstars. Questo rese inutilizzabili la maggior parte delle uniformi dei Darkstar, in quanto basati sull'energia trasmessa dai Controllori. Il costume successivo era autonomo e spontaneo. Molti Darkstars furono uccisi o persero le proprie armature da battaglia in combattimento contro Grayven, figlio di Darkseid, sul pianeta Rann. Grayven azzopp\u00f2 John Stewart, mettendo a rischio la sua capacit\u00e0 di camminare. La Lanterna Verde Kyle Rayner mise fine alla battaglia, ma i Darkstars erano a brandelli a causa delle varie perdite. Alla fine, solo quattro Darkstars rimasero per aiutare a ricostruire Ranagar.\nSuccessivamente, gli ultimi Darkstars (Mssrs, Ferrin Colos, Chaser Bron &amp; Munchuck) diedero le loro vite per salvare l'universo dall'energia vampira chiamata Starbreaker. Sottrassero una quantit\u00e0 considerabile di potere da lui, che li aiut\u00f2 a risolvere il problema, ma le loro uniformi si ruppero causando la loro disintegrazione.\nRinascita?\nNella miniserie del 2006 di \"Omega Men\" e \"Mystery in Space\", un'organizzazione chiamata Darkstars era attiva nel sistema Vega, servendo come clero e missionari per Lady Styx. Viene spontaneo pensare che Lady Styx si sia semplicemente appropriata delle vecchie uniformi ed equipaggiamenti dei Darkstars e che le abbia date ai suoi servitori.\nManhunter.\nTra gli equipaggiamenti rubati dalla persecutrice Kate Spencer quando divenne l'ottavo Manhunter, vi \u00e8 un eso-mantello che originariamente apparteneva ad un Darkstar. Come visto in \"Manhunter\" n. 32 (settembre 2008), l'eso-mantello risponde in modo ostile verso lo scarabeo del potere di Blue Beetle Jaime Reyes. Sembra che i Controllori programmarono istintivamente l'odio per l'amuleto nell'eso-mantello, proprio come i Guardiani dell'Universo crearono gli anelli del potere indossati dalle Lanterne Verdi."}
{"id": "1515931", "revid": "339392", "url": "https://it.wikipedia.org/wiki?curid=1515931", "title": "Guerra segreta", "text": ""}
{"id": "1515934", "revid": "38120", "url": "https://it.wikipedia.org/wiki?curid=1515934", "title": "Darkstars", "text": ""}
{"id": "1515935", "revid": "38120", "url": "https://it.wikipedia.org/wiki?curid=1515935", "title": "Stelle scure", "text": ""}
{"id": "1515936", "revid": "212348", "url": "https://it.wikipedia.org/wiki?curid=1515936", "title": "Gambetto Blumenfeld", "text": "Il gambetto Blumenfeld \u00e8 un'apertura degli scacchi caratterizzata dalle mosse:\nIl suo nome deriva dal maestro russo Benjamin Blumenfeld. In letteratura \u00e8 definito come un \"controgambetto\" e cos\u00ec anche nella \"Enciclopedia delle aperture scacchistiche\". \u00c8 raro trovarlo nei tornei.\nAnalisi.\nIn questa posizione il Nero conta su: 5.dxe6 fxe6 6.cxb5 d5 con controllo del centro per cui il Bianco in genere prosegue con 5.Ag5 Da5 6.Cc3 Ce4 7.Ad2 Cxd2 8.Dxd2 b4 con blocco del lato di donna."}
{"id": "1515942", "revid": "6923", "url": "https://it.wikipedia.org/wiki?curid=1515942", "title": "Aspettando i barbari", "text": "Aspettando i barbari (\"Waiting for the Barbarians\") \u00e8 un romanzo dell'autore Premio Nobel 2003 J. M. Coetzee pubblicato, nella traduzione di Maria Baiocchi, dalla casa editrice Einaudi nel 2000. Una precedente edizione italiana della Rizzoli, per la traduzione di Attilio Veraldi, usc\u00ec nel 1983. Il romanzo vinse il James Tait Black Memorial Prize nel 1980.\nTrama.\nUn magistrato bianco, che per decenni si \u00e8 occupato degli eventi del piccolo insediamento di frontiera in cui vive, ignorando la guerra tra i barbari e l'Impero che pure incombe sulla cittadina, si trova all'improvviso a confrontarsi con la realt\u00e0: dapprima comincia a simpatizzare con i prigionieri angariati durante gli interrogatori, poi si innamora di una di loro, una barbara. Tanto l'amore quanto la dura condizione carceraria lo spingono a compiere, finalmente, un atto di ribellione."}
{"id": "1515944", "revid": "149485", "url": "https://it.wikipedia.org/wiki?curid=1515944", "title": "Rifondazione (periodico)", "text": "Rifondazione. Mensile di Politica e Cultura era una rivista organo del Partito della Rifondazione Comunista. \nStoria.\nNato nel 1997 sotto la direzione del presidente del Prc Armando Cossutta, ha cessato le pubblicazioni, dopo 16 uscite, col numero di ottobre 1998 in seguito alla scissione del Partito dei Comunisti Italiani che rese oneroso mantenere in vita il mensile.\nSolo nel febbraio 2010 il PRC si ridoter\u00e0 di un mensile di approfondimento con \"Su la testa\"."}
{"id": "1515945", "revid": "125694675", "url": "https://it.wikipedia.org/wiki?curid=1515945", "title": "Fay Wray", "text": "Biografia.\nOrigini.\nLa Wray nacque in un ranch presso Cardston, nell'Alberta, in Canada non lontano dal confine con gli Stati Uniti, il 15 settembre 1907 da padre britannico nativo di Kingston upon Hull, Joseph Heber Wray, e da madre statunitense originaria di Salt Lake City, nello Utah, Elvina Marguerite Jones, ambedue mormoni. La famiglia Wray si trasfer\u00ec negli Stati Uniti quando Fay aveva tre anni, stabilendosi presso una comunit\u00e0 di mormoni in Alberta, Arizona, poi a Salt Lake City, ed infine a Los Angeles, dove Fay conobbe il regista Hal Roach.\nCarriera.\nNel 1926 Fay Wray fu selezionata come una delle \"WAMPAS Baby Stars\", firmando un contratto con la Paramount Pictures. Nel 1928, il regista Erich von Stroheim le affid\u00f2 il ruolo di protagonista nel film \"Sinfonia nuziale\", che per\u00f2 non ebbe un grande successo. Successivamente firm\u00f2 un contratto per la casa di produzione RKO per la quale interpret\u00f2 film di genere avventura-horror tra cui \"Pericolosa partita\" (1932).\nLa Wray \u00e8 universalmente ricordata per il ruolo della bionda Ann Darrow, della quale si invaghisce il gigantesco gorilla King Kong, nell'omonimo film di avventura del 1933. Nella pellicola, l'attrice indossava una parrucca, poich\u00e9 in realt\u00e0 la tonalit\u00e0 naturale dei suoi capelli era scura. Sembra che la produzione volesse proporre il ruolo a Jean Harlow che aveva per\u00f2 un contratto di esclusiva con la MGM.\nDivenuta cittadina americana nel 1935, la Wray continu\u00f2 a lavorare sul grande schermo fino ai primi anni quaranta quando, dopo il secondo matrimonio, volle dedicarsi alla famiglia. Successivamente apparve con frequenza in televisione fino agli anni ottanta partecipando a diverse serie. Nel 1997 il regista James Cameron le propose il ruolo di Rose da anziana nel film \"Titanic\", ma lei declin\u00f2 l'offerta.\nIl regista Peter Jackson, che aveva intenzione di dare alla Wray una piccola parte nel suo remake \"King Kong\" (2005), la fece incontrare con Naomi Watts, l'interprete scelta per il ruolo di Ann Darrow. Poco prima dell'inizio delle riprese, le condizioni di salute della Wray si aggravarono e l'8 agosto 2004 l'attrice mor\u00ec nel suo appartamento di Manhattan, per cause naturali, all'et\u00e0 di 96 anni. Fu sepolta al cimitero di Hollywood. Due giorni dopo la morte, le luci dell'Empire State Building furono spente per 15 minuti in sua memoria.\nVita privata.\nFay Wray si spos\u00f2 tre volte, dal 1928 al 1939 con il giornalista e scrittore John Monk Saunders, dal 1942 al 1955 con il regista e sceneggiatore Robert Riskin, e dal 1971 al 1991 con il Dr. Sanford Rothenberg. Ebbe tre figli: Susanna Saunders, Victoria Riskin, Robert Riskin Jr."}
{"id": "1515947", "revid": "729019", "url": "https://it.wikipedia.org/wiki?curid=1515947", "title": "Apilas", "text": "Il lanciarazzi Apilas \u00e8 un razzo anticarro spalleggiabile ed \"usa e getta\" francese nato negli anni 80 per sostituire l'LRAC-89 da 89mm di calibro. Esso ha una capacit\u00e0 di perforare oltre 700mm di acciaio e una gittata di oltre 300 metri. Ha avuto una buona diffusione, nonostante la concorrenza successiva del pi\u00f9 costoso missile Eryx. 500 sono andati anche all'EI, quando esso ha dovuto scegliere tra questo, il LAW-80 e il Panzerfaust-3 tedesco, risultato vincitore. L'Apilas \u00e8 stato usato a consumazione, dato che esso \u00e8 un'arma a perdere, con il razzo contenuto in un tubo dello stesso diametro, circa 115mm."}
{"id": "1515948", "revid": "133260", "url": "https://it.wikipedia.org/wiki?curid=1515948", "title": "Handakuten", "text": ""}
{"id": "1515951", "revid": "76963", "url": "https://it.wikipedia.org/wiki?curid=1515951", "title": "Pedro Fern\u00e1ndez de Castro", "text": "Ricopr\u00ec la carica di vicer\u00e9 di Napoli dal 1610 al 1616.\nBiografia.\nNobile galiziano, Fernandez de Castro successe a Juan Alonso Pimentel de Herrera nel 1608 come Vicer\u00e9 di Napoli; egli continu\u00f2 la politica nazionale del suo predecessore. Ordin\u00f2 la ricostruzione dell' finanziando i lavori di ristrutturazione del nuovo edificio e rimodernando il sistema dell'insegnamento e delle cattedre. Fior\u00ec sotto la sua reggenza l'\"Accademia degli Oziosi\", a cui aderirono fra gli altri il Marino e il Della Porta. Costru\u00ec il collegio dei Gesuiti, intitolato a san Francesco Saverio, e un complesso di fabbriche presso porta Nolana.\nIn Terra di Lavoro inizi\u00f2 le prime opere di bonifica della pianura del Volturno, affidando al Fontana il progetto dei Regi Lagni, l'opera di canalizzazione delle acque del fiume Clanio tra Castel Volturno e Villa Literno, laddove fino ad allora paludi e laghi costieri (Lago Patria) avevano reso il litorale campano un'area malsana e spopolata.\nUna targa commemorativa della costruzione dei Regi Lagni e della bonifica della Terra di Lavoro presso Capua (Ponte a Selice) recita:\nCultura.\nIl settimo conte di Limons fu protettore di artisti e scrittori. Miguel de Cervantes gli dedic\u00f2 la seconda parte del \"Don Chisciotte della Mancia\", le \"Novelle esemplari\" e il \"Persiles\"."}
{"id": "1515952", "revid": "1013865", "url": "https://it.wikipedia.org/wiki?curid=1515952", "title": "Provincia di El Oro", "text": "La provincia di El Oro \u00e8 una delle ventiquattro province dell'Ecuador. Il capoluogo \u00e8 Machala, una citt\u00e0 situata sulle coste dell'Oceano Pacifico e confinante con il Per\u00f9.\nLa risorsa economica principale della provincia \u00e8 la coltivazione delle banane, il porto di Puerto Bol\u00edvar presso Machala \u00e8 il principale porto per l'esportazione di banane dell'Ecuador.\nGeografia fisica.\nLa provincia di El Oro confina a nord con le province di Guayas e Azuay, ad est con la Provinz Loja, a sud con la provincia di Loja e con la regione peruviana di Tumbes e ad ovest si affaccia sull'Oceano Pacifico (Golfo di Guayaquil).\nGran parte del territorio provinciale \u00e8 costituito da una fertile pianura la cui parte meridionale subisce l'influenza della corrente di Humboldt ed ha un clima secco mentre la parte pi\u00f9 a settentrione ha un clima umido.\nLa zona pi\u00f9 orientale della provincia \u00e8 caratterizzata da rilievi andini con un clima semitropicale, qui si trovano numerosissime specie di uccelli e orchidee, in questa zona si trovano anche le prime miniere d'oro del paese da cui deriva il nome della provincia.\nNella parte pi\u00f9 meridionale si trova la foresta pietrificata di Puyango, un'area di circa 27\u00a0km\u00b2 con tronchi pietrificati alti fino a 11 metri che risalgono a 70/100 milioni di anni fa. Nella stessa zona sono stati rinvenuti fossili di animali marini e di dinosauri.\nCantoni.\nLa provincia \u00e8 suddivisa in 14 cantoni:"}
{"id": "1515953", "revid": "125205541", "url": "https://it.wikipedia.org/wiki?curid=1515953", "title": "Getter Robot G", "text": ", \u00e8 una serie televisiva anime robotica creata da G\u014d Nagai e Ken Ishikawa, seguito di \"Getter Robot\". La serie, realizzata nel 1975, si compone di 39 episodi. Da essa \u00e8 stato tratto un manga conosciuto come Getter Robot G di due volumi. L'anime fu inizialmente trasmesso in Italia col titolo Getta Robot.\nTrama.\nLa storia inizia esattamente dove finiva Getter Robot, dopo l'eroico sacrificio di Musashi Tomoe per sconfiggere l'Impero dei Dinosauri. La pace per i nostri eroi, per\u00f2, \u00e8 di breve durata, in quanto subito si affaccia un nuovo nemico, l'Impero dei 100 Oni (dei Demoni, nella versione televisiva italiana). Al posto di Musashi come pilota di Getta 3 viene quindi reclutato il burbero Benkei Kuruma e la lotta ricomincia.Nella versione a fumetti, lo \"stacco\" tra le due serie \u00e8 molto meno marcato, in quanto l'Impero dei 100 Oni fa capolino anche negli ultimi capitoli di Getter Robot ed addirittura aiuta il Team Getter a sbarazzarsi definitivamente di Gool.\nEpisodi.\nDall'ultimo attacco nemico, il professor Saotome ipotizza l'esistenza della base dei demoni: un'isola nel Pacifico. Ryo, Hayato e Benkei decollano immediatamente per una sortita a sorpresa. Dovranno far fronte a diversi tranelli posti lungo il cammino, alla tremenda potenza del Demon Robot e alla potenza di fuoco dell'avamposto nemico: una vera e propria isola fortificata. \nManga.\nIl manga \u00e8 stato serializzato da maggio ad agosto 1975 da Shogakukan sulla rivista \"Weekly Sh\u014dnen Sunday\" e in seguito raccolto in due volumi \"tank\u014dbon\". L'edizione italiana \u00e8 stata pubblicata prima dalla Dynamic Italia su \"Dynamic Manga\" nn. 11-12 (da settembre-ottobre 2001 a gennaio-febbraio 2002), e successivamente dalla d/visual su \"Getter Saga\" nn. 4-5 (dal 24 marzo al 12 maggio 2006)."}
{"id": "1515955", "revid": "729019", "url": "https://it.wikipedia.org/wiki?curid=1515955", "title": "IMI Galil", "text": "Galil \u00e8 un fucile d'assalto progettato da Yisrael Galil e Yaacov Lior verso la fine degli anni 1960 e prodotto a partire dal 1972. Basato sull'Rk 62 della Valmet, che a sua volta \u00e8 un derivato dell'AK-47, \u00e8 attualmente in dotazione alle forze armate israeliane.\nStoria.\nIl progetto Galil fu varato dopo la guerra dei sei giorni e risult\u00f2 vincitore della selezione fra i progetti presentati eseguita da parte delle forze armate israeliane.\nIl progetto si basava sul fucile finlandese Valmet Rk 62, a sua volta un derivato dell'AK-47.\nI primi fucili furono disponibili nel 1972, poco prima della guerra dello Yom Kippur.\nIl progetto mirava a fare del Galil il principale fucile d'assalto di produzione interna in dotazione alle forze armate di Israele.\nIl Galil venne usato durante la guerra del Libano nel 1982, tuttavia verso la met\u00e0 degli anni '80 venne considerato un prodotto non ottimale.\nDescrizione.\nIl Galil funziona con un pistone a corsa lunga per la sottrazione dei gas; questo conferisce all'arma un'elevata affidabilit\u00e0 e rari inceppamenti persino in ambiente desertico. Questo fucile ha per\u00f2 il difetto del peso (3,9\u00a0kg, paragonabile all'AR 70/90), infatti \u00e8 pi\u00f9 pesante di circa 1\u00a0kg rispetto all'M16A1.\nPer questo motivo viene considerato un'arma ingombrante per la fanteria, nonostante la sua compattezza l'abbia reso piuttosto popolare tra le truppe (Galil 840/614\u00a0mm rispetto a M16A1 986\u00a0mm). Gli accessori del Galil comprendono un caricatore, un visore notturno al trizio, e persino un apribottiglie, per evitare che i soldati usino l'arma in maniera inappropriata rischiando cos\u00ec di rovinarla. Il Galil in calibro 5,56 NATO vista la sua discendenza dal Kalashnikov risultava affidabilissimo, inoltre durante i test militari italiani risult\u00f2 il pi\u00f9 preciso tra i concorrenti nel tiro a raffica sia in apposita morsa che nell'uso manuale.\nAl contrario degli israeliani (che pi\u00f9 che altro usano i fucili d'assalto per compiti di polizia e antiterrorismo) che preferivano il pi\u00f9 leggero e rapido da ricaricare M16, l'esercito del Sud Africa lo adottava massicciamente addirittura con canna pesante, per essere utilizzato meglio nel tiro a raffica contro gruppi di rivoltosi violenti che all'epoca non avevano ancora raggiunto la parit\u00e0 dei diritti civili. Sebbene alla fine dove sia stato meno apprezzato \u00e8 stato proprio in patria, ci\u00f2 \u00e8 accaduto anche perch\u00e9 le forze armate israeliane, a differenza di altre nazioni, si dedicano pi\u00f9 spesso alla manutenzione ordinaria e straordinaria alle proprie armi, quindi anche un'arma non particolarmente affidabile come l'M16, non mostrando i suoi limiti risultava favorita al Galil.\nOggi \u00e8 stato sostituito dall'israeliano TAR-21 Tavor come A.R. standard dello stato di Israele."}
{"id": "1515963", "revid": "682087", "url": "https://it.wikipedia.org/wiki?curid=1515963", "title": "Enterogermina", "text": ""}
{"id": "1515964", "revid": "1013865", "url": "https://it.wikipedia.org/wiki?curid=1515964", "title": "Provincia di Esmeraldas", "text": "La provincia di Esmeraldas \u00e8 una delle ventiquattro province dell'Ecuador, il capoluogo \u00e8 la citt\u00e0 di Esmeraldas.\nGeografia fisica.\nLa provincia \u00e8 situata sulla costa nord-occidentale del paese, ad ovest si affaccia sull'Oceano Pacifico, a nord confina con il dipartimento Colombiano di Nari\u00f1o, a est con le province del Carchi e dell'Imbabura ed a sud con le province del Pichincha, di Santo Domingo de los Ts\u00e1chilas e Manab\u00ed.\nIl territorio \u00e8 per lo pi\u00f9 pianeggiante con modesti rilievi che non superano i 300 m s.l.m., ultime propaggini della Cordigliera Occidentale.\nNumerosi sono i corsi d'acqua che in passato erano il principale mezzo per trasportare legno e banane.\nL'attrazione principale della provincia sono le numerose spiagge (la pi\u00f9 celebre \u00e8 quella di Atacames) nella parte meridionale e la riserva di Cayapas-Mataje nella parte settentrionale.\nLa citt\u00e0 di Esmeraldas \u00e8 uno dei porti principali del paese, vi si trova anche il terminal di un oleodotto.\nCantoni.\nLa provincia \u00e8 suddivisa in sette cantoni:"}
{"id": "1515967", "revid": "1104133", "url": "https://it.wikipedia.org/wiki?curid=1515967", "title": "Malafemmina (album)", "text": "Malafemmina \u00e8 il nono album di Gianna Nannini.\nDescrizione.\nL'album si compone di 11 canzoni prodotte da Gianna Nannini e dal produttore Alan Moulder e raggiunge anche la quinta posizione nella classifica svizzera.\nIl videoclip di \"Hey bionda\" venne censurato per via di uno sputo della Nannini contro la telecamera."}
{"id": "1515973", "revid": "729019", "url": "https://it.wikipedia.org/wiki?curid=1515973", "title": "Eryx (missile)", "text": "LEryx \u00e8 un missile anticarro francese a guida SACLOS. Costruito dalla compagnia europea MBDA, \u00e8 utilizzato nelle forze armate di molti paesi, inclusi l'Arm\u00e9e de terre, il Canadian Forces Land Force Command e l'esercito norvegese. Sebbene sviluppato come arma anticarro, l'Eryx pu\u00f2 essere usato anche contro bunker e velivoli a bassa quota (elicotteri).\nCaratteristiche.\nIl missile utilizza un sistema di lancio a bassa velocit\u00e0 che ne permette l'utilizzo in luoghi chiusi\nUna volta partito, il missile accende il motore e raggiunge la velocit\u00e0 massima di 245 m/s. La gittata massima dell'arma \u00e8 di 600 m, spazio che viene percorso in circa 4,3 secondi.\nL'Eryx usa il sistema di guida SACLOS; il dispositivo di lancio controlla la posizione del missile rispetto al centro del reticolo di mira, grazie ad impulsi luminosi sul retro del missile stesso. Se necessario le correzioni di rotta vengono trasmesse tramite il cavo di guida.\nPer far fronte ai mezzi corazzati di moderna concezione, l'Eryx monta inoltre due testate HEAT in tandem, che lo rendono in grado di contrastare anche i carri dotati di corazza reattiva.\nSecondo l'MBDA, "}
{"id": "1515975", "revid": "287204", "url": "https://it.wikipedia.org/wiki?curid=1515975", "title": "Hypsibarbus wetmorei", "text": "Una volta classificato nel genere \"Barbus\" e poi \"Puntius\", Hypsibarbus wetmorei \u00e8 un pesce tropicale d'acqua dolce appartenente alla famiglia Cyprinidae.\nDistribuzione ed Habitat.\nProviene dai bacini dei fiumi Chao Phraya e Mekong, nuota soprattutto negli affluenti, in zone ricche di vegetazione.\nDescrizione.\nNon supera i 25,0 cm.\nAlimentazione.\nSi nutre di invertebrati acquatici.\nConservazione.\n\u00c8 minacciato dal degrado del suo habitat e dalla pesca, anche per l'allevamento in acquario. Viene comunque classificato come \"a rischio minimo\" (LC) dalla lista rossa IUCN perch\u00e9 non particolarmente raro."}
{"id": "1515977", "revid": "830939", "url": "https://it.wikipedia.org/wiki?curid=1515977", "title": "Getter Robot Go", "text": " \u00e8 una serie televisiva anime robotica creata da G\u014d Nagai e Ken Ishikawa. Realizzata nel 1991, \u00e8 composta da 50 episodi. Da essa \u00e8 stato tratto un manga, in sette volumi, che differisce grandemente dalla serie TV nel finale riportando in campo Ryoma Nagare, del Getter Robot team originale, e spiegando l'origine \"quasi divina\" dell'energia Getter.\nManga.\nIl manga \u00e8 stato serializzato da febbraio 1991 a maggio 1993 da Tokuma Shoten sulla rivista \"Monthly Sh\u014dnen Captain\" e in seguito raccolto in sette volumi \"tank\u014dbon\". L'edizione italiana \u00e8 stata pubblicata dalla casa editrice d/visual sulla collana \"Getter Saga\" in cinque volumi, a partire dal volume 8, da marzo 2007 fino a febbraio 2008."}
{"id": "1515978", "revid": "38120", "url": "https://it.wikipedia.org/wiki?curid=1515978", "title": "Jet Robot", "text": ""}
{"id": "1515979", "revid": "122831626", "url": "https://it.wikipedia.org/wiki?curid=1515979", "title": "Piloerezione", "text": "Con il termine piloerezione (detta anche orripilazione o cute anserina o pi\u00f9 volgarmente pelle d'oca) in fisiologia ci si riferisce all'erezione dei peli dell'epidermide dovuta dalla contrazione dei muscoli erettori dei peli in conseguenza di stimoli nervosi.\nLa cute anserina si caratterizza per la comparsa transitoria di piccoli rilievi cutanei ravvicinati tra loro, una sorta di piccolissimi dossi o collinette cutanee che si formano per una contrazione totalmente involontaria, riflessa, dei muscoli erettori del pelo. Questo tipo di riflesso si verifica quando una persona accusa freddo intenso, sperimenta emozioni forti come la paura, la nostalgia, la gioia, lo stupore, l'ammirazione e l'eccitazione sessuale.\nAccade infatti che quando si passa da un ambiente caldo a uno pi\u00f9 freddo o, in senso pi\u00f9 generico, quando la pelle \u00e8 sottoposta a un repentino calo della temperatura di superficie, i recettori posti immediatamente sotto l'epidermide ordinano ai pori di stringersi e nel contempo i bulbi piliferi passano dallo stato di \"quiete\" a uno stato che alla vista ricorda appunto quello di un'oca spennata (base pilifera rigonfia e pelo dritto). In questo stato la conducibilit\u00e0 termica della pelle diminuisce e quindi viene limitata la quantit\u00e0 di calore dispersa dall'organismo.\nIl riflesso che porta alla produzione della pelle d'oca \u00e8 noto come piloerezione, o riflesso pilomotore. Questo riflesso si verifica in molti mammiferi oltre all'essere umano. A titolo di esempio l'istrice allorch\u00e9 si sente minacciato drizza in modo riflesso la criniera e gli aculei del dorso. Un riflesso simile di fronte ai predatori si verifica anche nella lontra marina.\nAnche altri animali sviluppano il riflesso di piloerezione per la medesima ragione di stress e riflesso attacco-fuga: \u00e8 questo il caso del drizzarsi dei peli del cane o del gatto.\nIn risposta alla paura, la pelle d'oca fa apparire un animale pi\u00f9 grande di quanto sia in realt\u00e0, nel tentativo di spaventare il nemico e farlo desistere dalla lotta.\nIl riflesso in situazioni di notevole freddo ambientale, determina l'intrappolarsi di aria tra il pelo e la cute. Questo strato di aria, che si scalda a contatto con la cute stessa, funge da isolante termico e riduce la dispersione del calore corporeo.\nEtimologia.\nIl termine volgare \"pelle d'oca\" con cui ci si riferisce alla piloerezione verosimilmente deriva dall'analogia visiva tra il fenomeno dell'orripilazione e l'aspetto della pelle di un'oca spennata. Tuttavia anche la pelle di molti altri uccelli, una volta spennati, presenta un'analoga caratteristica anatomica e questo d\u00e0 conto del fatto che in altre lingue, per esempio in francese (\"chair de poule\"), in spagnolo (\"piel de gallina\"), in portoghese (\"pele de galinha\") o in rumeno (\"piele de g\u0103in\u0103\") l'uccello con cui si paragona il fenomeno \u00e8 la gallina.\nAnatomia e biologia.\nIl fenomeno della pelle d'oca si verifica quando i piccoli fasci muscolari alla base di ogni pelo, noti come muscoli erettori del pelo, si contraggono e tirano i peli fino a far assumere loro una posizione eretta. Il riflesso viene avviato dal sistema nervoso simpatico, che \u00e8 responsabile di molte risposte attacco-fuga.\nCome gi\u00e0 accennato il fenomeno si pu\u00f2 verificare in risposta al freddo. In particolare negli animali ricoperti da una folta pelliccia, il pelo eretto intrappola aria e crea uno strato isolante. Nell'essere umano, stante la scarsezza di peluria, questa finalit\u00e0 del fenomeno pare non avere alcun significato. La pelle d'oca pu\u00f2 anche manifestarsi in risposta alla rabbia o alla paura: i peli eretti fanno apparire l'animale pi\u00f9 grande del reale e questo intimidisce i predatori. \nQuesta finalit\u00e0 pu\u00f2 essere osservata nelle manifestazioni di intimidazione degli scimpanz\u00e9, nei topi e ratti stressati e nei gatti spaventati.\nNell'essere umano la piloerezione pu\u00f2 anche essere una reazione al sentire le unghie che graffiano su una lavagna, oppure all'ascolto di particolari tipi di musica, o ancora in reazione a forti sentimenti o emozioni che vengono ricordati.\nAltre cause.\nEsistono anche alcune patologie che possono associarsi a piloerezione.\nIn letteratura \u00e8 nota l'esistenza di convulsioni pilomotorie ripetitive. Questo tipo di convulsioni \u00e8 per altro molto raro.\nAlcuni autori hanno inoltre segnalato come la piloerezione sia un effetto collaterale decisamente frequente (tra il 40 e il 50%) della infusione endovenosa di dobutamina. Tale effetto di solito precede l'aumento della frequenza cardiaca secondario alla infusione endovenosa del farmaco e, pertanto, \u00e8 una chiara indicazione che l'infusione endovenosa \u00e8 stata efficace."}
{"id": "1515980", "revid": "1305772", "url": "https://it.wikipedia.org/wiki?curid=1515980", "title": "Cosmo's Cosmic Adventure", "text": "Cosmo's Cosmic Adventure \u00e8 un Videogioco a piattaforme per MS-DOS, pubblicato nel 1992 da Apogee Software in modalit\u00e0 shareware. L'ideatore del gioco \u00e8 Todd Replogle, gi\u00e0 autore di \"Duke Nukem\". Il gioco, per la sua non elevata difficolt\u00e0 e per i suoi contenuti, \u00e8 adatto a tutte le et\u00e0.\nTrama.\nCosmo \u00e8 un ragazzino alieno che sta andando in gita a Disney World con i suoi genitori. Durante il viaggio, la loro navetta spaziale \u00e8 colpita da una cometa, costringendoli ad atterrare su un pianeta sconosciuto per ripararla. Mentre il padre \u00e8 al lavoro, Cosmo decide di esplorare lo strano pianeta, ma quando ritorna all'astronave, i suoi genitori sono spariti. L'unica cosa che pu\u00f2 fare \u00e8 mettersi alla loro ricerca, prima che vengano divorati dai misteriosi abitanti del posto.\nModalit\u00e0 di gioco.\nCosmo deve trovare l'uscita di ogni livello; pu\u00f2 saltare sui nemici per ucciderli, oppure utilizzare delle bombe contro di essi; ha l'abilit\u00e0 di attaccarsi alla maggior parte delle pareti, grazie alle sue mani a ventosa. Ci sono inoltre alcuni elementi interagibili, come molle per saltare pi\u00f9 in alto, interruttori, e piattaforme mobili. La vita \u00e8 rappresentata da tre barre verdi; quando Cosmo viene colpito ne perde una, e se le perde tutte deve ricominciare il livello da capo. Esistono comunque power-up che la ripristinano, oltre ad altri che permettono di aggiungere delle barre, fino ad un massimo di cinque.\nLivelli bonus.\nOgnuno dei tre episodi del gioco \u00e8 composto da 13 livelli; ogni due c'\u00e8 la possibilit\u00e0, avendo collezionando un numero sufficiente di stelle, di accedere a dei livelli bonus, particolarmente ricchi di power-up.\nTecnologia.\nSebbene il gioco sia in EGA a 16 colori, \u00e8 graficamente molto curato, e dotato di uno sfondo in parallasse per trasmettere un senso di tridimensionalit\u00e0. In particolare, sono da notare le varie animazioni del protagonista, ad esempio quando cade da altezze elevate.\nIl gioco supporta la scheda audio AdLib solamente per la musica, dato che gli effetti sonori sono generati dal PC speaker."}
{"id": "1515981", "revid": "1728", "url": "https://it.wikipedia.org/wiki?curid=1515981", "title": "Processione dei misteri di Valenzano", "text": "La processione dei misteri della cittadina di Valenzano, in provincia di Bari, quaresimali della provincia. Si tiene nel Venerd\u00ec santo di ogni anno e si snoda attraverso le principali vie del paese.\nStoria.\nLa processione del Venerd\u00ec santo \u00e8 : all'epoca, la celebrazione nacque per merito dei Frati Francescani e del Capitolo di San Rocco, la chiesa matrice del paese. che i tre misteri fondamentali (il Crocifisso, Ges\u00f9 Morto e Maria Addolorata) fossero presenti gi\u00e0 alla prima delle processioni, forse accompagnati da statue minori.\nLa processione acquis\u00ec importanza con il passare degli anni e nel 1853 la sua organizzazione fu curata dall'Arciprete: in questo periodo comparvero i primi misteri propriet\u00e0 di famiglie private, costruiti presso botteghe leccesi, che sarebbero presto diventati appannaggio tipico della celebrazione; sappiamo inoltre che allora la celebrazione si svolgeva nell'arco della mattinata.\nLa fama della celebrazione and\u00f2 estendendosi del tempo e, dai ventisei misteri del 1947, dal 2017 la processione conta il numero di 50 Sacri Misteri.\nCelebrazione.\nNella mattinata del Venerd\u00ec santo, le statue sono radunate in Corso Aldo Moro, viale contiguo alla Chiesa Matrice. La processione comincia verso le dieci e mezza, percorrendo un tortuoso tragitto nelle piazze e nelle vie principali del borgo fino a raggiungere, alle quindici, la Chiesa Matrice, dove si tiene la funzione liturgica della Passione e Adorazione della Croce.\nTipica tradizione della ricorrenza \u00e8 quella dei proprietari dei misteri di offrire un pranzo ai trasportatori delle statue dopo la conclusione della processione.\nI misteri.\nIl numero dei misteri, in gran parte appartenenti a famiglie private che ne detengono la propriet\u00e0 e i costi di trasporto, varia di anno in anno. Ciascuno dei misteri, realizzati in cartapesta, raffigura un episodio della Passione di Cristo fino alla sua crocifissione. Al 2017 si contava la presenza di 50 misteri:"}
{"id": "1515982", "revid": "1013865", "url": "https://it.wikipedia.org/wiki?curid=1515982", "title": "Provincia del Guayas", "text": "La provincia di Guayas \u00e8 una delle ventiquattro province dell'Ecuador, il capoluogo \u00e8 la citt\u00e0 di Guayaquil. Il nome della provincia deriva dal fiume omonimo\nIl 7 novembre 2007 la parte del suo territorio pi\u00f9 ad ovest ha costituito la provincia di Santa Elena.\nCantoni.\nLa provincia \u00e8 suddivisa in 25 cantoni:"}
{"id": "1515983", "revid": "2180477", "url": "https://it.wikipedia.org/wiki?curid=1515983", "title": "Ostariofisi", "text": "Gli ostariofisi sono un superordine di pesci appartenenti alla classe degli Actinopterygii.\nIl superordine \u00e8 diviso in due gruppi, Anotophysi e Otophysi. Tuttavia, nella letteratura scientifica classica, con il termine ostariofisi si intendono solo i pesci attualmente classificati come Otophysi. Il termine Otophysi venne coniato nel 1970 da Rosen e Greenwood per separare gli ostariofisi \"tradizionali\" dai gonorinchiformi, aggiunti al gruppo. \nIl superordine \u00e8 cos\u00ec classificato:\n Serie Anotophysi\n Gonorynchiformes, circa 37 specie\n Serie Otophysi (Euostariophysi)\n Cypriniformes (carpe, tinche e affini), circa 4,501 specie (include i Cyprinidae, la pi\u00f9 grande famiglia di pesci d'acqua dolce)\n Characiformes (tetra, piranha e affini), circa 2,168 specie\n Siluriformes (pesci gatto), circa 3,813 specie\n Gymnotiformes (anguille elettriche, pesci coltello americani), circa 239 species (a volte raggruppati con i Siluriformes)\nLa monofilia degli ostariofisi \u00e8 stata messa in discussione a causa di evidenze molecolari. I gonorinchiformi sembrerebbero essere pi\u00f9 vicini ai clupeiformi che agli otofisi. \u00c8 possibile che i gonorinchiformi e i clupeiformi formino un gruppo monofiletico, e vi sono prove per una relazione di \"sister group\" tra gli ostariofisi e i clupeomorfi (il taxon Ostarioclupeomorpha, noto anche come Otocephala, \u00e8 stato istituito per descrivere questo gruppo forse monofiletico)."}
{"id": "1515984", "revid": "767487", "url": "https://it.wikipedia.org/wiki?curid=1515984", "title": "Cyprininae", "text": "La sottofamiglia Cyprininae comprende numerose specie di pesci d'acqua dolce appartenenti alla famiglia Cyprinidae."}
{"id": "1515985", "revid": "729019", "url": "https://it.wikipedia.org/wiki?curid=1515985", "title": "LAW-80", "text": "Il LAW-80 \u00e8 un'arma anticarro portatile e monouso in servizio nell'Esercito Britannico e in altre forze armate. Progettato come successore dell'M72 LAW, il lanciamissili ha un peso di 9 kg ed un calibro di 94mm, che consente almeno 600mm di perforazione.\nCaratteristica peculiare dell'arma \u00e8 la presenza di un piccolo fucile di aggiustamento, che consente maggiore precisione fino a distanze di circa 500 metri e che utilizza una cartuccia particolarissima."}
{"id": "1515987", "revid": "13142341", "url": "https://it.wikipedia.org/wiki?curid=1515987", "title": "Merry Brandybuck", "text": ""}
{"id": "1515989", "revid": "6923", "url": "https://it.wikipedia.org/wiki?curid=1515989", "title": "Harbert", "text": "La Harbert s.a.s. \u00e8 stata una azienda di giocattoli milanese attiva tra gli anni settanta e i primi anni novanta, quando \u00e8 stata rilevata dal Gruppo Giochi Preziosi che ha continuato la produzione di alcuni suoi giocattoli.\nStoria.\nLa ditta milanese era responsabile della distribuzione in Italia di celebri marchi di giocattoli statunitensi, quali soprattutto quelli prodotti dalla Kenner (Dolce Forno, Festacolor, action figure di Guerre Stellari, ecc.) e dalla Mego (action figure di supereroi DC Comics e Marvel, Mr. Muscolo, ecc.).\nIl logo era una figura antropomorfa stilizzata attraversata dal nome della ditta. Il motto nelle pubblicit\u00e0 era: \"Non puoi giocare senza [nome del giocattolo]: sarebbe un peccato!\".\nL'ultima registrazione risulta a nome di Massimiliano Pavia e Giovanni Zampolli e c. presso la Camera di Commercio di Milano. Dopo la sua acquisizione nel 1994 da parte del Gruppo Giochi Preziosi, il marchio \u00e8 da allora inutilizzato.\nProdotti.\nIn particolare tra anni settanta e ottanta, la Harbert ha distribuito in Italia molti marchi e prodotti statunitensi celebri, quali soprattutto:"}
{"id": "1515993", "revid": "121837", "url": "https://it.wikipedia.org/wiki?curid=1515993", "title": "Osservatorio solare", "text": ""}
{"id": "1515994", "revid": "599013", "url": "https://it.wikipedia.org/wiki?curid=1515994", "title": "M72 LAW", "text": "LM72 LAW (LAW \u00e8 acronimo di \"Light Antitank Weapon\") \u00e8 un lanciarazzi, sviluppato negli Stati Uniti d'America ed ivi prodotto a partire dal 1963. Sviluppato originariamente in un laboratorio presso \"Redstone Arsenal\" nel 1959, oggi viene fabbricato dalla Nordic Ammunition Group.\nStoria.\nFu adottato dall'esercito degli Stati Uniti e dal Corpo dei Marines dall'inizio del 1963, come arma anticarro di fanteria individuale primaria, in sostituzione della granata da fucile M31 HEAT e del M20 Super Bazooka; successivamente venne impiegato dalla US AirForce per svolgere un ruolo anti-postazione nei compiti di difesa delle basi aeree militari\nAll'inizio degli anni '80 lo US Army ne pianific\u00f2 la dismissione in favore dal lanciarazzi FGR-17, ma il progetto venne accantonato in favore dell'AT4. Oggi viene ancora utilizzato da varie forze armate in vari Stati del mondo.\nCaratteristiche.\nL'arma \u00e8 costituita da un razzo all'interno di un lanciatore costituito da due tubi, uno dentro l'altro, ed ha un'apertura telescopica. Quando chiuso, il gruppo esterno funge da contenitore a tenuta stagna per il razzo e il meccanismo di sparo a percussione che attiva il razzo. Il tubo esterno contiene il grilletto, la maniglia di inserimento, i mirini anteriore e posteriore e il coperchio posteriore. Il tubo interno contiene il gruppo canale, che ospita il gruppo percussore, compresa la leva di arresto. Quando esteso, il tubo interno si inclina verso l'esterno verso la parte posteriore, guidato dal gruppo del canale, che scorre in una fessura di allineamento nel gruppo dell'alloggiamento del grilletto del tubo esterno. Questo fa s\u00ec che la leva di arresto si sposti sotto il gruppo grilletto nel tubo esterno, bloccando sia il tubo interno in posizione estesa che armando l'arma. Una volta armata, l'arma non \u00e8 pi\u00f9 a tenuta stagna, anche se il lanciatore viene retratto nella sua configurazione originale.\nDati tecnici.\nL'arma ha calibro di 66\u00a0mm e un peso di 2,36\u00a0kg, spara razzi a carica cava in grado di perforare fino a 1,8\u00a0m di terreno, 0,6 metri di cemento armato e 305\u00a0mm di corazza, con circa 150-200 metri di gittata utile."}
{"id": "1516000", "revid": "767487", "url": "https://it.wikipedia.org/wiki?curid=1516000", "title": "Carinatae", "text": "Carinatae \u00e8 una sottoclasse appartenente alla classe Aves e racchiudendo l'infraclasse dei Neornithes."}
{"id": "1516001", "revid": "21880", "url": "https://it.wikipedia.org/wiki?curid=1516001", "title": "Columbiformes", "text": ""}
{"id": "1516003", "revid": "1573940", "url": "https://it.wikipedia.org/wiki?curid=1516003", "title": "Columbinae", "text": "Columbinae \u00e8 una sottofamiglia della famiglia Columbidae.\nTassonomia.\nComprende i seguenti generi e specie:"}
{"id": "1516006", "revid": "120068580", "url": "https://it.wikipedia.org/wiki?curid=1516006", "title": "Shin Getter Robot (manga)", "text": " \u00e8 un manga robotico creato da Ken Ishikawa nel 1997 sotto la spinta dell'editore Nakashima. L'opera, composta di 2 volumi, \u00e8 stata pubblicata in Italia dalla casa editrice d/visual nella collana \"Getter Saga\" sui nn. 6 e 7, dal 20 ottobre al 22 dicembre 2006.\nTrattasi di un raccordo narrativo tra la serie \"Getter Robot G\" e \"Getter Robot Go\", scritto sempre da Ishikawa. In \"Getter Robot Go\" si parla di un fatale incidente che ha devastato il Centro Ricerche Saotome, evento che ha definitivamente convinto Ryoma Nagare a lasciare il Team Getter e ha persuaso Hayato Jin a lasciar perdere i Raggi Getter e a realizzare un nuovo robot basato su un'altra forma di energia. \"Shin Getter Robot\" \u00e8 la narrazione dello svolgersi e dei motivi dell'incidente e contribuisce a chiarificare il finale di \"Getter Robot Go\".\nCon il patrocinio del creatore della \"Getter Saga\", G\u014d Nagai, si decise nel 1998 di produrre anche una serie animata, dal titolo \"Getter Robot - The Last Day\". Essa \u00e8 stata distribuita in Italia in VHS dalla Dynamic Italia e, da giugno 2013, in DVD e Blu-ray Disc dalla Yamato Video."}
{"id": "1516009", "revid": "729019", "url": "https://it.wikipedia.org/wiki?curid=1516009", "title": "Vittorio Munari", "text": "Biografia.\nFiglio di un impiegato del catasto, il padre, e di un'insegnante elementare, la madre, si avvicin\u00f2 allo sport praticando prima il calcio, venendo scartato a causa della sua corporatura minuta, poi il canottaggio ed infine il rugby.\nAppassionato di viaggi, oltre che di rugby, gest\u00ec per anni un'agenzia turistica a Padova in via XX settembre, la Appaloosa Tour Srl.\n\u00c8 sposato con Daniela, con la quale ha due figli adottivi.\nPeriodicamente, \u00e8 spesso invitato da aziende, istituti di credito ed enti pubblici a tenere conferenze sul gioco di squadra, sulla componente motivazionale, sulla gestione delle risorse umane e sulla \"leadership\".\nGiocatore, allenatore e dirigente.\nInizi\u00f2 a giocare a rugby nella societ\u00e0 Excelsior di Padova, passando successivamente alle giovanili del . Col Petrarca Rugby ricopr\u00ec i ruoli di mediano di mischia e mediano di apertura diventando un punto fermo della formazione \"Riserve\", la seconda squadra petrarchina. Nella stagione di serie A 1972-73 vinse lo scudetto con il XV padovano allenato da Memo Geremia. Per due stagioni vest\u00ec anche la maglia del , in provincia di Treviso, di cui fu capitano per due stagioni di serie A. Terminata l'esperienza a Casale, rientr\u00f2 al Petrarca dove concluse la carriera agonistica nel 1980.\nAlla fine degli anni settanta inizi\u00f2 anche il suo pellegrinaggio nei \"templi\" del rugby mondiale, cominciando a tessere una fitta rete di conoscenze internazionali. Collezion\u00f2 una raccolta di testi dedicati al rugby, tutt'oggi unica in Italia, e nel 1980 immagin\u00f2 e redasse il periodico \"Petrarca Rugby News\".\nInizi\u00f2 ad allenare nella nuova societ\u00e0 del Rubano Rugby e nell'estate del 1984, a soli 33 anni, Memo Geremia lo volle allenatore del Petrarca, con il quale conquist\u00f2 tre scudetti consecutivi tra il 1984 e il 1987, diventando il pi\u00f9 giovane allenatore italiano di sempre a vincere il campionato nazionale. Con lui arriv\u00f2 a Padova, tra gli altri, David Campese, considerato uno dei pi\u00f9 grandi giocatori di tutti i tempi. Nel 1993 fu C.T. della selezione \"Resto del mondo\" in occasione della partita di addio dell'apertura sudafricana Naas Botha disputatasi a Pretoria; esperienza ripetuta nel 1997 a Sydney, in occasione dell'ultimo match di David Campese. Nel 1993 venne chiamato dall'allora segretario generale dell'International Rugby Board, Keith Rowlands, a far parte dell'organismo internazionale incaricato di proporre la prima serie di modifiche al regolamento del gioco del rugby. Dieci anni dopo, nel 1997 torn\u00f2 per due stagioni sulla panchina petrarchina portando la squadra a disputare in entrambe le occasioni la finale scudetto 1997-98 e 1998-99.\nDal 1992 al 1998 rivest\u00ec vari incarichi all'interno del Petrarca, dal ruolo di \"general manager\" a quello di amministratore delegato del club. In particolare, dal 1995 divent\u00f2, su espresso desiderio di Geremia, il punto di riferimento della Societ\u00e0 padovana, della quale fu anche consigliere delegato, incarico che mantenne per cinque anni. Fu inoltre consigliere della Federazione Italiana Rugby dal 1987 al 1996.\nNel 2002 venne invitato a ricoprire la carica di direttore generale del , incarico che mantenne fino al giugno 2014. In tale periodo, il Benetton militante in Super 10, il massimo campionato italiano, raggiunse in tutte le occasioni la finale scudetto, vincendo sei volte il titolo nazionale. Ha inoltre vinto due edizioni della Coppa Italia e due della Supercoppa. In particolare, nella stagione 2009-10, il Treviso si aggiudic\u00f2 tutte e tre le competizioni nazionali. Dopo altre quattro stagioni nelle quali la squadra fu impegnata in Celtic League/Pro12, concluse l'esperienza trevigiana al termine della stagione 2013-14.\nDopo una breve parentesi nel 2014-15, nel 2019 torn\u00f2 al Petrarca Rugby coi ruoli di direttore generale e consigliere delegato.\nGiornalista sportivo.\nDal 1989 \u00e8 anche una delle voci televisive pi\u00f9 emblematiche del rugby in Italia. Ha scritto per \"La Gazzetta dello Sport\", \"il Giornale\", \"Corriere della Sera\", \"Il Gazzettino\" e commentato incontri per Telecapodistria, Telepi\u00f9, Rai, Sky Italia e Discovery Italia.\nStoricamente in coppia con Antonio Raimondi, dal 2010 al 2021 \u00e8 stato al commento tecnico delle partite del Sei Nazioni prima su Sky Sport, poi dal 2014 su DMAX (in simulcast con Nove) e Motor Trend nel 2021. Ha commentato sei edizioni della Coppa del Mondo di rugby trasmesse da Tele+/Sky, inclusa la finale della Coppa del Mondo 1995 tra e , portata poi sugli schermi dal film \"Invictus - L'invincibile\" diretto da Clint Eastwood. Nel 2020, in occasione delle Giochi olimpici di Tokyo, ha commentato le partite dei tornei maschile e femminile di rugby a 7 sull'emittente Eurosport.\nIl suo stile di commento \u00e8 conosciuto ed apprezzato per la capacit\u00e0 di unire conoscenza tecnica a metafore ed espressioni colorite ed umoristiche, i cos\u00ec detti \"Munarismi\"."}
{"id": "1516011", "revid": "729019", "url": "https://it.wikipedia.org/wiki?curid=1516011", "title": "Heckler &amp; Koch G3", "text": "LHeckler &amp; Koch G3 (da \"Gewehr mod. 3\") \u00e8 un fucile da battaglia realizzato dall'industria tedesca Heckler &amp; Koch, dal 1959 al 2001. Prodotto attualmente su licenza da altre aziende, \u00e8 una delle armi pi\u00f9 diffuse tra le forze armate di diversi Stati del mondo.\nStoria.\nLe origini dell'arma risalgono all'ultimo periodo della seconda guerra mondiale, quando l'industria degli armamenti tedesca studiava un nuovo fucile d'assalto che adottasse la chiusura a rulli gi\u00e0 usata con pieno successo dalle mitragliatrici MG42. La fine delle ostilit\u00e0 non fece cessare la ricerca, poich\u00e9 i progetti vennero ceduti alla societ\u00e0 spagnola CETME che li elabor\u00f2 per produrre un nuovo fucile d'ordinanza per le forze armate spagnole.\nCon l'introduzione del calibro 7,62 \u00d7 51 mm NATO la Germania Ovest, come tutti i paesi del trattato, fece fronte alla necessit\u00e0 di riarmare il suo esercito con il nuovo tipo di munizioni. Inizialmente venne adottato l'FN FAL, arma di ordinanza dell'esercito belga e di molti altri paesi, con il nome di G1. La Germania chiese una licenza al Belgio per produrre in autonomia il FAL ma, visto che era un'ottima arma ed era venduta a molti Paesi europei, il Belgio non acconsent\u00ec. Cos\u00ec la Germania abbandon\u00f2 l'idea di produrre da s\u00e9 il FAL e acquist\u00f2 la licenza del CETME mod. A, prodotto dall'omonima compagnia spagnola CETME, e la produzione di un nuovo fucile pass\u00f2 all'industria tedesca Heckler &amp; Koch (HK), la principale industria d'armi tedesca e la creatrice del famoso MP5. La Heckler and Koch modific\u00f2 leggermente il CETME e, il 13 gennaio 1959 la Bundeswehr (Esercito tedesco), adott\u00f2 il neonato fucile da battaglia \u2018Gewehr model 3\u2019 (G3). Da allora fino al 1995 il G3 non serv\u00ec solo le forze armate tedesche, ma anche molti altri paesi quali Grecia, Norvegia, Svezia, Portogallo, Turchia, Iran, Pakistan, Messico, ristabilendo il concetto stesso di fucile da battaglia. \u00c8 stimato che oltre 50 nazioni negli ultimi 40 anni, tra Paesi industrializzati e del terzo mondo, abbiano armato le loro truppe con il G3.\nScompar\u00ec dalla produzione della Heckler &amp; Koch nel 2001 ma diverse aziende continuano a produrne repliche su licenza; l'azienda tedesca ne produsse anche una versione semiautomatica, conosciuta come HK41 o HK91 successivamente.\nDescrizione generale.\nIl G3 \u00e8 un fucile concepito per impiego militare, con ciclo di sparo semiautomatico ed automatico, e funzionamento tramite sistema di chiusura a rulli contrapposti. Le caratteristiche principali dell'HK G3 sono la sua maneggevolezza, la sua affidabilit\u00e0, intuitivit\u00e0 d'utilizzo e la sua precisione. Pu\u00f2 sparare una granata da fucile (ad es. tipo ENERGA) o montare un cannocchiale di puntamento, ed essere utilizzato anche come fucile di precisione, grazie alla sua accuratezza. I suoi componenti interni sono interamente intercambiabili.\nLa ragione della sua diffusione \u00e8 che il G3 \u00e8 pi\u00f9 economico e semplice dei suoi due rivali, l'FN FAL belga e l'M14 statunitense. Inoltre, il G3 offre caratteristiche generali ottime, sia in termini di precisione, sia in termini di qualit\u00e0 dei materiali, della lavorazione e di affidabilit\u00e0. Il sistema di funzionamento, con otturatore a rulli contrapposti, lo rende facile e sicuro da maneggiare e pulire. L'impiego operativo per circa mezzo secolo a tutte le latitudini, nelle mani di militari come di movimenti clandestini e di resistenza, hanno ampiamente dimostrato la validit\u00e0 del progetto.\nMSG90.\nL'MSG90 \u00e8 un nuovo modello della serie G3, e fu introdotto nel 1987. Si tratta principalmente di un PSG-1 modificato e soprattutto migliorato per l'uso bellico.\nQuesta versione ha la caratteristica di essere pi\u00f9 leggera, dando all'operatore una maggiore agilit\u00e0 e tempi d'impiego pi\u00f9 lunghi.\nIl calcio ha subito varie modifiche, un pistone orizzontale che serve a diminuire l'impatto del rinculo, e un regolatore di alzo per il poggiaguancia.\nSono utilizzati materiali pi\u00f9 leggeri, come fibre e compositi che tengono il peso al di sotto dei 6\u00a0kg, ed \u00e8 stato effettuato un miglioramento della canna.\nIl caricatore, il bipiede e gli organi di mira rimangono invece invariati rispetto al SG1. Il selettore \u00e8 a due posizioni, \"Safe\" e \"Semi\".\nAl momento fanno uso alcune organizzazioni paramilitari e forze armate statali, tra le quali:"}
{"id": "1516015", "revid": "123175782", "url": "https://it.wikipedia.org/wiki?curid=1516015", "title": "Bouznika", "text": "Bouznika (; in berbero: \u2d31\u2d53\u2d63\u2d4f\u2d49\u2d47\u2d30) \u00e8 una citt\u00e0 del Marocco, nella provincia di Benslimane, nella regione di Casablanca-Settat.\nBouznika \u00e8 una localit\u00e0 apprezzata dai praticanti del surf che vi si pratica anche d'inverno."}
{"id": "1516016", "revid": "767487", "url": "https://it.wikipedia.org/wiki?curid=1516016", "title": "Philip Christoph K\u00f6nigsmarck", "text": "Biografia.\n\u00c8 conosciuto come l'amante di Sofia Dorotea di Celle, moglie di Giorgio Luigi di Hannover, poi re di Gran Bretagna con il nome di Giorgio I.\nVisti i rapporti difficili tra Sofia ed il marito, la coppia minacci\u00f2 di fuggire dalla corte di Hannover, provocando certamente un grande scandalo in tutta Europa.\nSecondo fonti avverse alla casa di Hannover, la mattina del 2 luglio 1694, dopo un incontro con la sua amante, il conte spar\u00ec ed il suo corpo non fu pi\u00f9 ritrovato. Si dice che fu ucciso da dei sicari del padre di Giorgio, Ernesto Augusto e gettato in un fiume. Questa versione fu sempre smentita dalla famiglia Hannover, che arriv\u00f2 persino a negare di aver mai sentito il nome del conte von K\u00f6nigsmarck."}
{"id": "1516021", "revid": "2155314", "url": "https://it.wikipedia.org/wiki?curid=1516021", "title": "Browning HP", "text": "La Browning Hi-Power o Browning HP \u00e8 una pistola semiautomatica ad azione singola camerata per il 9 \u00d7 19 mm Parabellum.\nSviluppata da un progetto di John Browning, \u00e8 stata la pistola d'ordinanza di numerosi eserciti ed \u00e8 tuttora in servizio.\nVenne largamente usata nella seconda guerra mondiale da entrambe le parti ed \u00e8 una tra le prime pistole dotate di caricatore con proiettili disposti su due file per aumentare il numero di colpi disponibili (caricatore bifilare): soluzione precedentemente presente solo sulla Mauser C96 che per\u00f2 non usava un caricatore estraibile bens\u00ec un serbatoio fisso ricaricabile con stripper clip.\nStoria.\nNel 1911, il modello di pistola semi-automatica progettata da John Browning, la cui denominazione militare \u00e8 M1911, vinse la gara indetta negli Stati Uniti per la nuova dotazione standard di fanteria. Subito dopo, si mise al lavoro per una nuova pistola semi-automatica, questa volta da 9\u00a0mm. Il progetto venne alla luce nel 1925, ma nel 1926, subito dopo aver completato il primo prototipo, Browning mor\u00ec. Il progetto venne comunque portato avanti e nel 1927 la pistola venne brevettata negli Stati Uniti.\nLa Fabrique Nationale de Herstal, fabbrica d'armi statale belga, acquist\u00f2, in seguito, il brevetto e ne miglior\u00f2 il progetto, aggiungendo, tra le altre cose, il caricatore bifilare, un'idea poi copiata da numerosi altri progettisti.\nIl modello definitivo.\nIl progetto venne accantonato, a causa della grande depressione, ma nel 1935 venne approvato ed entr\u00f2 in servizio nell'esercito e nella polizia belga. La pistola, denominata \"P-35\", acquis\u00ec la denominazione di \"\"Grande Puissance\" (grande potenza) o \"GP\". Veniva prodotta in due versioni principali, una con mire fisse e una con alzo graduato fino a 500\u00a0m e attacco per un calciolo. Il calciolo era di legno con applicata una fondina in pelle. A seguire, venne anche adottata dai paesi del Commonwealth, Gran Bretagna in testa, con il soprannome di \"King of Nines\"\" (il re delle calibro 9).\nLa pistola funziona con il principio della canna rinculante a corto rinculo.\nNel 1940, durante la seconda guerra mondiale, il Belgio capitol\u00f2 subito di fronte all'offensiva tedesca e la fabbrica venne occupata dai nazisti, che ne continuarono la produzione, sotto la denominazione ufficiale di Pistole 640(b). I tedeschi utilizzavano questa pistola come arma di prima linea, in quanto il suo calibro corrispondeva a quello standard adottato per le loro pistole. Gli inglesi, invece, ne commissionarono la produzione ad un produttore canadese, la John Inglis and Company. Durante e dopo la guerra, numerosi altri eserciti ne adottarono l'uso, tra cui Lituania, Paesi Bassi, Cina nazionalista e Romania. Dopo la guerra, l'esercito danese acquist\u00f2 alcune Browning HP, denominandole \"Modello 46\". La Browning fu prodotta anche (probabilmente senza alcuna licenza), nell'arsenale indonesiano di Bandung, sull'isola di Giava.\nImpiego operativo.\nLa Browning HP fu impiegata durante la seconda guerra mondiale sia dagli Alleati che dalle Potenze dell'Asse. Dopo l'occupazione del Belgio nel 1940, la Wehrmacht prese il controllo degli impianti della FN ed immise in servizio gli esemplari di preda bellica come Pistole 640(b) (\"b\" per \"belgisch\", belga). Gli esemplari di nuova produzione realizzati dopo l'occupazione ricevettero il marchio di accettazione Waffenamt \"WaA613\". Nelle forze armate tedesche fu impiegato soprattutto dalle Waffen-SS e dai Fallschirmj\u00e4ger.\nLa HP fu prodotta anche in Canada per le esigenze degli Alleati, dalla John Inglis and Company di Toronto. I macchinari furono trasferiti in Gran Bretagna dagli impianti FN quando fu chiaro che questi stavano per cadere nelle mani dei tedeschi, permettendo alla Inglis di iniziare continuare la produzione. La Inglis produsse due versioni della HP, una con la tacca di mira regolabile e calcio staccabile (realizzata per un contratto con il Kuomintang) ed una con tacca fissa. La produzione inizi\u00f2 nel 1944 e l'arma venne impiegata nell'Operazione Varsity. La pistola godette di popolarit\u00e0 anche tra le truppe aerotrasportate inglesi e presso i commandos come Special Operations Executive (SOE), Office of Strategic Services (OSS) e Special Air Service (SAS).\nVarianti.\n\"calibro 9 mm Parabellum\"\n\"calibro 9 \u00d7 21 mm IMI\""}
{"id": "1516022", "revid": "113704397", "url": "https://it.wikipedia.org/wiki?curid=1516022", "title": "Neoptera", "text": "I Neotteri (Neoptera o orthopteroidea) costituiscono un raggruppamento di Insetti alati della sottoclasse Pterygota inserito, secondo gli schemi tassonomici, in differenti ranghi sistematici.\nNel complesso si tratta di un raggruppamento, probabilmente parafiletico, comprendente Insetti alati le seguenti caratteristiche:\nL'articolazione delle ali \u00e8 il carattere che contraddistingue i Neotteri dai Paleotteri, pi\u00f9 primitivi, perch\u00e9 permette il loro ripiegamento sull'addome. Le ali non sono collegate direttamente al torace, ma si collegano ad esso attraverso degli scleriti ascellari che sono articolati: ogni ala si innesta su tre scleriti pterali (primo, secondo e terzo \"sclerite pterale\") che, a loro volta, si articolano sui due scleriti pleurali (il \"basalare\" e il \"subalare\"). Il ripiegamento dell'ala \u00e8 permesso da uno specifico muscolo che agisce sul terzo sclerite pterale.\nSistematica.\nL'inquadramento sistematico dei Neotteri e la loro suddivisione \u00e8 controversa e coinvolte tutti i ranghi dei Pterigoti di livello superiore agli ordini.\nDal punto di vista filogenetico, i Neotteri derivano da un'unica linea evolutiva differenziata da quella dei Paleotteri, pertanto tutti gli Pterigoti, ad eccezione degli Efemerotteri e degli Odonati, hanno la stessa origine ancestrale. Successivamente la linea evolutiva si \u00e8 diramata in pi\u00f9 rami da cui si sono differenziati i cladi corrispondenti agli Esopterigoti (esclusi i Paleotteri) e quello degli Endopterigoti.\nLa classificazione pi\u00f9 recente e pi\u00f9 accreditata, perci\u00f2, distingue gli Pterigoti in due divisioni, i \"Paleoptera\" e i \"Neoptera\". Quest'ultima si suddivide in tre raggruppamenti (sottodivisioni), di cui uno corrisponde ai Neotteri pi\u00f9 evoluti (\"Endopterigoti\") e gli altri a due grandi raggruppamenti interni agli Endopterigoti (\"Polineotteri\" e \"Paraneotteri\").\nIn questa sede viene adottato uno schema tassonomico pi\u00f9 vecchio, basato sulla classica distinzione fra Endopterigoti ed Esopterigoti. La subcoorte dei Neoptera con il ramo evolutivo primitivo dei Neotteri \"sensu lato\" e che compone, con il raggruppamento dei Palaeoptera, la coorte o divisione degli Exopterygota. La suddivisione interna, secondo questo schema, \u00e8 la seguente:"}
{"id": "1516023", "revid": "114985712", "url": "https://it.wikipedia.org/wiki?curid=1516023", "title": "Provincia di B\u00e9ni Mellal", "text": "La provincia di B\u00e9ni Mellal \u00e8 una delle province del Marocco, parte della regione di B\u00e9ni Mellal-Kh\u00e9nifra.\nGeografia antropica.\nSuddivisioni amministrative.\nLa provincia di B\u00e9ni Mellal conta 7 municipalit\u00e0 e 31 comuni:"}
{"id": "1516025", "revid": "88740", "url": "https://it.wikipedia.org/wiki?curid=1516025", "title": "Lingala", "text": ""}
{"id": "1516028", "revid": "599013", "url": "https://it.wikipedia.org/wiki?curid=1516028", "title": "Giampaolo Menichelli", "text": "Biografia.\nNato nel quartiere romano di Portuense, \u00e8 fratello del ginnasta olimpionico Franco.\nCarriera.\nInizi\u00f2 la carriera nelle giovanili della , per poi esordire in Serie A in maglia giallorossa il 9 febbraio 1958.\nPassato in prestito alla nell'inverno 1958, Menichelli si mise subito in luce, segnando un gol al debutto in maglia rossobl\u00f9 contro il (2-2); segu\u00ec poi una stagione al e il ritorno a Roma, dove milit\u00f2 per tre annate partecipando al successo nella Coppa delle Fiere 1960-1961 \u2014 unico trionfo di una formazione italiana nella storia della competizione \u2014, vinta nella doppia finale contro gli inglesi del .\nGi\u00e0 ala sinistra della nazionale italiana, e con alle spalle il in Cile, nel 1963 Menichelli pass\u00f2 alla . Rest\u00f2 a Torino per sei stagioni, collezionando in maglia bianconera 194 presenze e 59 reti in Serie A.\nIn Piemonte \"Menico\" contribu\u00ec da protagonista alle vittorie della Coppa Italia 1964-1965, dove emerse quale capocannoniere dell'edizione siglando inoltre nella finale di Roma il gol decisivo alla Grande Inter, e del campionato italiano 1966-1967, rimasto nella memoria per il sorpasso all'ultima giornata sull\"Inter di Herrera\" ormai al crepuscolo, e che frutt\u00f2 il tredicesimo scudetto alla \"Vecchia Signora\"; in questo ultimo caso, Menichelli si rivel\u00f2 fondamentale con 33 presenze e 11 reti, che ne fecero il miglior cannoniere stagionale della squadra (un quarto di quelle segnate complessivamente dai torinesi).\nNell'estate 1969 pass\u00f2 al , dove rimase un solo anno senza riuscire a evitare la discesa delle rondinelle in Serie B. Ritrov\u00f2 tuttavia la massima categoria appena pochi mesi dopo, nella sessione autunnale di mercato, grazie al campione d'Italia in carica, dal quale venne ingaggiato per sostituire Gigi Riva temporaneamente fermato da un grave infortunio. Dopo una stagione in Sardegna, lasci\u00f2 definitivamente l'attivit\u00e0 agonistica all'et\u00e0 di trentatr\u00e9 anni.\nIn carriera ha totalizzato complessivamente 261 presenze e 60 reti in Serie A, e 64 presenze e 14 reti in Serie B."}
{"id": "1516032", "revid": "6340", "url": "https://it.wikipedia.org/wiki?curid=1516032", "title": "Gabriella Costa", "text": ""}
{"id": "1516034", "revid": "775372", "url": "https://it.wikipedia.org/wiki?curid=1516034", "title": "Jalalabad (Afghanistan)", "text": "Jalalabad () \u00e8 una citt\u00e0 dell'Afghanistan orientale, capoluogo della provincia di Nangarhar. La citt\u00e0 sorge alla confluenza dei fiumi Kabul e Kunar."}
{"id": "1516035", "revid": "125995665", "url": "https://it.wikipedia.org/wiki?curid=1516035", "title": "AK-47", "text": "L'AK-47 (nome ufficiale , \"Avtomat Kala\u0161nikova\", fucile automatico di Kala\u0161nikov) \u00e8 un fucile d'assalto ideato e progettato in Unione Sovietica, dotato di selettore di fuoco ed operato a gas, camerato originariamente per il proiettile 7,62 \u00d7 39\u00a0mm.\nSviluppato da Michail Timofeevi\u010d Kala\u0161nikov verso la fine della seconda guerra mondiale, fu ideato per sostituire la serie di mitra PPSh, ormai obsoleti. Ben presto fu chiaro che il suo potenziale andava ben oltre. La semplicit\u00e0 del suo meccanismo e della sua fabbricazione lo hanno reso l'arma da fuoco pi\u00f9 diffusa al mondo. Presente persino sulle bandiere di alcune nazioni, come su quella del Mozambico, a rappresentare la difesa della libert\u00e0, la serie di fucili d'assalto AK \u00e8 tutt'oggi il maggior prodotto d'esportazione russo.\nStoria.\nLe prime armi automatiche e le esigenze belliche in Russia.\nUna delle prime armi automatiche fu ideata nel 1916 da Vladimir Grigor'evi\u010d F\u00ebdorov, che modific\u00f2 un suo progetto di fucile semi-automatico per creare un'arma capace di fuoco automatico, che fosse per\u00f2 pi\u00f9 leggera rispetto alle mitragliatrici allora in servizio. Il F\u00ebdorov avtomat (la cui produzione ammonta a circa esemplari in totale) vide azioni molto limitate durante la prima guerra mondiale ma fu usato intensamente durante la guerra civile russa. L'arma era camerata per il proiettile 6 \u00d7 50\u00a0mm SR Arisaka, uno dei proiettili pi\u00f9 comuni all'epoca. Molti storici considerano il F\u00ebdorov Avtomat il primo fucile d'assalto ad aver visto l'azione; altri, tuttavia, sostengono che la cosa sia stata pi\u00f9 un \"caso \"che un\"'intenzione\". Il F\u00ebdorov avtomat fu ritirato dal servizio attivo negli anni tra il 1925 e il 1928 vista la natura straniera delle munizioni impiegate, difficilmente reperibili dall'Unione Sovietica, sebbene fu possibile vedere l'arma in servizio durante la guerra d'inverno nel 1940 a causa della mancanza nelle forze sovietiche di armi automatiche. Durante la Seconda guerra mondiale avvenne il rimpiazzo definitivo con i nuovi mitra, tra cui il PP\u0160-41. I tentativi sovietici di realizzare nuovi fucili automatici (ad esempio i due fucili AVS-36 e AVT-40) camerati per il 7,62 \u00d7 54\u00a0mm R fallirono tutti.\nDurante la seconda guerra mondiale, i tedeschi introdussero il nuovo StG 44: quest'arma era camerata per una nuova tipologia di proiettile intermedio 7,92 \u00d7 33\u00a0mm Kurz. I sovietici riuscirono a mettere le mani sul primo prototipo dell'arma tedesca, denominata Mkb 42(H), e ad ottenere alcuni esemplari di carabina M1 (anch'esse camerate per colpi pi\u00f9 piccoli, .30 carbine), tutto ci\u00f2 port\u00f2 gli ufficiali dell'esercito e la direzione del partito a porre mano ad un accantonato progetto del 1939 di una munizione intermedia. Il 15 giugno 1943 il Commissariato Popolare per gli armamenti dell'Unione Sovietica introdusse il nuovo proiettile 7,62 \u00d7 39\u00a0mm M43 destinato alla mitragliatrice leggera RPD, che debutt\u00f2 sul campo nel medesimo anno sebbene per la produzione di massa si dovette attendere sino all\u2019inizio inizi\u00f2 del 1944. Proprio mentre veniva adottato il nuovo proiettile, la prima munizione intermedia utilizzata massivamente, le autorit\u00e0 sovietiche giunsero alla conclusione della necessit\u00e0 di una nuova classe di armi portatili e i concorsi per i progetti vennero indetti nel 1944.\nMichail Kala\u0161nikov, il progetto ed i primi prototipi.\nVerso l\u2019inizio della seconda guerra mondiale Michail Kala\u0161nikov, che aveva gi\u00e0 realizzato alcuni apparati come un contacolpi per i carri armati, cominci\u00f2 la sua carriera da progettista di armi durante la convalescenza agli inizi del 1942 in un ospedale militare a seguito di ferite riportate in azione; questi dopo aver realizzato una pistola mitragliatrice nel 1942 per i carristi (l'AK-42 camerato in 7,62x25 che precorre alcune soluzioni tecniche dell' AK-47) e una mitragliatrice leggera nel 1943, nel 1944 si mise al lavoro per adattare proprio l'AK-42 alla nuova munizione intermedia 7,62 \u00d7 39 mm. Nel campo delle armi automatiche, il bando prevedeva condizioni piuttosto ambiziose per un'arma del genere: la canna doveva avere una lunghezza compresa tra i 500 e i 520\u00a0mm e il peso non avrebbe dovuto superare i 5\u00a0kg (bipiede pieghevole compreso).\nNonostante le difficolt\u00e0 implicite, diversi progettisti sovietici parteciparono alla competizione per l'arma. Tra di essi spiccavano Tokarev, Korovin, Degtjar\u00ebv, \u0160pagin, Simonov e Priluckij. Kala\u0161nikov decise di non partecipare alla competizione. Nel 1944 venne presa in prova l'arma proposta da Aleksej Suda\u00ebv, denominata AS-44 (canna da 505\u00a0mm per 5,6\u00a0kg di peso). Le prove mostrarono per\u00f2 come l'arma fosse troppo pesante per un comune fante, e a Suda\u00ebv fu richiesto di alleggerire il suo prototipo: tuttavia, l'operazione min\u00f2 profondamente l'accuratezza e l'affidabilit\u00e0 dell'arma. Nell'ottobre del 1945, il GAU decise l\u2019eliminazione del bipiede integrato; la variante dell'arma originale di Suda\u00ebv in questa configurazione, denominata OAS (O\u0431\u043b\u0435\u0433\u0447\u0451\u043d\u043d\u044b\u0439 \u0430\u0432\u0442\u043e\u043c\u0430\u0442 \u0421\u0443\u0434\u0430\u0451\u0432\u0430, \"Obleg\u010d\u00ebnnyj avtomat Suda\u00ebva\", \u201cfucile automatico leggero di Suda\u00ebv\"), pesava solo 4,8\u00a0kg ma l'improvvisa morte di Suda\u00ebv nel 1946 imped\u00ec ulteriori sviluppi dell'arma. I problemi di affidabilit\u00e0 che si erano manifestati nel progetto alleggerito di Suda\u00ebv convinsero il GAU a indire un nuovo bando, i cui scopi furono subito chiari: progettare un'arma affidabile che rimpiazzasse in via definitiva PP\u0160-41 e PPS-43. Entro l'agosto 1946 furono presentati dieci disegni. Kala\u0161nikov e il suo team proposero la propria arma. Si trattava di un fucile operato a gas con sistema di chiusura simile a quello presente nella precedente carabina del 1944 e un caricatore curvo da 30 colpi. L'arma di Kala\u0161nikov (nome in codice AK-1 e AK-2, rispettivamente con castello ricavato dal pieno) si mostr\u00f2 subito affidabile e pass\u00f2 la prima fase di test, per competere con le armi di Dement'ev (KB-P-520) e Bulkin (TKB-415).\nNel 1946, venne consegnato all'esercito il prototipo \"AK-46\" per le prove. Nel tardo 1946 Aleksandr Zajcev riusc\u00ec a convincere Kala\u0161nikov sulla necessit\u00e0 di miglioramenti all'arma. I nuovi fucili (nome provvisorio KB-P-580) si rivelarono molto affidabili nella maggior parte delle situazioni di stress e i primi tre prototipi furono pronti per il novembre 1947. Nello stesso anno cominci\u00f2 la produzione a I\u017eevsk presso la Izhmash dello AK \u0442\u0438\u043f-1 (tipo-1) che venne immediatamente assegnata per un ciclo di test ad alcuni reparti operativi dell'Armata Rossa. Tra il 1948 e il 1951 vennero poi sviluppati i modelli \u0442\u0438\u043f-2 e \u0442\u0438\u043f-3 ciascuno con ulteriori migliorie. Tutti realizzati con castello fresato e non stampato per semplificare eventuali modifiche. L'ideazione dell'arma fu una notevole innovazione nel campo delle armi da fuoco: il gruppo del grilletto, il sistema di apertura dell\u2019otturatore con estrazione primaria (ispirato, ma notevolmente sviluppato, dal M1 Garand statunitense); il meccanismo di sicura derivato dal concetto del Remington M8 di Browning e un sistema dei gas innovativo con un porta-otturatore il cui baricentro, spostato in avanti in chiusura cos\u00ec da insistere sull\u2019impugnatura in apertura, stabilizzava l\u2019arma durante il fuoco a raffica. Sebbene la vulgata \u00e8 che l'AK-47 derivi dallo StG 44 in realt\u00e0 le due armi non hanno nulla in comune se non vagamente la forma. Lo stesso Kala\u0161nikov ha infatti sempre negato di aver preso spunto dall'arma tedesca e che semmai il suo unico ispiratore era stato Garand affermando inoltre: \u00abmolti soldati sovietici mi chiedono come si possa diventare progettista e come si progettino nuove armi. Domande per cui non esiste una risposta semplice. Ogni progettista sembra percorrere il suo cammino, con i suoi successi e insuccessi. Ma una cosa \u00e8 certa: prima di provare a creare qualcosa di nuovo, \u00e8 di vitale importanza apprezzare ci\u00f2 che gi\u00e0 esiste nel tuo campo. Io stesso posso confermare che \u00e8 cos\u00ec\u00bb.\nAndrej Kupcov erroneamente sostiene che Kala\u0161nikov abbia preso spunto in maniera massiccia dalle armi di Bulkin e Simonov (rispettivamente, TKB-415 e AVS-31) ma da un'analisi dell'AK-42 questa ipotesi \u00e8 da escludersi o quantomeno fortemente ridimensionare.\nL'adozione delle forze armate sovietiche e la produzione.\nNel 1949, l'arma divenne il fucile d'assalto ufficiale delle forze armate sovietiche con la denominazione 7,62\u00a0mm AK-47 \u0422\u0418\u041f-2 (tipo-2). Nel 1951 venne realizzato il \u0422\u0418\u041f-3 (tipo-3) sulla cui base venne infine realizzato nel 1952 lo AKM a AKM (\u0410\u0432\u0442\u043e\u043c\u0430\u0442 \u041a\u0430\u043b\u0430\u0448\u043d\u0438\u043a\u043e\u0432\u0430 \u043c\u043e\u0434\u0435\u0440\u043d\u0438\u0437\u0438\u0440\u043e\u0432\u0430\u043d\u043d\u044b\u0439, \"Avtomat Kala\u0161nikova modernizirovannyj\", \u201cfucile automatico Kala\u0161nikov modernizzato\u201d) che fu adottato da gran parte delle nazioni aderenti al patto di Varsavia. Il castello dello AK-47 era realizzato dal pieno per realizzare semplicemente ulteriori modifiche, impossibili in uno stampo. Stabilizzato il progetto col tipo-3 si pass\u00f2 con lo AKM a realizzare il castello per stampaggio, con la medesima tecnologia gi\u00e0 usata per lo AK-42 (in calibro 7,62x25). I macchinari utilizzati per la produzione del tipo-3 vennero poi ceduti alla societ\u00e0 bulgara \"JSC Arsenal AD\" che continu\u00f2 a produrlo per qualche anno prima di acquisire le licenze per sostituzione nella produzione dell'AKM.\nLe evoluzioni ed il superamento.\nNel 1974 le forze armate sovietiche cominciarono la sostituzione degli AK-47 con il modello AK-74 camerato con la nuova munizione appositamente realizzata 5,45 x 39\u00a0mm che presenta alcuni miglioramenti meccanici e tecnici rispetto alla versione precedente, e nel 1994 venne introdotto il nuovo AK-101. La serie 100, l\u2019ultima su cui lavor\u00f2 M.T.Kalashnikov presenta importanti modifiche tecnologiche nei materiali e un\u2019ulteriore ottimizzazione meccanica. Nel 2011 venne presentata la serie 200 che presentava una maggiore ergonomia e la possibilit\u00e0 di montare un\u2019ottica sul castello superiore fornito di slitta picatinny, che tuttavia non venne mai commercializzata. Infine nel 2019 venne realizzato il modello denominato AK-12; la nuova arma riprendeva alcune caratteristiche della serie 200, e tra le varie innovazioni vi furono la canna flottante e un nuovo sistema di presa di gas, il castello ridisegnato per montare qualsiasi ottica (sempre con attacco picatinny) e il freno di bocca inserito a baionetta. Il nuovo modello \u00e8 stato adottato nel medesimo anno dalle forze armate della Federazione Russa.\nCaratteristiche.\nI principali vantaggi dell'arma di Kala\u0161nikov sono in primis l'affidabilit\u00e0 del funzionamento grazie ad una impostazione meccanica semplice e funzionale e all\u2019estrazione primaria che evita gli inceppamenti tipici, ad esempio dello M16. Inoltre l\u2019inserimento a pantografo del caricatore evita mancate alimentazioni per l'errato inserimento del caricatore. \u00c8 stato concepito per poter essere utilizzato ad ogni latitudine (range operativo +/- 50 C\u00b0) e in ogni condizione meteo. La particolare struttura non risente n\u00e9 dell\u2019acqua, n\u00e9 del ghiaccio, n\u00e9 della neve, n\u00e9 del fango o della polvere, differentemente dall\u2019omologo statunitense. Inoltre, il limitato numero di componenti ne garantisce una affidabilit\u00e0 e una semplicit\u00e0 operativa di gran lunga superiore agli altri fucili d\u2019assalto.\nLa canna, la camera di scoppio, il pistone e il cilindro per i gas sono nelle versioni sovietiche interamente cromati gi\u00e0 dal modello AKM. Dalla serie-100 si \u00e8 adottata un particolare sistema di cromatura legata con l\u2019acciaio, estremamente durevole e che consente alle canne una vita media pari a circa il doppio delle canne dei fucili d\u2019assalto occidentali. Inoltre, sempre dalla serie-100 gli AK sono verniciati perch\u00e9 il particolare metallo anticorrosione non pu\u00f2 essere brunito.\nCiclo di funzionamento.\nPer sparare, l'operatore inserisce il serbatoio, tira e rilascia la leva di armamento e quindi preme la leva di sparo. In modalit\u00e0 di fuoco semiautomatico, l'arma spara un solo colpo e la leva di sparo deve essere rilasciata per poter far fuoco nuovamente, in fuoco automatico, l'arma spara ciclicamente, caricando, innescando ed espellendo i colpi uno dopo l'altro fino all'esaurimento del serbatoio o al rilascio della leva di sparo. I gas generati dallo sparo vengono parzialmente convogliati attraverso un foro nella parte superiore della canna verso il gruppo presa gas, dove spingono indietro il pistone, che nel movimento retrogrado spinge il porta-otturatore facendo arretrare l'otturatore che a sua volta espelle il bossolo e incamera un nuovo colpo ritornando in posizione grazie alla molla di recupero.\nIl sistema a sottrazione di gas utilizzato era definito \u201ca corsa lunga\u201d, in quanto il pistone si muove all'indietro per un tratto piuttosto lungo, spingendo materialmente il porta-otturatore indietro. Il tutto in contrasto con la maggior parte dei fucili del XX secolo che usano un pistone \u201ca corsa corta\u201d. In questo caso, il pistone integrato nel porta-otturatore arretra grazie all'urto iniziale dei gas e prosegue la sua corsa grazie all'inerzia.\nMunizionamento.\nLe prime versioni dell'arma impiegavano proiettili da 7,62 \u00d7 39 mm, con una velocit\u00e0 alla volata di 715\u00a0m/s. Il peso della munizione \u00e8 di 16,3\u00a0g, con una palla da 7,9\u00a0g, successivamente vennero adottate cartucce da 5,45 \u00d7 39 mm. La munizione 7,62 produce effetti di notevole danno all'impatto con i tessuti umani, ma produce ferite di entit\u00e0 molto minore quando esce, subito prima che il proiettile cominci a ruotare su se stesso.\nUna delle caratteristiche principali per la buona affidabilit\u00e0 di un'arma \u00e8 il suo serbatoio. Il serbatoio per gli AK-47 presenta una curvatura molto accentuata che permette un facile accesso alla camera di scoppio per i proiettili. La lavorazione in acciaio, combinata al sistema che facilita l'inserimento dei colpi in camera, rende il serbatoio estremamente resistente e affidabile. Il serbatoio pesa 334 grammi quando vuoto. L'arma pu\u00f2 anche montare i serbatoi da 40 o 75 (tamburo) colpi usati comunemente nella mitragliatrice leggera RPK. Esistono anche varianti da 10, 20 o 100 colpi.\nNel 1961 comparvero degli esemplari in alluminio, che risultarono per\u00f2 troppo sensibili ai danni e furono presto rimpiazzati da modelli in plastica leggermente pi\u00f9 pesante e resistenti. I serbatoi plastici furono migliorati nel 1967 con l'introduzione di rinforzi metallici nei punti critici che quadruplicarono la vita media di un serbatoio. Il serbatoio in uso pesa 250 grammi(scarico). Molti degli AK jugoslavi (o comunque dell'Est-Europa) montano un sistema di \"hold-open\", che mantiene l'otturatore dell'arma in apertura al momento dello sparo dell'ultimo colpo.\nOrgani di mira.\nLa distanza tra tacca di mira e mirino nell'arma \u00e8 di 378\u00a0mm; la tacca \u00e8 regolabile da 100 a 800 metri, fino a \u00a0m per gli AKM. Il mirino \u00e8 regolabile in alzo in qualunque momento, mentre la deriva \u00e8 regolata dalla fabbrica e viene fissata. L'opzione di base, contrassegnata sulla tacca di mira con \u041f, permette al tiratore di colpire bersagli a breve distanza (solitamente fino a 100\u00a0m) senza alcuna regolazione necessaria, stessa configurazione usata nel Mosin-Nagant e nello SKS. Alcune varianti presentano un mirino con flip-up luminoso calibrato per 50\u00a0m (combattimento notturno). Quasi tutti i modelli di produzione recente (quelli della serie 100) possiedono una slitta laterale per il montaggio di ottiche di vario tipo, come ad esempio la PSO-1. Tuttavia, se l'ottica \u00e8 montata sull'arma il calcio pieghevole non pu\u00f2 essere chiuso.\nPrecisione.\nLa precisione dell'AKM \u00e8 stata sempre fonte di speculazioni poich\u00e9 esistono diversi produttori di questa piattaforma con diversi tipi di processi di produzione che possono compromettere la qualit\u00e0 dell'arma in s\u00e9. Questo porta a esemplari pi\u00f9 e meno precisi. Ad esempio gli esemplari di buona/ottima qualit\u00e0 come quelli prodotti dal Gruppo Kalashnikov (ex Izhmash) o dall'arsenale Bulgaro presentano parti interne, come il porta otturatore, l'otturatore, la camera di scoppio e la canna prodotte per forgiatura. Gli AKM con queste caratteristiche sono in grado di sparare gruppi inferiori a 3 [MOA] (3 pollici) a 100 m tranquillamente con organi di mira standard. Mentre gli AKM pi\u00f9 economici come SDM o quelli di recente produzione statunitense producono le parti interne elencate precedentemente stampandole (qualit\u00e0 obsoleta) o fresandole (qualit\u00e0 accettabile per uso civile ma obsoleta per scopo bellico) per tagliare i costi di produzione ed essere pi\u00f9 accessibili al pubblico grazie al prezzo ridotto.\nPremettendo che la precisone effettiva del fucile dipende quasi esclusivamente dall'abilit\u00e0 del operatore nel suo utilizzo in primis, dalle condizioni meteorologiche di tiro e dal calibro utilizzato, gli AKM camerati in 7,62 x 39, come ad esempio l'AK-103, hanno un tiro effettivo massimo di 500-600 metri, con condizioni di tiro ottimali, su sagoma umana, con un incremento molto rapido della caduta del proiettile superati i 400 m. Le versioni camerate in 5,56 x 45 NATO (.223 Remington nella versione civile), come l'AK-101 e quelle camerate in 5,45 x 39 come l'AK-74M, a loro volta hanno una precisione e gittata di gran lunga superiore, dove un buon operatore, purch\u00e9 in condizioni di tiro ottimali, pu\u00f2 portare il tiro effettivo su sagoma umana fino a 600-800 metri.\nSelettore di fuoco.\nIl prototipo AK-46 presentava selettori diversi per sicura e modalit\u00e0 di fuoco. In seguito vennero uniti per velocizzare e facilitare la produzione. Il selettore \u00e8 costituito da una larga placca metallica sul lato destro dell'arma, che impedisce di tirare la leva di armamento a fine corsa (incamerando il colpo) quando in sicura. Presenta tre posizioni: sicura (in alto), semiautomatico (in basso) e automatico (centrale). Il motivo di questa scelta non convenzionale per quanto riguarda le posizioni del selettore \u00e8 che un soldato sotto stress tender\u00e0 a spingere il selettore verso il basso con forza, superando la modalit\u00e0 automatica (che potrebbe risultare pericolosa in situazioni simili). In questo modo, per operare in automatico l'operatore deve deliberatamente spostare il selettore in posizione centrale.\nAlcuni derivati presentano un selettore d'armamento sopra l'impugnatura simile a quella presente sui comuni modelli di AR statunitensi, operabile tramite pollice.\nAccessori.\nLanciagranate.\nTutti gli esemplari di AK-47 possono montare vari lanciagranate sottocanna da 40\u00a0mm come GP-25, GP-30 e GP-34. La granata standard \u00e8 la VOG-25 (o VOG-25M) a frammentazione, con raggio letale che va dai 6 ai 9\u00a0m. La variante VOG-25P (o VOG-25PM) possiede una piccola carica che all'impatto col terreno detona, facendo alzare la granata ad un'altezza di un metro circa per esplodere.\nAnche la variante jugoslava M70 \u00e8 abilitata al lancio di granate, ma il lanciagranate richiede l'aggiunta di un attacco da 22\u00a0mm sull'arma. Altre varianti dotate di lanciagranate sono la polacca Kbkg wz. 1960/72 e l'ungherese AMP-69.\nGli AK-47 possono anche montare un particolare lanciagranate per le granate sovietiche standard RGD-5.\nModelli e derivati.\nModelli standard.\nI primi modelli prodotti a partire dal secondo dopoguerra furono:\nAKM.\nL'AKM \u00e8 variante semplificata e alleggerita dell'AK-47; castello realizzato in metallo stampato e rivettato. In dotazione un freno di bocca per ridurre il rilevamento dell'arma durante il fuoco automatico. Il peso dell'arma \u00e8 di circa 2,93\u00a0kg. \u00c8 la variante pi\u00f9 comune dell'arma.\nAK-74.\nLa versione evoluta e pi\u00f9 diffusa \u00e8 l'AK-74, che utilizza il munizionamento 5,45 \u00d7 39\u00a0mm. Comprende i modelli:\nLa serie 100.\nLe varianti seguenti sono disponibili nei calibri 5,45 \u00d7 39\u00a0mm, 5,56 \u00d7 45\u00a0mm e 7,62 \u00d7 39\u00a0mm.\nNomenclatura.\nLa famiglia AK, nonch\u00e9 l'AK47, utilizza un sistema di nomenclatura per distinguere le diverse varianti.\nIl sistema di nomenclatura \u00e8 basato sull'uso di lettere, ognuna rappresentante una variazione, all'interno del nome dell'arma. Questo sistema permette non solo un immediato riconoscimento della variante ma permette anche di aggregare pi\u00f9 modifiche all'interno dello stessa (es. AKMS - UB).\nle lettere pi\u00f9 utilizzate sono:\nVi sono altre lettere, pi\u00f9 rare e specifiche, che descrivono piccole modifiche tali da essere incluse solo in documenti militari ufficiali, come per la \"P\" che identifica i modelli con le tacche di mira illuminate al trizio.\nDiffusione ed influenza culturale.\nL'arma ebbe grandissima diffusione, soprattutto durante la guerra fredda, poich\u00e9 l'Unione Sovietica forn\u00ec le proprie armi alle forze del blocco orientale, alle forze armate e alle formazioni paramilitari di molti stati del mondo. Mentre la NATO e gli Stati del blocco occidentale impiegavano fucili in media pi\u00f9 costosi come l'M14, l'M16, il G3, il FN-FAL o l'SG-510, la produzione facile ed economica degli AK-47 permetteva all'Unione Sovietica di armare i propri alleati con maggior facilit\u00e0. Data la sua natura semplice e poco costosa, l'arma \u00e8 stata immediatamente presa a modello per altri fucili, tra cui l'IMI Galil e il Type 56; anche gli Stati Uniti finirono addirittura per acquistare dei Type 56 dalla Repubblica Popolare Cinese per armare i \"Mujaheddin\" durante l'invasione sovietica dell'Afghanistan. La grande diffusione dell'arma \u00e8 testimoniata non solo dai numeri. Un AK-47 compare nella bandiera del Mozambico, fatto che sottolinea come il leader locale abbia acquisito il potere in larga parte grazie all'uso delle armi. Anche nelle uniformi dello Zimbabwe, di Timor Est e nella bandiera del partito politico Hezbollah compare un AK-47.\nNegli Stati filo-comunisti, l'AK-47 \u00e8 divenuto il simbolo della rivoluzione del Terzo Mondo. Negli anni ottanta, la Russia divenne la principale fornitrice di armi ai Paesi colpiti dall'embargo della NATO, tra cui Siria, Libia e Iran. Con la dissoluzione dell'Unione Sovietica nel 1991, gli AK-47 sono stati svenduti clandestinamente sul mercato nero e nel traffico di armi a chiunque fosse disposto a pagare, come organizzazioni criminali, cartelli della droga e regimi dittatoriali, ed anche diverse organizzazioni terroristiche come Al Qaida. I film occidentali raffigurano spesso i guerriglieri, i criminali e i terroristi con AK-47 in pugno. L'arma pu\u00f2 anche essere considerata come uno dei mezzi con cui diversi Stati occupati hanno riacquisito la propria libert\u00e0 a seguito del periodo coloniale e imperialista.\nProduzione nel mondo.\nLa sezione include solo le varianti militari dell'arma e nuovi progetti derivati per intero (o comunque quasi totalmente) dall'arma di Michail Kala\u0161nikov.\n\u00c8 difficile stimare il numero totale di AK prodotti nel corso del tempo: le stime pi\u00f9 accurate pongono come estremi i 70 e i 100 milioni di armi prodotte dal 1947 ad ora. Si ritiene che delle oltre 500 milioni di armi esistenti al mondo almeno 75 milioni siano AK, pi\u00f9 100 milioni di derivati. Tuttavia, dato che la produzione di AK \u00e8 stata portata avanti in molti Paesi (il pi\u00f9 delle volte illecitamente), \u00e8 difficile pronunciarsi su una cifra esatta."}
{"id": "1516037", "revid": "38120", "url": "https://it.wikipedia.org/wiki?curid=1516037", "title": "Corpo delle Stelle Scure", "text": ""}
{"id": "1516039", "revid": "38120", "url": "https://it.wikipedia.org/wiki?curid=1516039", "title": "Omega men", "text": ""}
{"id": "1516042", "revid": "1711941", "url": "https://it.wikipedia.org/wiki?curid=1516042", "title": "Aghbala", "text": "Aghbala \u00e8 una citt\u00e0 del Marocco della provincia di Benslimane, nella regione di Casablanca-Settat.\nIl nome potrebbe essere connesso con il berbero \"a\u0263balu\", \"sorgente\"."}
{"id": "1516046", "revid": "3115", "url": "https://it.wikipedia.org/wiki?curid=1516046", "title": "Palazzo Regio (Cagliari)", "text": "Il palazzo Regio, detto anche Viceregio, \u00e8 uno storico edificio di Cagliari, antica residenza del rappresentante del re durante le dominazioni aragonese, spagnola e sabauda e attualmente sede della Prefettura della Citt\u00e0 metropolitana di Cagliari e ospita gli uffici decentrati della nuova Provincia del Sud Sardegna. Si trova in piazza Palazzo, nel quartiere Castello.\nStoria.\nIl palazzo ha origini trecentesche e divenne sede del vicer\u00e9 dal 1337, per volere di Pietro IV d'Aragona. Nel corso dei secoli l'edificio sub\u00ec diverse modifiche e ampliamenti. Particolarmente significativi furono i restauri settecenteschi; nel 1730, ad opera degli ingegneri piemontesi de Guibert e de Vincenti fu realizzato lo scalone d'onore che conduce al piano nobile, le cui sale furono restaurate nel 1735 dal della Vallea. La facciata ovest, col portale principale in asse con lo scalone, venne sistemata entro il 1769, come si evince dall'iscrizione posta sulla lunetta della porta finestra che si apre sul balcone centrale.\nTra il 1799 e il 1815 il palazzo fu residenza ufficiale della famiglia reale e della corte, in esilio da Torino, occupata da Napoleone.\nNel 1885 il palazzo divenne propriet\u00e0 della Provincia, che vi stabil\u00ec la sua sede di rappresentanza e cur\u00f2 i restauri degli ambienti interni, al fine di adeguarli alla nuova funzione. Nel 1893 iniziarono i lavori di decorazione della sala del Consiglio, ad opera del perugino Domenico Bruschi per gli affreschi e dell'Angeletti per gli stucchi. L'opera si concluse nel 1896."}
{"id": "1516049", "revid": "709565", "url": "https://it.wikipedia.org/wiki?curid=1516049", "title": "Difesa Doery", "text": "La difesa Doery \u00e8 un'apertura degli scacchi, raramente usata, caratterizzata dalle mosse \nDopo aver posto un cavallo al centro dello schieramento avversario, il Nero spesso lo sostiene con i pedoni delle colonne d e f.\nA giocare questo impianto, che a volte ha rientri in altri impianti indiani, sono stati tra gli altri anche Paul Keres e Aleksandr Alechin.\nLa Difesa Doery ha come codice ECO E10.\nEsiste anche la sua versione \"accelerata\", le cui mosse sono:\ncon codice ECO A46."}
{"id": "1516050", "revid": "1856513", "url": "https://it.wikipedia.org/wiki?curid=1516050", "title": "Chrysler Voyager", "text": "La Chrysler Voyager \u00e8 un'autovettura monovolume di grandi dimensioni prodotta dalla casa automobilistica statunitense Chrysler. \u00c8 stata una delle prime monovolume di fascia alta ad essere commercializzata nel mercato mondiale. Fu presentata per la prima volta nel 1983 come Plymouth Voyager e Dodge Caravan e divenne a marchio Chrysler per il mercato europeo solo dal 1988.\n\u00c8 stata distribuita con diversi nomi, aventi il marchio di diverse case automobilistiche appartenenti al gruppo Chrysler come Plymouth Voyager (fino al 2001, anno di dismissione del marchio Plymouth) e Dodge Caravan. Dal 2001 il nome \"Voyager\" \u00e8 la denominazione utilizzata per la vendita nei mercati al di fuori degli USA, dove \u00e8 invece venduta come Chrysler Town &amp; Country.\nFino ad ora \u00e8 stata prodotta in cinque generazioni, a partire dalla prima (del 1983) fino alla quinta, che \u00e8 entrata in produzione all'inizio del 2008, che l'hanno vista affermarsi sempre di pi\u00f9 come la principale concorrente della prima grande monovolume di sempre dal grande successo, ossia la Renault Espace. Nel 2016 la versione a marchio Chrysler \u00e8 stata sostituita dalla Chrysler Pacifica mentre la versione marchiata Dodge Grand Caravan \u00e8 tuttora in produzione. Nel giugno 2019 la denominazione Voyager viene reintrodotta sul mercato nord americano attribuita alla Pacifica per identificare gli allestimenti d\u2019accesso della monovolume americana.\nNelle prime quattro generazioni la Voyager \u00e8 stata prodotta in due varianti di carrozzeria: la \"Voyager\", la versione normale, e la \"Grand Voyager\" una versione pi\u00f9 grande rispetto a quella normale, con passo allungato e di solito lunga anche pi\u00f9 di 5 metri. Dalla quinta viene prodotta solo nella versione a passo lungo.\nStoria.\n\u00c8 sempre stata una delle monovolume pi\u00f9 grandi in commercio, con una capacit\u00e0 massima di carico che arriva addirittura (con la Grand Voyager) a 4550 litri, un record per le autovetture di questo genere. Oltre che ad essere anche molto ampia, \u00e8 sempre stata molto comoda e versatile (\u00e8 una delle poche monovolume dotata di apertura automatica del portellone posteriore scorrevole con comando elettrico interno).\nIn Italia, dove ha debuttato nel 1992, ha riscosso un grande successo grazie alle versioni turbodiesel; infatti le versioni a benzina sono rare e sono state vendute in poche centinaia, considerando la somma di vendite di tutte le generazioni.\nIl punto debole della grossa monovolume americana \u00e8 quasi certamente la sicurezza: la Voyager \u00e8 stata infatti sottoposta per due volte ai crash test dell'Euro NCAP, nel 1999 e nel 2007, totalizzando in entrambi i casi un risultato basso, e cio\u00e8 2 stelle la prima volta e 1.5 stelle la seconda, dimostrandosi quindi poco affidabile per quanto riguarda la sicurezza passiva: una pecca non da poco, per un'auto cos\u00ec grande, diffusa e versatile.\nPrima generazione (1983-1990).\nSviluppo.\nLo sviluppo del monovolume Chrysler inizi\u00f2 nei primi anni settanta, in quanto sia la Ford Motor Company che la divisione truck della Dodge (marchio del gruppo Chrysler) iniziarono a sviluppare dei progetti di furgoni adibiti al trasporto di persone dai costi di gestione ridotti. Le due aziende volevano creare una alternativa pi\u00f9 potente e pi\u00f9 maneggevole rispetto alla ormai datata Volkswagen T1 Microbus, da anni sul mercato americano e senza una vera e propria concorrente. Il progetto Dodge si concluse con la creazione di un modello in argilla; Ford invece cre\u00f2 il prototipo Ford Carousel nel 1972, basato sulla piattaforma del commerciale Ford Econoline. Supportato da Lee Iacocca e Henry Ford II, il prototipo Carousel non ha raggiunto la produzione in quanto non ricevette l'approvazione interna degli altri dirigenti Ford.\nAlla fine del 1977, lo sviluppo dei minivan Chrysler ricominci\u00f2 con quattro obiettivi principali: la possibilit\u00e0 di realizzare un modello che si potesse parcheggiare in un garage di dimensioni standard in America; livelli di rumorosit\u00e0, vibrazioni e rigidezza della scocca al pari di una comune vettura berlina; piano di carico basso e piatto; sedili posteriori rimovibili. \nDal punto di vista tecnico venne scelta la trazione anteriore e di conseguenza si inizi\u00f2 a progettare un nuovo pianale di base; alcuni organi meccanici derivano dal telaio \"Chrysler K\", in quanto era abbastanza flessibile e in grado di supportare sia motori a quattro cilindri che V6.\nNel 1978, sia Lee Iacocca che Hal Sperlich furono licenziati dalla Ford Motor Company ed entrando a far parte della Chrysler Corporation. Lo stesso anno, la divisione di ingegneria di truck Dodge fu unita alla sua controparte di Chrysler. Durante il 1978 Chrysler avvio dei sondaggi negli Stati Uniti per la ricerca e le caratteristiche che i clienti desideravano in un potenziale minivan, trovando un accordo nei suoi obiettivi pianificati. \nNel 1979, Chrysler approv\u00f2 definitivamente il progetto (nome in codice \"T-115\"), venne confermata la trazione anteriore e il nuovo pianale di base \"S\" con motore trasversale e carrozzeria monoscocca. Il progetto T-115 sarebbe costato circa 500 milioni di dollari per la produzione. \nDall'approvazione del 1979 fino al lancio nel 1984, il minivan venne sottoposto a numerose e importanti riprogettazioni. Originariamente concepito con una carrozzeria a 4 porte laterali in stile station wagon, Chrysler in seguito opt\u00f2 per due porte scorrevoli in modo da poter garantire un migliore accesso nei parcheggi. Il progetto fu successivamente cambiato in un'unica porta scorrevole, poich\u00e9 se ne voleva ricavare anche una versione furgonata a due posti. Durante lo sviluppo anche la configurazione del portellone posteriore \u00e8 stata controversa, inizialmente si voleva scegliere una soluzione con due ante apribili 50/50 stile furgoni, ma poi venne adottato il portellone tutto in un pezzo apribile verso l'alto stile station wagon. All'esterno, nel 1981, le finestre laterali furono ridisegnate per diventare a filo con la carrozzeria per consentire una riduzione del rumore e della resistenza del vento. Per ridurre ulteriormente i costi, un gran numero di componenti interni vennero ereditate dai modelli Dodge Aries e Plymouth Reliant, compreso il cruscotto, comandi interni, la radio e vari elementi di rifinitura.\nLancio sul mercato.\nLanciato nel novembre 1983 come \"Model Year 1984\", il gruppo Chrysler scelse di commercializzare il nuovo minivan negli Stati Uniti e in Canada come Dodge Caravan e Plymouth Voyager, insieme ad una versione furgonata denominata Dodge Mini Ram Van. I marchi Dodge e Plymouth erano i marchi dai grandi volumi di vendita, con una rete di concessionarie molto ampia in Nord America a differenza di quello Chrysler considerato di lusso e con una rete di vendita pi\u00f9 piccola oltre che ad una gamma di vetture con prezzo medio pi\u00f9 costoso.\nLa denominazione Dodge Caravan era inedita mentre la Plymouth utilizzava il nome Voyager dal 1974 per rimarchiare la versione passeggeri del Dodge Sportsman.\nLa produzione part\u00ec il 2 novembre 1983 preso lo stabilimento di Windsor in Canada (che tutt'oggi produce le attuali generazione dei minivan ovvero la Chrysler Pacifica e la Dodge Grand Caravan).\nAl debutto era disponibile in una sola variante di carrozzeria con passo standard di 2,847 metri e lunghezza totale complessiva di 4,468 o 4,503 metri (a seconda dell'allestimento), nel 1987 venne introdotto un primo restyling e debutt\u00f2 anche la versione a passo lungo da 3,025 metri e lunghezza totale di 4,874 metri. Le versioni a passo lungo erano chiamate Dodge Grand Caravan e Plymouth Grand Voyager ed erano prodotte nello stabilimento di Saint Louis Negli Stati Uniti. \nNel 1988 nasce ufficialmente la Chrysler Voyager e la versione a passo lungo Grand Voyager, ovvero la versione per l'export disponibile in Europa e alcuni paesi asiatici in cui i marchi Dodge e Plymouth erano assenti. Nella primavera del 1989 inizi\u00f2 la produzione della Chrysler Town &amp; Country, la versione di lusso dei minivan Dodge e Plymouth. La Town &amp; Country era venduta solo in USA e Canada, disponibile solo in versione a passo lungo e con motori V6.\nL'abitacolo era notevolmente spazioso e vennero offerte numerose configurazioni di posti a sedere, a seconda del livello di allestimento. La configurazione base disponeva di cinque posti su due file, la terza fila posteriore era optional (con una panca rimovibile o ripiegabile omologata per altri due o tre posti aggiuntivi). Nel 1985 venne presentata la versione \"Convert-a-bed\" (letteralmente \"conversione a letto\") con la seconda fila di sedili ripiegabile in modo da poter formare una panca piatta stile lettino.\nDenominazioni.\nI modelli a marchio Dodge e Plymouth differivano solo per la denominazione e pochi particolari estetici limitati al logo identificativo; col restyling del 1987 cambio la calandra a listelli orizzontali sulla Plymouth con il logo a cinque stelle \"Pentastar\" del gruppo Chrysler sul cofano, mentre sulla Dodge venne adottata la classica griglia a croce. \nLa versione commerciale denominata Dodge Mini Ram Van era disponibile in varie configurazioni furgonate con e senza i vetri posteriori. Nel 1989 cambi\u00f2 nome in Dodge Caravan C/V (Cargo Van) e adott\u00f2 la stessa calandra della Caravan restyling del 1987. \nLa Chrysler Voyager era basata sui livelli di allestimento della Plymouth Voyager e Grand Voyager ma aveva la stessa griglia a croce del modello Dodge. A differenza dei modelli americani la variante europea offriva numerose versioni con cambio manuale.\nLa Chrysler Town &amp; Country venne introdotta nella primavera del 1989 e usc\u00ec di produzione nell'estate dell'anno seguente. Il nome Town &amp; Country che caratterizzava dal 1941 la classica station wagon elegante e spaziosa del marchio Chrysler venne attribuito alle versioni di punta dei minivan a passo lungo. Per mantenere continuit\u00e0 con gli originali modelli della serie omonima la nuova serie disponeva di pannelli in finto legno applicati lungo le fiancate della carrozzeria. Venne prodotta in 5.404 esemplari.\nMeccanica e motorizzazioni.\nIl pianale era a trazione anteriore con carrozzeria monoscocca in acciaio e sospensioni anteriori di tipo MacPherson ereditata dalle vetture della famiglia K, e retrotreno ad assale rigido. Il motore al debutto era il 2,2 litri quattro cilindri della famiglia motoristica Chrysler K erogante 96 cavalli con cambio automatico TorqueFlite a tre rapporti o manuale a cinque rapporti e al top di gamma il motore 2,6 litri quattro cilindri prodotta dalla Mitsubishi (codice G54B) erogante 106 cavalli solo cambio automatico a tre rapporti.\nNel restyling del 1987 il motore 2.2 venne sostituito dal 2,5 litri Chrysler K quattro cilindri erogante 101 cavalli, mentre il vecchio 2,6 Mitsubishi venne sostituito dal nuovo 3,0 litri V6 sempre Mitsubishi (6G72) erogante 136 cavalli. L'anno seguente venne potenziato a 142 cavalli. Nel 1989 entra in listino il potente 2,5 litri Chrysler K Turbo a quattro cilindri erogante 150 cavalli. I quattro cilindri erano disponibili tutti con cambio manuale o automatico a tre rapporti, il 3.0 V6 solo con cambio automatico a tre o quattro rapporti (la versione manuale era offerta solo sulla versione Van della Dodge). \nNel 1990, ultimo anno di produzione, escono dal listino tutti i motori quattro cilindri e il 3.0 V6 sostituiti dal nuovo 3,3 litri V6 Chrysler EGA erogante 150 cavalli e abbinato al cambio automatico a quattro rapporti.\nSeconda generazione (1990-1995).\nLa seconda generazione venne introdotta nel novembre 1990 (come \"Model Year 1991\") e come la prima venne commercializzata dalle divisioni Dodge, Plymouth e Chrysler; le denominazioni Dodge Caravan e Plymouth Voyager vennero mantenute nelle configurazioni a passo corto e passo lungo (Grand) oltre che nella versione furgonata Caravan C/V solo a marchio Dodge. La versione Chrysler Town &amp; Country venne immediatamente introdotta solo nella versione a passo lungo e negli allestimenti di punta. \nVisto l'enorme successo riscontrato dalla prima serie di minivan, per la seconda i vertici Chrysler optarono per un profondo restyling della vettura mantenendo lo stesso passo ma aumentando leggermente le dimensioni; nota con il codice progettuale \"AS\", il telaio era lo stesso aggiornato nelle sospensioni anteriori e posteriori, nuovi ammortizzatori per migliorare notevolmente il comfort e ridurre ulteriormente vibrazioni e fruscii aerodinamici, debuttava la trazione integrale AWD con inedite sospensioni posteriori a ruote indipendenti con bracci tiranti e venne abbandonato il cambio manuale sul mercato americano poco richiesto dalla clientela. La scocca anteriore venne riprogettata per essere pi\u00f9 rigida e resistente negli urti, le portiere vennero rinforzate con barre antisfondamento per l'impatto laterale e vennero introdotti airbag frontali (optional), ABS e i quatto freni a disco (optional). La fiancata rimase la stessa della vecchia generazione con una sola porta scorrevole sul lato destro. Il passo misurava 2,845 metri nelle versioni corte e 3,025 metri nelle versioni lunghe. La lunghezza della carrozzeria sostanzialmente rimase simile alla precedente con 4,468 metri nelle versioni corte e 4,897 nelle lunghe. Il sistema \"Convert-a-bed\" venne migliorato per rendere pi\u00f9 ampio e grande il letto formato dai sedili posteriori reclinati (in sostanza un letto matrimoniale). La produzione parte il 14 agosto 1990 e avviene sempre nello stabilimento di Windsor in Canada e in quello di Saint Louis negli Stati Uniti.\nNel 1994 ci fu un restyling estetico e la vettura venne aggiornata per rispettare gli standard di sicurezza federali statunitensi del 1998. I quattro freni a disco divennero di serie su tutte le versioni, la plancia interna venne completamente ridisegnata e possedeva una forma pi\u00f9 morbida e arrotondata. Vennero introdotti anche i sedili posteriori per i bambini integrati nel divano della seconda fila.\nNegli anni novanta una piccola quantit\u00e0 di Dodge Caravan e Grand Caravan venne assemblata in complete knock down in Cina dalla Sanxing Automobile nello stabilimento di Zhanjiang, Guangdong e venduta solo sul mercato cinese come \"3-Star Dodge Caravan\" (Grand Caravan la versione a passo lungo).\nMotorizzazioni.\nAl debutto era disponibile con tre motorizzazioni benzina: la base era il 2,5 litri aspirato quattro cilindri Chrysler K erogante 100 cavalli e 183 N\u22c5m di coppia massima abbinato al cambio manuale a cinque rapporti o automatico TorqueFlite A413 a tre rapporti. L'intermedia era motorizzata dal 3,0 litri V6 Mitsubishi 6G72 erogante 142 cavalli e 235 N\u22c5m di coppia abbinato al cambio automatico TorqueFlite A670 sempre a tre rapporti e infine il top di gamma 3,3 litri V6 Chrysler EGA erogante 150 cavalli e 240 N\u22c5m di coppia abbinato al cambio automatico a quattro rapporti Ultradrive A604. Nel 1993 quest'ultimo venne potenziato a 162 cavalli e 263 N\u22c5m di coppia massima. La Town &amp; Country era disponibile solo col motore 3,3 litri V6. \nCon il restyling del 1994 venne introdotto un nuovo motore top di gamma, il 3,8 litri V6 Chrysler EGH che erogava 162 cavalli ma aveva pi\u00f9 coppia motrice rispetto al 3,3 litri 289 (N\u22c5m). Era abbinato allo stesso cambio automatico a quattro rapporti del 3.3 V6.\nSolo per il mercato europeo era disponibile il motore 2,5 litri quattro cilindri turbodiesel prodotto dalla VM Motori.\nChrysler Voyager europea.\nNel 1991 inizi\u00f2 l'esportazione in Europa come Chrysler Voyager e Grand Voyager; il modello era basato sulla Dodge Caravan mantenendo la stessa calandra a croce frontale e gli stessi livelli di allestimento mentre l'interno riprendeva numerose rifiniture dalla Chrysler Town &amp; Country. Il 29 aprile 1992 part\u00ec la produzione della Voyager e Grand Voyager europea presso lo stabilimento \"Eurostar Automobilwerk\" di Graz in Austria realizzato da Chrysler Group insieme alla Steyr-Daimler-Puch. I modelli europei erano equipaggiati con il motore turbodiesel 2,5 litri prodotto dalla VM Motori di Cento (provincia di Ferrara). Il 2,5 litri (codice VM425) era un quattro cilindri con distribuzione a due valvole per cilindri erogante 118 cavalli e 262 N\u22c5m di coppia massima. Tre anni dopo, nel 1995 venne prodotto nello stabilimento austriaco l'esemplare europeo numero centomila.\nTerza generazione (1995-2000).\nLo sviluppo della terza generazione di minivan del gruppo Chrysler inizi\u00f2 gi\u00e0 nel 1990, anno in cui partirono sul mercato americano le vendite della seconda serie. La seconda generazione non era altro che un profondo restyling della prima e, visto l'enorme successo commerciale che stava ottenendo la famiglia di minivan tanto da indurre anche i concorrenti a investire nel segmento, alla Chrysler immediatamente vararono il nuovo progetto (nome in codice NS) guidato da Tom Gale e Chris Theodore mentre il design venne affidato a Don Renkert. Nel settembre 1991 venne gi\u00e0 approvato lo stile della carrozzeria e nel maggio 1992 fu congelato in modo da poter lavorare sulle soluzioni meccaniche da poter adottare. \nPer la terza serie il gruppo Chrysler decise di realizzare una piattaforma di base totalmente inedita e per la prima volta vennero utilizzati i software di progettazione CATIA. La piattaforma doveva essere rialzata per garantire un posto guida pi\u00f9 alto e una ossatura del tipo cab-forward con il cofano invece pi\u00f9 basso e corto per garantire una facilit\u00e0 di guida maggiore nei parcheggi. Grazie al telaio rialzato venne ricavato uno spazio in cui potevano essere sistemate le bombole di metano per eventuali versioni bifuel oppure le batterie per una eventuale versione elettrica. \nVennero effettuati dei sondaggi tra i proprietari delle varie minivan Chrysler per capire quali erano le principali richieste: l'85% richiese l'opzione della seconda porta laterale scorrevole, che venne di conseguenza adottata. \nInizialmente si studi\u00f2 di montare il motore in posizione anteriore-longitudinale come sulla Toyota Previa in modo da poter offrire una maggior dinamica di guida per le motorizzazioni V6 ma la scelta risult\u00f2 troppo costosa e venne preferita la classica soluzione del motore anteriore trasversale.\nIn totale Chrysler invest\u00ec nella progettazione e nella produzione della terza generazione dei minivan la somma di 2,8 miliardi di dollari (equivalenti a circa 4,6 miliardi di dollari nel 2017), rendendolo uno dei progetti pi\u00f9 costosi della storia della Chrysler. \nLa presentazione ufficiale avvenne al North American International Auto Show il 4 gennaio 1995 e la produzione part\u00ec il 30 gennaio dello stesso anno presso gli stabilimenti di Windsor (Canada) e Saint Louis. La produzione della Voyager europea part\u00ec nel mese di novembre nello stabilimento in Austria.\nNel 1996 la nuova serie di minivan fu eletta \"North American Car of the Year\" e \"Motor Trend Car of the Year\", mentre fu eletta in Canada \"Car of the Year\" anche nella categoria \"Best New Van\".\nPer quanto riguarda la sicurezza automobilistica questa serie \u00e8 stata dapprima sottoposta ai crash test negli Stati Uniti, ottenendo un risultato \"M\", e in seguito a quelli dell'Euro NCAP nel 1999 quando ha ottenuto il risultato di due stelle.\nQuarta generazione (2000-2007).\nLo sviluppo della quarta generazione part\u00ec nel febbraio 1996 e termina nel dicembre 1999. Per la nuova serie dei minivan la Chrysler impose una riduzione dei costi e di mantenere parte della scocca della vecchia serie, il telaio di base RS \u00e8 una evoluzione della precedente piattaforma irrigidita e aggiornava per le nuove omologazioni in tema di sicurezza. Lo stile viene guidato da Brandon Faurote e venne ultimato nel gennaio 1997 e raggiunse l'approvazione per la produzione nell'ottobre 1997. La presentazione avvenne al North American International Auto Show (NAIAS) il 10 gennaio 2000 e la produzione part\u00ec il 24 luglio 2000 presso lo stabilimento di Windsor. In Nord America le vendite partirono nell\u2019agosto dello stesso anno. La quarta serie viene venduta in nord america come Chrysler Voyager (versione a passo corto) e Chrysler Town &amp; Country (versione a passo lungo), Dodge Caravan (corta) e Grand Caravan (lunga); esce di scena la versione a marchio Plymouth perch\u00e9 la Chrysler decise di chiudere la storica casa automobilistica.\n Ritornano anche le versioni Cargo Van (siglate C/V) come allestimenti commerciali per i modello a marchio Dodge. \nLa presentazione del modello europeo avviene al Motor Show di Bologna nel dicembre 2000 e la produzione avviene alla Eurostar di Graz in Austria e parte nel 2001 per le versioni a passo corto e lungo vendute con la storica denominazione Chrysler Voyager e Grand Voyager. Nel 2002 lo stabilimento di Graz diviene di propriet\u00e0 della Magna Steyr. I modelli europei erano identificati dal codice progettuale RG in quanto presentavano rinforzi strutturali alla scocca per via delle differenti norme di omologazioni europee.\nNel 2003 la denominazione Voyager sul mercato Nord Americano viene ritirata e le versioni a passo corto vengono accorpate alla gamma Chrysler Town &amp; Country.\nRestyling 2004.\nNel 2004 il veicolo subisce un restyling e viene introdotto il sistema Stow\u2019N Go che permette di richiudere i sedili posteriori nel pianale in modo da avere un vano di carico completamente piatto. Il sistema cost\u00f2 400 milioni di dollari tra brevetti ed industrializzazione ed era disponibile nelle versioni a passo lungo a trazione anteriore. \nStilisticamente debuttano una nuova calandra di dimensioni maggiori, nuovi paraurti con le sedi fendinebbia ispirate nel design a quelle della berlina Chrysler 300C, nuovi fanali anteriori a goccia a \u201ceffetto ghiaccio\u201d. Internamente la plancia introduce nuove rifiniture e vengono migliorati gli assemblaggi, vengono introdotti nuovi airbag laterali a tre stadi in grado di gonfiarsi a seconda della presenza dei passeggeri sulla seconda e terza fila e viene introdotto l\u2019airbag per le ginocchia del guidatore. Debutta il sistema multimediale UConnect con display a colori da 4,9 pollici, navigatore satellitare, bluetooth, connettivit\u00e0 con cellulari e comandi vocali. Sul modello europeo \u00e8 disponibile optional il sistema Car Navi System della Alpine con monitor da 6,5 pollici a colori. Il motore diesel 2.8 CRD viene potenziato a 150 cavalli. \nLa produzione termina a fine 2007. In Europa sar\u00e0 l\u2019ultima Voyager prodotta dopo 16 anni e un totale di 618.763 esemplari fabbricati a Graz. Dalla quinta serie la produzione diventer\u00e0 interamente canadese.\nProduzione asiatica (2005-2012).\nNel 2005 DaimlerChrysler sigla un accordo con la taiwanese China Motor Corporation per fabbricare la Voyager destinata al mercato locale che vide il segmento delle grandi monovolume in crescita. La Voyager venne assemblata in complete knock down nello stabilimento China Motor di Yang Mei con le scocche inviate da quello di Graz della Magna Steyr. Nel 2007 la produzione venne spostata in Cina alla sussidiaria South East Motors (appartenente alla China Motor) con i macchinari spostati nello stabilimento di Fuzhou in modo da poterla commercializzare sia in Cina che in Taiwan evitando i dazi sulle importazioni. La produzione della Voyager cinese parte nel settembre 2007. In Cina venne fabbricata anche la gemella Dodge Caravan dall\u2019ottobre dello stesso anno. Entrambe uscirono di produzione nel 2012.\nQuinta generazione (2007-2016).\nIl quinto modello di Voyager (progetto RT) \u00e8 stato introdotto negli Stati Uniti d'America nel 2007, ed \u00e8 caratterizzato da una linea squadrata disegnata da Ralph Gilles, che ricorda l'ammiraglia 300C, e da un'ampia versatilit\u00e0 degli interni (i sedili possono essere ruotati in modo da potersi posizionare in cerchio attorno ad un tavolino). \u00c8 disponibile al debutto in quattro motorizzazioni: un 2.8 CRD turbo diesel common rail prodotto da VM Motori e i benzina 3.3 V6 Chrysler EGA, il 3.8 V6 Chrysler EGH e il 4.0 V6 benzina Chrysler EGQ. Il 2.8 diesel eroga 163 cavalli di potenza, abbinato a un cambio automatico a 6 rapporti. La velocit\u00e0 massima, nonostante la grande mole della vettura (oltre 2100\u00a0kg) \u00e8 di circa 210\u00a0km/h. Per lo scatto 0\u2013100\u00a0km/h, la Grand Voyager impiega 12,5 secondi.\nQuesta generazione \u00e8 stata progettata solo nella variante \"Grand Voyager\" con passo allungato, in quanto \u00e8 lunga pi\u00f9 di cinque metri. La pi\u00f9 piccola \"Voyager\", invece, ha passato il testimone al Dodge Journey, spazioso crossover SUV a 7 posti. Sul mercato statunitense \u00e8 commercializzata anche come Volkswagen Routan, a seguito di un accordo tra le due case fino al 2013. \nIl restyling del 2011.\nNel 2011 \u00e8 stato messo in commercio il nuovo modello, oggetto di un profondo restyling interno ed esterno, volto all'implementazione di contenuti tecnologici di ultima generazione e ad un sensibile miglioramento della qualit\u00e0, sia costruttiva che dei materiali impiegati.\nViene venduto solo come Town &amp; Country negli Stati Uniti e come Grand Voyager nel Regno Unito, mentre per l'Europa continentale, tutte le attivit\u00e0 a marchio Chrysler sono state assorbite dalla casa italiana Lancia, che vende dall'autunno del 2011 fino al 2014, la Lancia Voyager, rebadge della Grand Voyager ed erede anche della Lancia Phedra. La versione Chrysler fu sostituita nel 2016 dal modello Pacifica mentre la versione Dodge Grand Caravan continua ad essere prodotta e venduta in Nord America."}
{"id": "1516052", "revid": "2056951", "url": "https://it.wikipedia.org/wiki?curid=1516052", "title": "Carrassi", "text": "Carrassi \u00e8 un quartiere di Bari che si trova nelle immediate vicinanze del centro cittadino.\nIl quartiere confina:\nStoria e peculiarit\u00e0.\nCarrassi \u00e8 un quartiere di Bari il cui nome ha origine dalla famiglia un tempo proprietaria della gran parte dei terreni della zona. Il rione si svilupp\u00f2 durante gli anni intorno alla prima guerra mondiale, quando l'area compresa fra \"Via Re David\" e \"Via Picone\" si venne arricchendo di case ed abitanti.\nIl medesimo fin\u00ec per acquisire una marcata individualit\u00e0 e importanza sia per la presenza della \"Chiesa Russa\", caratteristica costruzione iniziata a realizzare nel 1913, sia perch\u00e9 attraversato in tutta la sua lunghezza, dall'unica e certo antica arteria di collegamento fra il capoluogo e la vicina Carbonara (a quel tempo comune autonomo). Fra il 1909 e il 1952 tale strada fu percorsa dalla tranvia Bari-Carbonara-Ceglie, costruita dalla Societ\u00e0 Elettrica Barese, in seguito integrata nella rete urbana di Bari e poi sostituita dalla linea 4 della rete filoviaria.\nLa superficie di questo territorio era di 1.920.000 metri quadrati ed il perimetro di 5.800 metri, con una distanza massima di 3.000 m e media di 2.500 m dalla sede del municipio.\nIl nome Carrassi in un primo momento rimase immutato ma in aderenza all'indirizzo politico fu denominato \"XXVIII Ottobre\" riferendosi all'azione fascista della Marcia su Roma. La situazione mut\u00f2 quando dopo la caduta del fascismo il quartiere ritorn\u00f2 a chiamarsi \"Carrassi\".\nL'incremento demografico del quartiere nel XX secolo \u00e8 di notevole rilevanza.\nMezzi pubblici.\n\u00c8 possibile raggiungere il quartiere Carrassi con i seguenti mezzi pubblici:"}
{"id": "1516057", "revid": "1342360", "url": "https://it.wikipedia.org/wiki?curid=1516057", "title": "Fu\u00dfball-Bundesliga 2002-2003 (Austria)", "text": "L'edizione 2002-03 del campionato di calcio della Bundesliga vide la vittoria finale dell'Austria Vienna.\nCapocannoniere del torneo fu Axel Lawar\u00e9e (Schwarz-Wei\u00df Bregenz), con 21 reti."}
{"id": "1516060", "revid": "1342360", "url": "https://it.wikipedia.org/wiki?curid=1516060", "title": "Fu\u00dfball-Bundesliga 2001-2002 (Austria)", "text": "L'edizione 2001-02 del campionato di calcio della Bundesliga vide la vittoria finale del Tirol Innsbruck.\nCapocannoniere del torneo fu Ronald Brunmayr (), con 28 reti."}
{"id": "1516062", "revid": "729019", "url": "https://it.wikipedia.org/wiki?curid=1516062", "title": "\u00cd\u00f1igo L\u00f3pez de Hurtado de Mendoza", "text": "Biografia.\nFiglio di Luis Hurtado de Mendoza y Pacheco e di Catalina de Mendoza, eredit\u00f2 dal padre i titoli di marchese di Mond\u00e9jar e di conte di Tendilla, alla morte del quale gli subentr\u00f2 come capitano generale di Granada.\nCarriera militare e diplomatica.\nNel 1555 fu nominato capitano generale di mare e di terra nell'intervento militare a difesa di Orano e B\u00e9ja\u00efa. Nel 1560 fu ambasciatore a Roma presso papa Pio IV. Comand\u00f2 le truppe incaricate di domare la rivolta di las Alpujarras prima dell'arrivo di don Giovanni d'Austria nel 1570. Terminata la sollevazione nel 1572, fu nominato vicer\u00e9 del regno di Valencia.\nVicer\u00e9 di Napoli.\nNel 1575 fu nominato vicer\u00e9 di Napoli.\nDurante il suo governo increment\u00f2 la militarizzazione delle coste, facendo costruire un nuovo arsenale nel porto di Santa Lucia su progetto di Vincenzo Casali. Questo perch\u00e9 in quegli anni Napoli, in quanto citt\u00e0 portuale, fu estremamente esposta alla diffusione della peste e le sue attivit\u00e0 economiche principali furono minate alla base. In quel periodo inoltre erano arrivate prima a Trebisacce, in Calabria, poi in Puglia le navi del sultano ottomano Murad III, che saccheggiarono i porti principali dello Jonio e dell'Adriatico.\nIl de Mendoza viet\u00f2 ai funzionari pubblici d'intrecciare legami sacramentali e parentele religiose. Termin\u00f2 il suo incarico a Napoli nel 1579."}
{"id": "1516064", "revid": "1013865", "url": "https://it.wikipedia.org/wiki?curid=1516064", "title": "Provincia di Los R\u00edos", "text": "La provincia di Los R\u00edos (in spagnolo \"i fiumi\") \u00e8 una delle ventiquattro province dell'Ecuador, il capoluogo \u00e8 la citt\u00e0 di Babahoyo.\nla provincia \u00e8 situata nell'area delle pianure costiere ed \u00e8 caratterizzata dalla presenza di numerosi fiumi che discendono dal versante occidentale delle Ande e sono per lo pi\u00f9 affluenti del fiume Guayas.\nGeografia fisica.\nConfine a nord con la provincia di Santo Domingo de los Ts\u00e1chilas, a sud e ovest con la provincia del Guayas e ad est con le province di Cotopaxi e Bol\u00edvar.\nIl territorio della provincia \u00e8 per lo pi\u00f9 pianeggiante, solo nella parte nordorientale vi sono modesti rilievi che non superano i 500 m s.l.m.\nIl clima \u00e8 tropicale, la temperatura media annua \u00e8 intorno ai 23\u00a0\u00b0C con modeste fluttuazioni, da giugno a dicembre si ha una stagione secca con una temperatura lievemente pi\u00f9 bassa (estate) mentre da dicembre a giugno il clima \u00e8 caldo e umido con maggiori precipitazioni (inverno).\nI numerosi fiumi, ai quali la provincia deve il suo nome, ne hanno fatto gi\u00e0 prima della colonizzazione un'area di intensi scambi commerciali. L'abbondanza di acqua ne fa una delle zone pi\u00f9 fertili del paese.\nIl fiume principale \u00e8 il Babahoyo che nasce nei pressi della citt\u00e0 omonima dalla confluenza dei fiumi Caracol e San Pablo. Nel suo corso raccoglie le acque di diversi affluenti (tra gli altri, Vinces, Zapotal e Yaguachi), nei pressi di Guayaquil confluisce con il fiume Daule per formare il fiume Guayas che circa 50\u00a0km pi\u00f9 a valle sfocia nel Golfo di Guayaquil.\nCantoni.\nLa provincia \u00e8 suddivisa in 13 cantoni:"}
{"id": "1516071", "revid": "16758", "url": "https://it.wikipedia.org/wiki?curid=1516071", "title": "Fu\u00dfball-Bundesliga 2000-2001 (Austria)", "text": "L'edizione 2000-01 del campionato di calcio della Bundesliga vide la vittoria finale del Tirol Innsbruck.\nCapocannoniere del torneo fu Rados\u0142aw Gilewicz (Tirol Innsbruck), con 22 reti."}
{"id": "1516073", "revid": "136053", "url": "https://it.wikipedia.org/wiki?curid=1516073", "title": "Hurtado de Mendoza", "text": ""}
{"id": "1516074", "revid": "23", "url": "https://it.wikipedia.org/wiki?curid=1516074", "title": "I Giancattivi", "text": ""}
{"id": "1516076", "revid": "6447", "url": "https://it.wikipedia.org/wiki?curid=1516076", "title": "Final Four Coppa Italia 1991", "text": ""}
{"id": "1516079", "revid": "1342360", "url": "https://it.wikipedia.org/wiki?curid=1516079", "title": "Fu\u00dfball-Bundesliga 1999-2000 (Austria)", "text": "L'edizione 1999-2000 del campionato di calcio della Bundesliga vide la vittoria finale del Tirol Innsbruck.\nCapocannoniere del torneo fu Ivica Vasti\u0107 (Sturm Graz), con 32 reti."}
{"id": "1516081", "revid": "1013865", "url": "https://it.wikipedia.org/wiki?curid=1516081", "title": "Provincia di Manab\u00ed", "text": "Manab\u00ed \u00e8 una provincia costiera dell'Ecuador, che ha come capoluogo la citt\u00e0 di Portoviejo.\nLa provincia di Manab\u00ed confina a nord con quella di Esmeraldas, a est con le provincie di Guayas, Los R\u00edos e Santo Domingo de los Ts\u00e1chilas, a sud con quella di Santa Elena e a ovest si affaccia sull'Oceano Pacifico.\n\u00c8 nota per la produzione del cappello di Panam\u00e1.\nGeografia fisica.\nI rilievi presenti sul territorio provinciale non superano i 500 m s.l.m. nelle propaggini della Cordillera Chong\u00f3n-Colonche situata pi\u00f9 a meridione, nella provincia di Guayas.\nCantoni.\nLa provincia \u00e8 suddivisa in 22 cantoni:"}
{"id": "1516088", "revid": "1342360", "url": "https://it.wikipedia.org/wiki?curid=1516088", "title": "Fu\u00dfball-Bundesliga 1998-1999 (Austria)", "text": "L'edizione 1998-99 del campionato di calcio della Bundesliga vide la vittoria finale dello Sturm Graz.\nCapocannoniere del torneo fu Eduard Glieder (Austria Salisburgo), con 22 reti."}
{"id": "1516093", "revid": "287204", "url": "https://it.wikipedia.org/wiki?curid=1516093", "title": "Fabio Eduardo Cribari", "text": ""}
{"id": "1516094", "revid": "1013865", "url": "https://it.wikipedia.org/wiki?curid=1516094", "title": "Provincia di Azuay", "text": "La provincia di Azuay \u00e8 una delle 24 province dell'Ecuador. Il territorio provinciale ha un'estensione di 8.309,58\u00a0km\u00b2 e il capoluogo \u00e8 la citt\u00e0 di Cuenca.\nConfina a nord con la provincia di Ca\u00f1ar, ad est con quella di Morona Santiago, a sud con le province di Zamora Chinchipe e Loja ed a ovest con quelle di El Oro e Guayas.\nLa provincia \u00e8 attraversata da nord a sud dalla Panamericana.\nGeografia fisica.\nLa provincia \u00e8 situata nella parte meridionale del paese, nella parte attraversata dalla Cordigliera delle Ande, il territorio provinciale ospita uno dei parchi naturali pi\u00f9 belli dell'Ecuador, il parco nazionale El Cajas il cui territorio \u00e8 compreso fra i 3000 e i 4500 metri di altitudine.\nI fiumi principali sono il Tomebamba, il Tarqui e il Paute, quest'ultimo alimenta anche la principale centrale idroelettrica dell'Ecuador tramite la diga del Paute (chiamata anche \"Diga Daniel Palacios\").\nCantoni.\nLa provincia \u00e8 suddivisa in 15 cantoni:"}
{"id": "1516097", "revid": "1020679", "url": "https://it.wikipedia.org/wiki?curid=1516097", "title": "Benvenuto Franci", "text": "Biografia.\nFranci studi\u00f2 canto lirico all'Accademia di Santa Cecilia a Roma con il baritono Antonio Cotogni e con Enrico Rosati.\nDebutt\u00f2 al Teatro Costanzi di Roma nel ruolo di Giannetto, nell'opera \"Lodoletta\" di Pietro Mascagni nel 1918, e subito dopo, sempre a Roma, interpret\u00f2 il ruolo del Faraone nel \"Mos\u00e8\" di Rossini, e Ford nel \"Falstaff\" di Verdi.\nIn seguito cant\u00f2 nella prima assoluta dell'opera di Mascagni \"Il piccolo Marat\", e come Amonasro nell\"Aida\" di Verdi.\nLa sua carriera continu\u00f2 brillantemente al Liceu di Barcellona, al Teatro Real di Madrid, all'Arena di Verona, al Covent Garden di Londra (dove cant\u00f2 come Scarpia nella \"Tosca\" nel 1925 con la Jeritza, in \"Rigoletto\" nel 1931 e in \"Andrea Ch\u00e9nier\" nel 1946), all'Oper\u00e0 di Parigi, a Berlino, al Teatro Col\u00f3n di Buenos Aires (dal 1926 al 1930). Al Teatro alla Scala di Milano cant\u00f2 a partire dal 1923. Al Costanzi di Roma prese parte, interpretando Neri Chiaramantesi, alla prima assoluta dell'opera \"La Cena delle Beffe\" di Umberto Giordano, ed ebbe modo di interpretare il ruolo del protagonista del \"Guglielmo Tell\" di Rossini, accanto al tenore Giacomo Lauri Volpi, nell'edizione del centenario dell'opera.\nFranci lavor\u00f2 costantemente al Teatro dell'Opera di Roma dal 1928 al 1949, dove ebbe modo di lavorare con grandi colleghi e direttori illustri come il Maestro Gino Marinuzzi.\nIl suo repertorio comprendeva i ruoli verdiani e quelli veristi, perci\u00f2 fu un grande Jago nell\"Otello\", Conte di Luna nel \"Trovatore\", protagonista in \"Rigoletto\" e \"Simon Boccanegra\" di Verdi, cos\u00ec come fu Gerard nell\"Andrea Ch\u00e8nier\" di Giordano, Scarpia nella \"Tosca\", Jack Rance in \"La fanciulla del West\"; fu anche un ottimo Figaro nel \"Barbiere di Siviglia\" di Rossini e protagonista nel \"Guglielmo Tell\".\nFranci fu un cantante lirico molto versatile, eccelse non solo per le sue doti vocali, ma anche per quelle interpretative. La sua voce era bella e timbrata, e ben si adattava ai ruoli drammatici, impegnati del repertorio baritonale.\nLa figlia di Franci, Marcella, fu un buon soprano e cant\u00f2 nel secondo dopoguerra, e il figlio Carlo (nato nel 1927) \u00e8 stato un celebre direttore d'orchestra e compositore. Fu direttore stabile dell'Orchestra della Radio di Dublino e direttore dell'Orchestra del Teatro di Roma e della Fenice di Venezia in numerose stagioni liriche. Ha composto l'opera \"L'imperatore\", su libretto di Luigi Silori, rappresentata per la prima volta a Bergamo nel Teatro Donizetti nel 1958.\nIncisioni.\nFonotipie\nDischi 78 giri - Columbia"}
{"id": "1516100", "revid": "1013865", "url": "https://it.wikipedia.org/wiki?curid=1516100", "title": "Provincia di Bol\u00edvar (Ecuador)", "text": "La provincia di Bol\u00edvar \u00e8 una delle 24 province dell'Ecuador, il capoluogo \u00e8 la citt\u00e0 di Guaranda.\nSituata nella parte centrale del paese sul versante occidentale della Cordigliera delle Ande, confina a nord con la provincia del Cotopaxi, a est con le province di Tungurahua e Chimborazo, a sud con la provincia del Guayas e ad ovest con la provincia de Los R\u00edos.\nGeografia fisica.\nIl territorio provinciale \u00e8 caratterizzato da una grande variet\u00e0, l'altitudine va dai 300 ai 4400 m s.l.m. innalzandosi dalle pianure costiere situate ad occidente fino quasi alle pendici del monte Chimborazo.\nGran parte del territorio provinciale \u00e8 attraversato, da nord a sud, dalla valle del Chimbo.\nCantoni.\nLa provincia \u00e8 suddivisa in sette cantoni:"}
{"id": "1516101", "revid": "729019", "url": "https://it.wikipedia.org/wiki?curid=1516101", "title": "Pedro T\u00e9llez-Gir\u00f3n, I duca di Osuna", "text": "Biografia.\nNel 1552 spos\u00f2 la figlia del Duca di Medina Sidonia.\nFu ambasciatore di Filippo II di Spagna in Portogallo (1579) e collabor\u00f2 con Crist\u00f3v\u00e3o de Moura al progetto di unificazione di Portogallo e Spagna. Aspir\u00f2 al comando dell'esercito di stanza nella terra lusitana e rimase profondamente deluso e offeso allorquando la nomina and\u00f2 al Duca d'Alba. Per compensarlo dello smacco sub\u00ecto, nel 1580, fu posto alla testa del corteo funebre della regina Anna d'Austria, morta a Badajoz e fu nominato vicer\u00e9 e Capitano Generale del Regno di Napoli, carica che mantenne dal 1582 al 1586.\nNel suo mandato realizz\u00f2 delle bonifiche nei dintorni di Napoli e ampli\u00f2 la viabilit\u00e0 nella Campania e Puglia."}
{"id": "1516103", "revid": "921573", "url": "https://it.wikipedia.org/wiki?curid=1516103", "title": "Bad Robot Productions", "text": "La Bad Robot Productions \u00e8 una casa di produzione cinematografica e televisiva fondata da J. J. Abrams, produttrice di alcune delle maggiori serie televisive di successo come \"Lost\", \"Alias\", \"Six Degrees - Sei gradi di separazione\", \"A proposito di Brian\", \"Fringe\" e \"Person of Interest\". Inoltre in campo cinematografico \u00e8 produttrice dei film \"Cloverfield\" di Matt Reeves, \"Star Trek\" (2009), \"Super 8\", ', ', ', ' e \"\".\nOriginariamente la Bad Robot faceva parte della Touchstone Pictures per poi passare nel 2006 alla Paramount Pictures e Warner Bros. Bryan Burk \u00e8 Vice Presidente esecutivo della compagnia, mentre Thom Sherman \u00e8 stato Presidente della Bad Robot fino al 2006 per poi divenire Vice Presidente de The CW."}
{"id": "1516104", "revid": "253269", "url": "https://it.wikipedia.org/wiki?curid=1516104", "title": "Jordan Ladd", "text": "Biografia.\nNata nel celebre quartiere di Hollywood, \u00e8 figlia d'arte degli attori Cheryl (nota per aver interpretato Kris Munroe nel telefilm \"Charlie's Angels\") e David Ladd. Il nonno paterno era il celebre attore Alan Ladd, e la nonna paterna Sue Carol, agente cinematografica e attrice.\nAll'et\u00e0 di due anni Ladd ha iniziato a partecipare a spot pubblicitari. Il suo primo spot \u00e8 stato per la Polaroid. Mentre frequentava la scuola ha iniziato a recitare in film ed in televisione, spesso lavorando insieme alla madre. Dopo essersi diplomata ha scelto la strada dell'attrice professionista. \u00c8 diventata famosa recitando in film indipendenti."}
{"id": "1516107", "revid": "486946", "url": "https://it.wikipedia.org/wiki?curid=1516107", "title": "Leone delle caverne eurasiatico", "text": ""}
{"id": "1516109", "revid": "1013865", "url": "https://it.wikipedia.org/wiki?curid=1516109", "title": "Provincia di Ca\u00f1ar", "text": "La provincia di Ca\u00f1ar \u00e8 una delle 24 province dell'Ecuador, il capoluogo \u00e8 la citt\u00e0 di Azogues. Il nome della provincia deriva da quello dei Ca\u00f1ari, una popolazione precolombiana residente nell'area.\nSituata nella parte centro meridionale del paese la provincia confina a nord con la provincia del Chimborazo, ad est con quella di Morona Santiago, a sud con la provincia di Azuay e ad ovest con la Provincia del Guayas.\nUna piccola parte del territorio della provincia \u00e8 compreso nel Parco nazionale di Sangay ma la principale attrazione della provincia sono le rovine del complesso di Ingapirca, il pi\u00f9 significativo sito archeologico precolombiano dell'Ecuador situato circa 50\u00a0km a nord di Azogues.\nCantoni.\nLa provincia \u00e8 suddivisa in sette cantoni:"}
{"id": "1516110", "revid": "287204", "url": "https://it.wikipedia.org/wiki?curid=1516110", "title": "La leggenda di Bagger Vance (romanzo)", "text": "La leggenda di Bagger Vance \u00e8 un romanzo di Steven Pressfield, da cui nel 2000 \u00e8 stato tratto l'omonimo film di Robert Redford."}
{"id": "1516113", "revid": "1013865", "url": "https://it.wikipedia.org/wiki?curid=1516113", "title": "Provincia del Carchi", "text": "La provincia di Carchi \u00e8 una delle 24 province dell'Ecuador, il capoluogo \u00e8 la citt\u00e0 di Tulc\u00e1n.\nGeografia fisica.\nQuella di Carchi \u00e8 la pi\u00f9 settentrionale delle province andine del paese, confina a nord con la Colombia, a est con la provincia di Sucumb\u00edos, a sud con la provincia dell'Imbabura ed a ovest con quella di Esmeraldas.\nLa provincia \u00e8 attraversata dalla Panamericana.\nArte.\nIn questa provincia si svilupp\u00f2 una cultura precolombiana che ci ha lasciato siti in cui sono state rinvenute tombe sotterranee collegate per mezzo di gallerie. L'interno delle tombe \u00e8 impreziosito da utensili in pietra e ceramiche di pregevole fattura, come anfore decorate con motivi geometrici e animali, e coppe.\nCantoni.\nLa provincia \u00e8 suddivisa in sei cantoni:"}
{"id": "1516114", "revid": "287204", "url": "https://it.wikipedia.org/wiki?curid=1516114", "title": "Hirth HM 508", "text": "LHirth HM 508 era un motore aeronautico otto cilindri a V di 90\u00b0, rovesciata, raffreddato ad aria sviluppato dall'azienda tedesca Hirth Motoren GmbH negli anni trenta.\nInizialmente prodotto con la designazione aziendale HM 8, in seguito venne ridenominato HM 508, come da convenzione RLM, dopo l'acquisizione della Hirth da parte della Ernst Heinkel Flugzeugwerke e che da quel momento mut\u00f2 la ragione sociale in Heinkel-Hirth.\nStoria del progetto.\nL'HM 508 venne sviluppato per poter soddisfare le esigenze di motorizzazione di velivoli leggeri. Derivato dal precedente 4 cilindri HM 504, esso era in pratica ottenuto dall'unione dei due motori in linea, dei quali ne condivideva il disegno, uniti tramite un albero a gomiti comune con le bancate ad angolo retto tra loro, una soluzione adottata anche dal pi\u00f9 noto Argus As 10. Questo permise di minimizzare la necessit\u00e0 di un ulteriore magazzino ricambi e di velocizzare i tempi di sviluppo e produzione per rispondere alle pressanti necessit\u00e0 dovute alla rapida espansione della produzione aeronautica tedesca del periodo precedente allo scoppio della seconda guerra mondiale."}
{"id": "1516120", "revid": "767487", "url": "https://it.wikipedia.org/wiki?curid=1516120", "title": "Il'ja L'vovi\u010d Sel'vinskij", "text": "Biografia.\nEbbe un'esistenza errabonda e avventurosa; prese parte diretta alla Rivoluzione Russa e in seguito fece molti e diversi mestieri.\nCome poeta, tent\u00f2 le vie pi\u00f9 ardite dello \"sperimentalismo\" sia nel senso di un rinnovamento dei contenuti tradizionali della poesia, sia della ricerca di un linguaggio nuovo che rispondesse alla civilt\u00e0 dell'industria e della tecnica.\nFu tra i fondatori del costruttivismo russo e anche quando, nel 1930, il movimento ebbe forzosamente fine, Sel'vinskij non abbandon\u00f2 del tutto le proprie ricerche formali. Fra le sue opere pi\u00f9 rilevanti spicca \"A chi serve la poesia?\" del 1962."}
{"id": "1516121", "revid": "277947", "url": "https://it.wikipedia.org/wiki?curid=1516121", "title": "Juan de Z\u00fa\u00f1iga y Avellaneda", "text": "Discendenza.\nEra figlio di Francisco de Z\u00fa\u00f1iga y Avellaneda, IV conte di Miranda del Casta\u00f1ar, Grande di Spagna, e della sua consorte Mar\u00eda de Baz\u00e1n y Ulloa, IV viscontessa dei Palacios de la Valduerna, figlia ereditiera di Pedro de Baz\u00e1n, III visconte dei Palacios de la Valduerna, signore di Bazt\u00e1n, della Ba\u00f1eza, e di altre citt\u00e0.\nBiografia.\nDopo essere stato ambasciatore a Roma, fu vicer\u00e9 di Napoli dal 1586 al 1595, succedendo nella carica a Pedro T\u00e9llez-Gir\u00f3n y de la Cueva. \nIl suo governo fu prevalentemente orientato al recupero dell'ordine pubblico nelle province: combatt\u00e9 il brigantaggio in Abruzzo, con l'appoggio dello Stato Pontificio, e in Capitanata; ammodern\u00f2 la viabilit\u00e0 fra Napoli e la Terra di Bari. Nel 1593 furono fermati gli Ottomani che tentarono di invadere la Sicilia.\nSi deve probabilmente a lui la disposizione di redigere il Codice Romano-Carratelli."}
{"id": "1516122", "revid": "124860774", "url": "https://it.wikipedia.org/wiki?curid=1516122", "title": "Cesare Miani", "text": "Biografia.\nNato a Udine il 22 agosto 1891 e laureato all'accademia di Brera di Milano nel 1916 assieme agli architetti di fama internazionale Gio Ponti e Giuseppe Greppi. Suo maestro all'ateneo milanese fu Gaetano Moretti, ma consider\u00f2 come maestro anche Raimondo D'Aronco col quale collabor\u00f2 nell'elaborazione dei disegni esecutivi del Palazzo del Comune di Udine in stile liberty.\nLa devozione di Miani per D'Aronco ebbe particolarmente modo di manifestarsi per l'allestimento di una mostra dei progetti realizzati dal maestro che si tenne nella sala Ajace ad Udine una trentina di anni or sono, mostra che ora \u00e8 stata ripresa a Roma. Per lunghi anni fu presidente del circolo artistico friulano, fu anche presidente o membro autorevole di commissioni giudicatrici di concorsi artistici e fu segretario generale del comitato per le celebrazioni centenarie del 1948.\nNell'immediato primo dopoguerra resse l'ufficio tecnico comunale e fino a due anni prima della scomparsa fu direttore tecnico dell'INA-CASA di Udine. Prima e dopo l'ultima guerra fu titolare della cattedra di storia dell'arte del liceo di Udine.\nPer vent'anni, dal 1930 al 1950 fu presidente dell'ordine degli architetti di Udine. Era membro effettivo dell'accademia di Udine e della commissione diocesana di arte sacra, era pure ispettore onorario della soprintendenza ai monumenti. Come tutti gli artisti della sua generazione si trov\u00f2 coinvolto nella pi\u00f9 grave crisi che abbia mai colpito l'architettura; quando si affacci\u00f2 alla professione il cemento armato non aveva ancora rivoluzionato le tradizionali strutture e il gusto era ancora rivolto al liberty.\nI suoi primi lavori risentono fortemente della sua preparazione accademica (villa Miotti a Tricesimo) ma poi aderisce al concetto di razionalit\u00e0 del tempo progettando e costruendo la chiesa di Lignano Sabbiadoro. Si possono ricordare altre opere come la casa Camavitto di via Zanon e le case dell'Ente Autonomo Pase Popolari di via Ermes di Colleredo e come urbanista il piano di sistemazione della zona sud-orientale di Udine.\nOpere.\n1921\n1923\n1925\n1926\n1928\n1930\n1932"}
{"id": "1516123", "revid": "1573940", "url": "https://it.wikipedia.org/wiki?curid=1516123", "title": "Oratorio di San Pietro delle Erbette", "text": "L'oratorio di San Pietro delle Erbette \u00e8 situata nel quartiere luganese di Castagnola-Cassarate-Ruvigliana, nell'antico nucleo storico di Cassarate.\nStoria e descrizione.\nL'edificio tardo medievale, a pianta rettangolare, con abside semicircolare, fu ampliato all'inizio del secolo XVI con un coro quadrangolare. La facciata fu ricostruita all'inizio del '900, e l'intero edificio \u00e8 stato pi\u00f9 volte restaurato.\nInterno.\nAll'interno, la navata \u00e8 coperta con volta a botte e il coro \u00e8 a crociere costolonate. L'oratorio custodisce un affresco raffigurante la \"Crocifissione di Ges\u00f9 con la Vergine e i santi Pietro, Giovanni Battista, Paolo, Andrea e Domenico di Guzm\u00e1n\", forse opera di Bartolomeo da Ponte Tresa, e un frammento di affresco con una \"Madonna in trono\" datato 1522. Altre pitture murali sono copie di dipinti ticinesi, eseguite dal pittore Edoardo Berta nel 1910."}
{"id": "1516124", "revid": "1632387", "url": "https://it.wikipedia.org/wiki?curid=1516124", "title": "Sideshow Symphonies", "text": "Sideshow Symphonies \u00e8 il quarto album in studio della band norvegese avantgarde metal Arcturus.\nQuest'album vede la luce del 2005 e alla voce \u00e8 presente il bassista del gruppo Dimmu Borgir: ICS Vortex. \u00c8 una sorta di concept album, su un'esplorazione spaziale."}
{"id": "1516125", "revid": "1013865", "url": "https://it.wikipedia.org/wiki?curid=1516125", "title": "Provincia del Chimborazo", "text": "La provincia di Chimborazo \u00e8 una delle 24 province dell'Ecuador, il capoluogo \u00e8 la citt\u00e0 di Riobamba.\nGeografia fisica.\nLa provincia \u00e8 situata nella zona centrale del paese, confina a nord con la Provincia del Tungurahua, ad est con la provincia di Morona Santiago, a sud con quella di Ca\u00f1ar ed a ovest con quelle di Guayas e di Bol\u00edvar.\nAl suo interno, oltre al vulcano Chimborazo da cui la provincia prende il nome, si trovano i vulcani El Altar e Cubill\u00edn e parte del Parco nazionale di Sangay.\nCantoni.\nLa provincia \u00e8 suddivisa in dieci cantoni:"}
{"id": "1516127", "revid": "181699", "url": "https://it.wikipedia.org/wiki?curid=1516127", "title": "Telepadana", "text": "Telepadana era un'emittente televisiva locale analogica attiva negli Anni 80, la cui sede storica era Montichiari, in Via Tre Innocenti.\nA met\u00e0 degli anni 80 aveva rilevato un'altra emittente televisiva (\"VideoMantova-TeleEuropa\") di Mantova, che \u00e8 stata poi unificata a Telepadana.\nFra i programmi che trasmetteva vi erano telefilm e sit-com, film e cartoni animati e alcuni programmi di interesse locale, fra i quali \"Un paese...e la sua gente\" (ritratto di un paese della provincia di Brescia o Mantova), \"Confidenze e convenienze\" (contenitore del mattino con telefonate del pubblico da casa), \"Le pi\u00f9 belle lettere d'amore\" (\"talk-show\"), \"Videoincontri\", \"Tp1 notizie\" (telegiornale), \"Una canzone, una voce, un sorriso\" (spettacolo serale), \"Voi...Caterina e le stelle\" (rubrica con la cartomante Caterina Peri Bertoldi).\nTra i direttori artistici che si sono succeduti: Achille Rizzi, Febo Conti e Walter Maria Calarco - direttore generale della societ\u00e0 oltre che coautore e regista di tutti i programmi autoprodotti.\nLa sua programmazione era molto radicata sulla bassa bresciana e sul Garda, indirizzandosi complessivamente alle province di Brescia, Mantova, Cremona e Verona. La principale frequenza di diffusione era il canale 44 UHF da Monte Maddalena ed il canale 58 UHF (sopra la citt\u00e0 di Brescia); poi ceduti all'allora Fininvest (oggi Mediaset) che successivamente lo cedette al gruppo che controlla le emittenti Telecity, TeleStar, Milano+, Torino+."}
{"id": "1516129", "revid": "80030", "url": "https://it.wikipedia.org/wiki?curid=1516129", "title": "Ioan di Pe\u010derska", "text": "Biografia.\nLa sua agiografia, contenuta nei \"Pateriki del Monastero delle Grotte di Kiev\" redatti tra l'XI e il XIII secolo, \u00e8 significativamente caratterizzata dall'azione di presenze demoniache, elemento che l'accomuna con quelle di altri monaci del Monastero che, in un tempo pi\u00f9 o meno lungo, intrapresero la vita eremitica sul monte Berestov.\nGli spiriti maligni affrontati da Ioan cos\u00ec come quelli dei religiosi Teodosio, Isacco e Nikita, oltre a raffigurare le tentazioni terrestri, sono i simboli delle forze che si contrapponevano a un cristianesimo che, seppur diventato religione di Stato, non si era del tutto affrancato dalle tradizioni pagane e si sentiva minacciato dalla forte minoranza ebraica kieviana.\nI Pateriki raccontano di come Ioan, tormentato fin in giovane et\u00e0 dalle tentazioni carnali, avesse invocato il sostegno di Sant'Antonio di Pe\u010derska nella grotta dove quest'ultimo aveva dimorato ed era morto un secolo prima. Sollecitato dalla visione del santo che lo sollecitava a condurre una vita da asceta, il giovane si rinchiuse per trent'anni in una grotta del Monastero, mangiando frugalmente e nutrendosi di acqua di fonte.\nSolito coprire il proprio corpo con pesanti catene di ferro, durante il digiuno che precedeva la Pasqua ortodossa si calava in un buco e si ricopriva interamente di terra, lottando contro le tentazioni che continuavano a tormentarlo per mezzo di violenti bruciori alle estremit\u00e0 inferiori.\nSecondo la tradizione agiografica una notte, la vigilia di Pasqua, un serpente di fuoco entr\u00f2 nella sua grotta inghiottendo la sua testa. Ioan, terrorizzato, preg\u00f2 Dio affinch\u00e9 fosse liberato da tale tormento. Tale preghiera fece s\u00ec che un lampo di luce si sprigionasse all'interno delle pareti di roccia colpendo il serpente e facendolo svanire. Dopo una vita passata in costante lotta contro le tentazioni il santo si spense nel 1160."}
{"id": "1516130", "revid": "287204", "url": "https://it.wikipedia.org/wiki?curid=1516130", "title": "Oltre la collina", "text": "Oltre la collina \u00e8 il primo album musicale della cantante italiana Mia Martini, pubblicato il 18 novembre 1971 dalla RCA Italiana.\nIl disco.\nDopo una serie di singoli incisi con il suo vero nome, Mim\u00ec Bert\u00e9, nel 1970 Mia Martini trova un nome d'arte pi\u00f9 convincente grazie ad Alberigo Crocetta, e incide il suo primo album per la RCA Italiana uscito nel novembre 1971. \n\"Oltre la collina\" \u00e8 considerato tra i migliori lavori mai realizzati della discografia d'autore. \u00c8 uno dei primi esempi di concept album italiani, in cui filo conduttore sono la disperazione e la solitudine giovanile: l'LP affronta, infatti, tematiche quali la spiritualit\u00e0, la malattia e il suicidio. \nTroviamo molte cover di brani il cui testo originale era in inglese (tra cui \"The Lion Sleeps Tonight\", i cui versi non sono stati tradotti), e altrettanti brani scritti da un giovane e sconosciuto Claudio Baglioni, fra i quali \"Ges\u00f9 \u00e8 mio fratello\", in cui viene affrontato con grande intensit\u00e0 il tema della fede, \"Lacrime di marzo\", in cui viene affrontato il tema del suicidio e \"Amore... amore... un corno\" (pubblicato come lato B di \"Padre davvero\"), che subisce la censura radio-televisiva, modificando la frase \"ti servo solamente dentro il letto\" con \"ti servo solamente quando \u00e8 notte\".\n\"Padre davvero\", primo brano pubblicato col nome di Mia Martini, tratta di un conflitto generazionale tra padre e figlia, e viene subito giudicato \"dissacrante\" dalla censura radio-televisiva. Ma l'interpretazione, assolutamente innovativa, riscuote comunque parecchio interesse, tanto da ottenere la vittoria al \"Festival di Musica d'Avanguardia e Nuove Tendenze\" di Viareggio.\nQuesti non furono gli unici brani a subire la censura: la canzone \"La vergine e il mare\" non venne mai trasmessa in radio o in TV, poich\u00e9 tratta di uno stupro, ma troviamo anche testi autobiografici come \"Prigioniero\", scritta da Bruno Lauzi e incisa nello stesso periodo da Dalida con un testo differente, che parla della sua esperienza in carcere a Tempio Pausania nel 1969.\nEdizioni.\nCi sono due prime edizioni con lo stesso numero di catalogo, la prima realizzata nel 1971 e la seconda nel 1972. La prima contiene una serie di fotografie ed una selezione dei testi. La seconda, invece, contiene tutti i testi. \u00c8 stato ristampato nel 1974 (RCA PSL 10516 F375) e su CD nel 1991 (RCA ND 74550) Nella ristampa del 1991 la canzone \"Ges\u00f9 \u00e8 mio fratello\" viene indicata come \"Ges\u00f9, caro fratello\". La prima edizione in formato musicassetta e stereo8 ha una copertina diversa rispetto al long playing. La foto di copertina si ispira a quella scelta dai Nirvana per il loro 33 giri \"Local Anaesthetic\". Ristampato su CD nel 2002 dalla BMG Ricordi - serie \"Gli Indimenticabili\" - etichetta RCA - catalogo 74321952272. Su questa ultima edizione il testo di \"Oltre la collina\" \u00e8 pubblicato anche sull'ultima pagina di copertina."}
{"id": "1516132", "revid": "767487", "url": "https://it.wikipedia.org/wiki?curid=1516132", "title": "Arini\u0219", "text": "Arini\u0219 (in ungherese \"\u00c9gerh\u00e1t\") \u00e8 un comune della Romania di 1.051 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 3 villaggi: Arini\u0219, Rodina, T\u0103m\u0103\u0219e\u0219ti."}
{"id": "1516133", "revid": "287204", "url": "https://it.wikipedia.org/wiki?curid=1516133", "title": "Arinis", "text": ""}
{"id": "1516136", "revid": "663330", "url": "https://it.wikipedia.org/wiki?curid=1516136", "title": "Carlton Cuse", "text": "Biografia.\nCuse \u00e8 cresciuto tra Boston e la Contea di Orange. Si \u00e8 laureato in Storia americana alla Harvard University ed iniziato la sua carriera collaborando con Jeffrey Boam, aiutandolo nello sviluppo di film come \"Arma letale 2\", \"Arma letale 3\" ed \"Indiana Jones e l'ultima crociata\".\nIn televisione inizia scrivendo e collaborando con Michael Mann per la serie \"Crime Story\", in seguito \u00e8 co-sceneggiatore e produttore della serie \"Le avventure di Brisco County Jr.\", inoltre \u00e8 stato creatore e produttore di tutte le stagioni delle serie \"Nash Bridges\" e \"Pi\u00f9 forte ragazzi\".\nAssieme a Damon Lindelof, \u00e8 stato uno dei responsabili della serie di successo \"Lost\", di cui \u00e8 stato produttore, co-sceneggiatore e showrunner dopo l'abbandono di J. J. Abrams. Dopo la conclusione di \"Lost\", Cuse diventa showrunner di altre due serie televisive: \"Bates Motel\" dal 2013 e \"The Strain\" a partire dal 2014. Nello stesso anno scrive la sceneggiatura per il film \"San Andreas\", in uscita nel 2015."}
{"id": "1516143", "revid": "1013865", "url": "https://it.wikipedia.org/wiki?curid=1516143", "title": "Provincia del Cotopaxi", "text": "La provincia di Cotopaxi \u00e8 una delle ventiquattro province dell'Ecuador, il capoluogo \u00e8 la citt\u00e0 di Latacunga. Prende il nome dal vulcano omonimo.\nGeografia fisica.\nLa provincia \u00e8 situata a sud della citt\u00e0 di Quito sotto l'Equatore nella regione andina (\"Sierra\") del paese. Confina a nord con la Provincia del Pichincha, ad est con quella di Napo, a sud con le province di Tungurahua e Bol\u00edvar e ad ovest con le province di Santo Domingo de los Ts\u00e1chilas e di Los R\u00edos.\nDal territorio montuoso della provincia si erge il vulcano Cotopaxi (5897 m s.l.m.), l'ambiente \u00e8 caratterizzato dall'ecosistema del p\u00e1ramo che contraddistingue anche l'ambiente intorno alla \"Laguna de Quilotoa\", un lago racchiuso nel cratere del vulcano omonimo situato nel centro della provincia.\nCantoni.\nLa provincia \u00e8 suddivisa in sette cantoni:"}
{"id": "1516144", "revid": "438678", "url": "https://it.wikipedia.org/wiki?curid=1516144", "title": "La tavola dei poveri", "text": "La tavola dei poveri \u00e8 un film del 1932, diretto da Alessandro Blasetti, tratto da un atto unico di Raffaele Viviani, che interpreta nel film la parte del protagonista.\nTrama.\nIl marchese napoletano Isidoro Fusaro ha dilapidato tutto il suo patrimonio, ma non vuole assolutamente che si sappia in giro: continua anzi a essere riverito come gran signore, amico dei poveri e con tutti estremamente generoso. Proprio quando anche le ultime lire stanno per finire, il marchese riceve da un mendicante, che per tutta la vita ha risparmiato sulle elemosine ricevute, 7.500 lire, con la preghiera di amministrarle e di farle fruttare. Ma, per un equivoco, i soldi vengono scambiati per un'offerta del nobiluomo nei confronti degli indigenti, mentre il mendicante viene arrestato da due agenti di passaggio. Quando, giorni dopo, \u00e8 finalmente liberato, s'intrufola tra i partecipanti a un grande pranzo di beneficenza, organizzato proprio con i soldi \"offerti\" dal marchese. Succederebbe certo uno scandalo, se la verit\u00e0 venisse a galla, ma il marchese ha nel frattempo venduto due quadri ancora in un suo possesso a un facoltoso avvocato, che provvede a ridare i soldi al mendicante, aggiungendo 500 lire di \"premio\". La giovane figlia del marchese pu\u00f2 cos\u00ec fidanzarsi con il ricco figlio di un industriale della pasta, senza che in giro si venga a sapere della sua estrema povert\u00e0.\nLa critica.\nEnrico Roma, sulle pagine di Cinema Illustrazione, edizione dell'8 febbraio 1933, cos\u00ec commenta: \u00ab\"Non si spiega l'insuccesso di questo film, a Roma soprattutto. Il tema \u00e8 ottimo, la favola abbastanza credibile e la moraletta non peggiore di tante altre. Gli attori sono bravi, la regia accurata e per molti riguardi piacevole. Certo lo scenario risente del difetto iniziale. Viviani aveva gi\u00e0 scritto la commedia per la sua compagnia e nel film, della forma teatrale ha conservato il segno. Credere che si possa far diventare cinematografico un pezzo teatrale intercalandovi pittoreschi esterni, cavalli e carrozze, giardini e cancelli, \u00e8 un'illusione. Quanto a Viviani l'inesperienza cinematografica credo abbia costretto Blasetti, nel montaggio, a sopprimere molto metraggio recitato, accontentandosi di accenni. Comunque il filmetto si salva...\"\u00bb"}
{"id": "1516145", "revid": "767487", "url": "https://it.wikipedia.org/wiki?curid=1516145", "title": "Asuaju de Sus", "text": "Asuaju de Sus \u00e8 un comune della Romania di 1.581 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di 2 villaggi: Asuaju de Sus e Asuaju de Jos."}
{"id": "1516150", "revid": "94902", "url": "https://it.wikipedia.org/wiki?curid=1516150", "title": "Tanizaki Jun'ichir\u014d", "text": ""}
{"id": "1516151", "revid": "767487", "url": "https://it.wikipedia.org/wiki?curid=1516151", "title": "B\u0103i\u021ba de sub Codru", "text": "B\u0103i\u021ba de sub Codru \u00e8 un comune della Romania di 1.852 abitanti, ubicato nel distretto di Maramure\u0219, nella regione storica della Transilvania. \nIl comune \u00e8 formato dall'unione di due villaggi: B\u0103i\u021ba de sub Codru e Urmeni\u0219."}
{"id": "1516152", "revid": "365417", "url": "https://it.wikipedia.org/wiki?curid=1516152", "title": "Mafalda Minnozzi", "text": "Biografia.\nCresce ascoltando i maggiori interpreti del jazz americano degli anni trenta e quaranta come Duke Ellington, Cole Porter, Billie Holiday e molti altri. Amava molto questi generi musicali e facevano crescere in lei la voglia di cantare, di esibirsi nei festival con la sua grande voce e anche di creare un gruppo musicale.\nNel periodo dal 1987 al 1995 si esibisce spesso in pubblico e nei locali. Si esibisce anche in teatro ed \u00e8 protagonista di due recital.\n\u00c8 in finale al Festival di Castrocaro nel 1993 con la canzone \"Questo amore \u00e8 di pi\u00f9\".\nNel gennaio del 1996 Mafalda arriva in Brasile, ed a fine anno pubblica il suo primo album intitolato \"Una notte al paradiso II\". L'anno seguente realizza il suo secondo album \"Effetto azzurro\" e nel 1999 il terzo, intitolato \"Angelo blu\". Sempre nel 1999 il produttore musicale Marcelo Barbosa la invita a collaborare con lui. Nel 2002 partecipa ad alcune telenovelas in una rete brasiliana. Nel 2001 riceve un altro riconoscimento come \"Personalidade brasiliana\". \nNel 2003 registra il suo quarto CD dal titolo \"Il tempo dell'amore\". Nel 2004 collabora con Max de Tomassi nella trasmissione \"Brasil\" su Radio Uno e Isoradio. Nel 2005 collabora di nuovo con Marcelo Barbosa in un altro brano che \u00e8 la colonna sonora di un film. Nel 2007 riceve il riconoscimento come \"Commendatore\" dal CICESP (Centro di Integrazione Culturale e Impresariale di San Paolo) e registra l'album \"Controvento\".\nDiscografia.\nSTUDIO.\nUma Noite no Paraiso II (1996) &lt;br&gt;\nEffetto Azzurro (1997) &lt;br&gt;\nAngelo Blu (1999) &lt;br&gt;\nIl Tempo dell'Amore (2003)&lt;br&gt;\nControvento (2007) &lt;br&gt;\nSpritz (2013)&lt;br&gt;\nEmpathia Jazz Duo (2015) &lt;br&gt;\nInSide (2016) &lt;br&gt;\nCool Romantics (2017)&lt;br&gt;\nRomantica (2018) &lt;br&gt;\nSensorial - Portraits in Bossa &amp; Jazz (2020) &lt;br&gt;\nSensorial - Portraits in Bossa &amp; Jazz / Deluxe Special Edition (2021) &lt;br&gt;\nA Napoli - Porto dell'anima (2021) &lt;br&gt;\nPrimavera - Live from the Studio (2021) &lt;br&gt;\nEstate - Live from the Studio (2021) &lt;br&gt;\nCinema City - Jazz Scenes from Italian Film (2021)&lt;br&gt;&lt;br&gt;\nAlbum dal vivo.\nLive in Italia (2009) &lt;br&gt;\nSpritz dal Vivo (2014)&lt;br&gt;&lt;br&gt;\nDVD.\nLive in Italia (2009)&lt;br&gt;\nSpritz dal Vivo (2014)&lt;br&gt;"}
{"id": "1516154", "revid": "287204", "url": "https://it.wikipedia.org/wiki?curid=1516154", "title": "Baita de sub Codru", "text": ""}
{"id": "1516155", "revid": "94902", "url": "https://it.wikipedia.org/wiki?curid=1516155", "title": "Tanizaki Junichiro", "text": ""}
{"id": "1516156", "revid": "1013865", "url": "https://it.wikipedia.org/wiki?curid=1516156", "title": "Provincia dell'Imbabura", "text": "Imbabura \u00e8 una provincia dell'Ecuador settentrionale che ha come capoluogo la citt\u00e0 di Ibarra. Gli abitanti parlano la lingua quechua. Nel territorio \u00e8 presente il vulcano Imbabura, alto 4609 metri.\nGeografia fisica.\nLa provincia confina a nord con le province di Esmeraldas e del Carchi, ad est con quelle di Sucumb\u00edos e del Napo, a sud con la provincia del Pichincha e ad ovest con quella di Esmeraldas.\nIl territorio \u00e8 caratterizzato dalla presenza di oltre 400 laghi, i pi\u00f9 noti sono quelli situati ai piedi del vulcano Imbabura tra i quali il Lago San Pablo nei pressi del quale si trovano le cascate di Peguche ed il lago vulcanico della Laguna de Cuicocha.\nCantoni.\nLa provincia \u00e8 suddivisa in sei cantoni:"}
{"id": "1516164", "revid": "125019", "url": "https://it.wikipedia.org/wiki?curid=1516164", "title": "Difesa vecchia indiana", "text": "La difesa vecchia indiana \u00e8 l'apertura degli scacchi caratterizzata dalle mosse:\nRaramente viene giocata nei tornei.\nAnalisi.\nCon 3.Cc3 Af5, si entra nella \"variante Janowski\", dal nome di Dawid Janowski che la propose negli anni venti, per ritardare la mossa e4 del bianco.\nUn'altra continuazione tipica \u00e8 3.Cc3 e5 4.e3 Cbd7 5.Ad3\nSe 4.dxe5 dxe5 5.Dxd8 Rxd8 il nero perde l'arrocco, ma non sta male (si veda: difesa ucraina).\nAnche 4.Cf3 Cbd7 5.e4 Af5 6.g4 Axg4 Ag2 ha fama di essere una difesa solida, ma, sviluppando l'alfiere camposcuro in e7 invece che in g7, \u00e8 meno attiva della difesa est-indiana."}
{"id": "1516170", "revid": "1305772", "url": "https://it.wikipedia.org/wiki?curid=1516170", "title": "Carlo Fossa Mancini", "text": "Carlo Fossa Mancini, zio di Enrico Fossa Mancini, fu un valente ingegnere idraulico. Tra le sue opere pi\u00f9 importanti ricordiamo la progettazione e realizzazione dell'acquedotto della valle dell'Esino e gli studi sull'ariete idraulico. Gli studi di idraulica lo portarono a registrare nel 1891 un brevetto per un \"Apparecchio a manicotto per l'aumento della spinta di reazione\".\nPer\u00f2 la fama di Carlo Fossa Mancini \u00e8 principalmente legata all'invenzione della prima sommatrice meccanica prodotta su brevetto italiano (1897). L'invenzione fu oggetto di diversi brevetti registrati anche in Francia e Gran Bretagna. Tale addizionatrice costitu\u00ec per l'epoca una notevole innovazione in quanto fu la capostipite di una famiglia di macchine che univano semplicit\u00e0 d'uso e costo contenuto. Tra le calcolatrici pi\u00f9 famose che possono essere considerate \"eredi\" della \"Fossa Mancini\" si possono ricordare la tedesca Resulta e l'italiana Addimat, vendute fino alla fine degli anni sessanta.\nCarlo Fossa Mancini fu anche molto attivo nella vita politica e amministrativa locale diventando, tra l'altro, sindaco tra il 1913-14 del Comune di Castelplanio."}
