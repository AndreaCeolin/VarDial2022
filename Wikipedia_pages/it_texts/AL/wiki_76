{"id": "1550579", "revid": "106426590", "url": "https://it.wikipedia.org/wiki?curid=1550579", "title": "Nuccio Messina", "text": "Giornalista ed organizzatore teatrale, nella vita diriger\u00e0 tre teatri stabili \u2013 Torino, Trieste, Veneto \u2013 e promuover\u00e0 eventi culturali nell'intero paese.\nBiografia.\nL'infanzia.\nSi appassiona da giovane al Teatro D'Angennes e le marionette della Famiglia Lupi di via Principe Amedeo 24, tanto che nel 1939 con burattini di sua propriet\u00e0 e un manifesto autoprodotto, reclamizza e realizza il suo primo spettacolo aperto ad un pubblico pagante. Nel 1945 \u00e8 arruolato come staffetta nel Comitato di Liberazione Nazionale. L'impegno civile per\u00f2 non offusca il primo amore del giovane che prosegue la realizzazione di allestimenti di burattini.\nNegli anni della ricostruzione Messina escogita ogni pretesto per contribuire attivamente alla vita teatrale della sua citt\u00e0, fino al punto di presentare all'assessore all'Istruzione e Belle Arti, Maria Tettamanzi, un progetto per amministrare la sala Gobetti che tuttavia non va in porto.\nGli esordi.\nNella notte tra il 27 e 28 maggio del 1955, il Consiglio Comunale delibera la fondazione del Piccolo Teatro di Torino affidando la direzione artistica a Nico Pepe e proponendo a Messina di collaborare con il neo direttore. Nasce cos\u00ec il terzo teatro stabile italiano, ente tanto sognato e agognato dai grandi attori del passato.\nNei due anni di permanenza al Piccolo torinese l'accoppiata Pepe-Messina si distingue per le singolari iniziative promozionali: al battesimo dell'ente gli organizzatori dispongono che la rappresentazione d'esordio sia offerta gratuitamente ai lavoratori della citt\u00e0; fanno seguito una politica di decentramento capillare, portando gli spettacoli nelle periferie pi\u00f9 isolate della metropoli attraverso i cine-teatri parrocchiali e per contrastare la concorrenza televisiva del gioved\u00ec sera \u2013 antecedente alla rappresentazione e segnalato preventivamente sul fondo dei manifesti \u2013 gli spettatori possono gustarsi il quiz di Mike Bongiorno \"Lascia o raddoppia?\" seduti comodamente in sala.\nNel 1957 Nico Pepe rassegna le dimissioni dal suo incarico e Messina decide di seguire il suo maestro in nuove esperienze professionali, rifiutando l'opportunit\u00e0 di succedergli come direttore organizzativo a soli 28 anni. La nuova sfida culturale riparte dalla Sicilia, dove Messina con il suo mentore prendono le redini della Compagnia Stabile di Prosa della citt\u00e0 di Palermo. Sempre nello stesso anno il giovane torinese riceve l'incarico per due anni di organizzare il primo Festival del Meridione. Nel '59 Messina partecipa ad un incontro che lo porter\u00e0 a vivere un'intensa esperienza come segretario generale del Teatro Popolare Italiano di Vittorio Gassman.\nA 31 anni Messina rientra a Torino con diversi progetti al suo attivo: collabora per un anno con il Teatro Alfieri, attraverso l'E.N.A.L. Contribuisce alla fondazione dell'Enalotto e parallelamente \u2013 oltre a mantenere il sodalizio lavorativo con Gassman \u2013 promuove altre iniziative culturali. Nel 1961 entra a far parte del comitato organizzativo per le celebrazioni di Italia '61. Durante la pausa estiva pianifica di far circolare nei luoghi turistici delle FIAT 600 dotate di adeguata r\u00e9clame, con l'intento di mantenere vivo l'interesse per la manifestazione che riprendeva a settembre.\nArchiviati i festeggiamenti torinesi, Messina viene chiamato dal sovrintendente dell'Arena di Verona, Bindo Missiroli, per fare attivit\u00e0 promozionale della stagione lirica.\nIl Teatro Stabile di Torino.\nNel 1964 Nuccio Messina firma il contratto con il Teatro Stabile di Torino declinando la proposta di Paolo Grassi di entrare a far parte dell'entourage del Piccolo Teatro di Milano. Inizialmente ha la delega di creare il circuito regionale teatrale, ma dalla stagione successiva \u2013 1964-1965 \u2013 \u00e8 designato unico direttore organizzativo dell'ente, affiancando Gianfranco De Bosio alla direzione artistica. Allo Stabile torinese rimarr\u00e0 per dieci anni, decretando ancora oggi la direzione organizzativa pi\u00f9 longeva.\nMessina si rivela pi\u00f9 un missionario culturale che un semplice operatore teatrale, ricercando ogni mezzo per diffondere la prosa nel quotidiano dei cittadini, soprattutto verso quelle persone che abitualmente non praticano i foyer. Consapevole delle funzioni a cui un ente pubblico deve rispondere, la direzione decide di puntare su un'assidua politica di decentramento, allestendo diversi spettacoli nelle periferie dormitorio della citt\u00e0; con l'ausilio di registi, attori ed esperti di settore si promuovono incontri e dibattiti dopo le rappresentazioni, stabilendo un dialogo diretto con il pubblico in sala; s'intensificano gli scambi internazionali organizzando importanti tourn\u00e9e estere e parallelamente, ospitando nelle sale torinesi le compagnie e le opere dei drammaturghi pi\u00f9 rilevanti in quel periodo storico \u2013 il Living Theatre, il Gruppo La Mama di New York, i Bred and Puppet, Samuel Beckett, Eug\u00e8ne Ionesco e Bertolt Brecht \u2013 senza dimenticare il patrimonio regionale, allestendo le migliori opere della tradizione piemontese \u2013 \"'L Cont Piolet\" di Carlo Giambattista Tana, \"Le miserie d'Monss\u00f9 Travet\" di Vittorio Bersezio nella toccante interpretazione di Erminio Macario e \"Ij P\u00f2rdiao\" con Gipo Farassino \u2013 .\nLe collaborazioni.\nI progetti sono molteplici, come gli autori e gli artisti che arricchiscono il carnet dello Stabile durante la permanenza di Nuccio Messina. Il pubblico di quegli anni avr\u00e0 la possibilit\u00e0 di assistere al debutto teatrale di Primo Levi, Natalia Ginzburg e Pier Paolo Pasolini rispettivamente con \"Se questo \u00e8 un uomo\", \"Ti ho sposato per allegria\" e \"Orgia\"; all'estrosit\u00e0 delle neo-avanguardie rappresentate da Carlo Quartucci, Carmelo Bene e Luca Ronconi, alle regie di De Bosio, Roger Blin, Franco Enriquez, Pasolini \u2013 nella sua unica regia teatrale \u2013 , Giorgio De Lullo, Gualtiero Rizzi e Aldo Trionfo, alle scenografie e i costumi di Emanuele Luzzati, Eugenio Guglielminetti, Mario Ceroli e Angelo delle Piane, alle performance di Adriana Asti, Gianni Santuccio, Laura Adani nella memorabile interpretazione di \"Winnie\" nei \"Giorni Felici\" di Beckett, Valeria Morione, Glauco Mauri, Vittorio Gassman, Milena Vukotic, Paolo Poli, Rossella Falk, Ingrid Thulin, Paola Borboni, Wanda Osiris, Corrado Pani e Tino Buazzelli, solo per citarne alcuni.\nIl Centro Studi.\nMessina ebbe l'idea di creare un centro di documentazione permanente, delegato a raccogliere non solo il materiale del Piccolo di Torino ma carteggi, libri, locandine e manifesti di altri teatri nazionale ed internazionale. Ideato gi\u00e0 ai tempi della collaborazione con Nico Pepe, nel 1964, il neo direttore riprende il suo vecchio progetto, portandolo a termine nei primi mesi del 1973. Il Centro viene inaugurato ufficialmente il 4 febbraio 1974 e solo un mese dopo dalla sua apertura al pubblico, Messina rassegna le dimissioni per contrasti con la politica del tempo.\nIl Teatro Stabile del Friuli-Venezia Giulia.\nTroncato il rapporto con lo Stabile di Torino, per Messina si apre una breve parentesi con la direzione di Tele Torino International, una delle prime emittenti private del territorio nazionale e proprio in uno dei convegni che dibattevano sul futuro delle reti commerciali, incontra Guido Botteri, presidente del Teatro Stabile del Friuli-Venezia Giulia che gli propone la direzione del teatro triestino. Vagliata proposta, Messina inizia a collaborare con l'ente dalla stagione 1975-1976 per concludere il 24 settembre del 1981.\nStimolato dalla storia del territorio e dalla posizione geografica dell'ente, fin dagli inizi il nuovo direttore decide di dedicare parte del cartellone alla drammaturgia mitteleuropea, con particolare attenzione alla questione dei diritti civili ed umani soppressi dal regime sovietico nei territori occupati dell'est. Il primo autore che introduce al problema \u00e8 il cecoslovacco V\u00e1clav Havel con \"L'opera dello straccione\", segue l'anno successivo \"Roulette\" del connazionale Pavel Kohout, anch'esso avverso al regime comunista e per questo motivo carcerato come Havel. Sempre nel 1977 per la regia di Franco Enriquez viene messo in scena \"Storie del bosco viennese\" dell'austriaco \u00d6d\u00f6n von Horv\u00e1t. L'allestimento, oltre che raccogliere larghi consensi nel territorio nazionale, ottiene un successo clamoroso nella patria dell'autore, con gran soddisfazione per l'organizzazione e gli artisti.\nTourn\u00e9e all'estero, rappresentazioni dall'esplicito impegno civile ma anche un attento recupero della tradizione, sono gli elementi che caratterizzano la politica culturale di Messina. Quando il direttore scopre che i Piccoli di Podrecca rischiano un infausto destino, fa intervenire tempestivamente la Regione che, nel 1979, approva il finanziamento cos\u00ec che lo Stabile di Trieste possa acquisire le marionette riportandole alla ribalta. \nMessina lascia per\u00f2 la sua posizione il 24 settembre 1981 e viene accusato dal successivo Presidente dell'Ente triestino, Hansi Cominotti di irregolarit\u00e0 nel bilancio.\nUn teatro per il Veneto: Venetoteatro.\nMessina crea Venetoteatro, ente che prende vita ad Asolo, il 1\u00ba luglio 1980 con il sostegno politico del Presidente della Provincia di Treviso, Carlo Bernini. La stagione debutta il 31 ottobre 1981, con \"L'impostore\" di Carlo Goldoni. L'allestimento, curato da Giancarlo Cobelli, registra 130 repliche lungo la penisola e in aprile approda a Mosca e Leningrado.\nL'anno successivo Venetoteatro produce \"I pettegolezzi\" delle donne di Goldoni e \"Venezia salvata\" di Thomas Otway. Per il dramma inglese Nuccio Messina scrittura Gianfranco De Bosio, Emanuele Luzzati e Corrado Pani, ricostituendo lo storico gruppo di artisti che collabor\u00f2 a lungo durante la sua direzione a Torino.\nCome da prassi dopo due anni di bilanci in attivo, Venetoteatro entra di diritto nella lista ufficiale dei dodici Teatri Stabili italiani con il Teatro Biondo di Palermo. Il riconoscimento ministeriale rinforza l'attivit\u00e0 dell'Ente sia in territorio nazionale che oltre confine, esportando con larghi consensi le opere di Goldoni negli Stati Uniti, Cina e Francia.\nAl dodicesimo anno di attivit\u00e0, l'Ente e la direzione sono coinvolti nella bufera di Mani Pulite e Venetoteatro chiude, sostituito dal Teatro Stabile del Veneto, una transizione che causa la perdita dei finanziamenti statali stimati in ottocento milioni di lire. \nNella vicenda Venetoteatro, Messina ha dovuto rispondere alle accuse affrontando vicende processuali concluse nel 1996 a favore dell'organizzatore torinese.\nGli anni Novanta e il nuovo Secolo.\nNel 1990: \u00e8 nominato Presidente Nazionale dell'UNAT-AGIS sezione Teatri Stabili Pubblici, incarico che decider\u00e0 di lasciare a seguito dell'inchiesta Mani Pulite. Tre anni dopo entra a far parte del Comitato Celebrativo per l'anniversario della morte di Carlo Goldoni e per la Compagnia Goldoniana ha l'incarico di direttore artistico.\nNello stesso anno a Torino fonda la rivista di teatro e spettacolo Primafila.\nNel 1994: gli viene affidata la presidenza dell'Associazione Culturale Il Convivio per cui organizza la rassegna D'Annunzio e la Toscana con la collaborazione di Roberto Tessari e Mario Luzi. \nNel 1998 il Presidente dell'INDA, Umberto Albini, nomina Messina direttore del Teatro greco di Siracusa. Prese le redini e approvato il bilancio consultivo, l'organizzatore si accorge che l'amministrazione precedente aveva speso due miliardi di lire in pi\u00f9 con un cartellone simile a quello in allestimento. Fatta chiarezza, il direttore si vede costretto ad allontanare la causa di tale sperpero, sollevando dagli incarichi il personale e le cooperative in esubero imposte dalla mafia. Questa decisione comporter\u00e0 non pochi problemi alla manifestazione e soprattutto all'incolumit\u00e0 del suo direttore che a causa delle continue minacce perpetrate dalla malavita del luogo, sar\u00e0 costretto ad essere scortato dalle forze di Polizia.\nRisanato il bilancio dell'Ente e avviata la stagione per cui era stato chiamato, Messina decide di dimettersi e lasciare Siracusa.\nNello stesso anno viene nominato vicepresidente delle Celebrazioni Alfieriane 1999-2003, affiancando il Presidente Rinaldo Bertolino, allora Rettore dell'Universit\u00e0 di Torino.\n2000: gli viene affidata la cattedra di Organizzazione ed economia dello spettacolo teatrale presso la Facolt\u00e0 di Scienze della Formazione di Torino, corso di laurea in Dams.\n2005: a San Marino d\u00e0 vita al premio Maschere d'Oro e sempre nello stesso anno, \u00e8 nominato direttore artistico del Teatro Sociale di Alba. L'anno successivo per le Celebrazioni dell'assedio di Torino \u00e8 nominato Presidente dell'Associazione Torino 1706-2006.\n2006: a Volterra insieme a Simone Migliorini, Alma Daddario, Ernesto G.Laura e altri da vita ai Premi Ombra della Sera che si consegnano nell'ambito del Festival Internazionale del Teatro Romano di Volterra\nL'attivit\u00e0 promozionale.\nSensibilissimo alle politiche promozionali a sostegno di tutte le sue attivit\u00e0 organizzative, Messina, oltre ad avvalersi del classico manifesto e locandina, escogita insoliti mezzi promozionali cos\u00ec da poter raggiungere un maggior numero di possibili spettatori. Durante la sua decennale dirigenza al Teatro Stabile di Torino riesce perfino a far stampare il programma della stagione di prosa sui sacchetti che contengono i panini da distribuire negli istituti superiori della citt\u00e0 e con la dirigenza Fiat concorda degli spazi gratuiti da poter apporre i cartelloni per reclamizzare a Mirafiori l'assidua attivit\u00e0 culturale dell'ente torinese. Una pubblicit\u00e0 efficace che subito porta i suoi frutti, decretando una crescita esponenziale di abbonati ad ogni stagione. A questo punto Messina comprende che oltre l'aspetto reclamistico bisogna migliorare la distribuzione dei biglietti, creando cos\u00ec nuovi canali di vendita. In un'era in cui non era ancora possibile assicurarsi un posto in platea attraverso internet o il telefono, i biglietti vengono messi in vendita anche dai giornalai, cos\u00ec da agevolare coloro che vivevano alla periferia della citt\u00e0 e non sempre potevano recarsi al botteghino del teatro posto nel centro urbano."}
{"id": "1550580", "revid": "767487", "url": "https://it.wikipedia.org/wiki?curid=1550580", "title": "Potcoava", "text": "Potcoava \u00e8 una citt\u00e0 della Romania di 5.970 abitanti, ubicata nel distretto di Olt, nella regione storica dell'Oltenia. \nL'area amministrativa \u00e8 formata dalle localit\u00e0 di Potcoava-F\u0103lcoeni, Sine\u015fti, Trufine\u015fti e Valea Merilor.\nPotcoava ha ottenuto lo \"status\" di citt\u00e0 nel 2004"}
{"id": "1550584", "revid": "746117", "url": "https://it.wikipedia.org/wiki?curid=1550584", "title": "Ritratti del Fayyum", "text": "Con l'espressione \u00abritratti del Fayyum\u00bb si designa una serie di circa 600 ritratti funebri, fortemente realistici, realizzati per lo pi\u00f9 su tavole lignee, che ricoprivano i volti di alcune mummie egizie d'et\u00e0 romana. Il nome deriva dalla pseudo-oasi del Fayyum, il luogo da cui proviene la maggior parte delle opere.\nL'importanza di tali raffigurazioni deriva, oltre che dal loro spiccato realismo, anche dal fatto che, insieme agli affreschi di Ercolano e Pompei, a quelli della tomba del tuffatore a Paestum e ad alcune raffigurazioni tombali a Verghina nella Macedonia Centrale, sono tra gli esempi meglio conservati di pittura dell'antichit\u00e0.\nOrigine.\nL'Egitto di epoca ellenistica prima e romana poi ospitava numerose comunit\u00e0 greche, soprattutto ad Alessandria e nelle altre citt\u00e0 maggiori.\nAi tempi della dinastia dei Tolomei (specie sotto Tolomeo II Filadelfo) la zona del Governatorato di Fayyum venne popolata da coloni greci, principalmente veterani e ufficiali militari (i cleruchi). Al seguito dei coloni giunsero anche molti egizi, impiegati nella lavorazione delle terre. Secondo gli studiosi, ai tempi dei Tolomei la popolazione del Fayyum era composta per circa il 30% da Greci e, per il resto, da Egizi.\nFu cos\u00ec che, durante la successiva dominazione romana, il Fayyum risultava essere popolato da individui di origine mista greco-egizia, nonch\u00e9 da egizi ellenizzati. I ritratti del Fayyum, dunque, raffigurerebbero i volti dei discendenti di quei primi coloni greci che presero in moglie donne egizie e che adottarono le credenze religiose del Paese ospitante. In tal senso, i ritratti costituirebbero una perfetta sintesi delle due culture.\nAlcuni storici evidenziano come, all'epoca dei Tolomei, la commistione fra la cultura greca e quella egizia rimase per\u00f2 alquanto limitata. I Tolomei - che pure si proclamavano faraoni - e i loro notabili continuavano a seguire per lo pi\u00f9 le usanze greche (tra queste, ad esempio, la cremazione). Dal canto loro, i sudditi egizi continuarono a mantenere i costumi dei loro antenati, assorbendo solo in minima parte la cultura ellenistica. Paradossalmente, \u201cl'ellenizzazione\u201d dell'Egitto sub\u00ec una forte accelerazione proprio con l'arrivo dei Romani.\nMolte antiche usanze vennero cos\u00ec abbandonate nel giro di poche generazioni. Un discorso a parte vale per\u00f2 per le pratiche religiose. Mentre l'uso dei sarcofagi cadde effettivamente in disuso entro il II secolo d.C., l'usanza di mummificare i corpi dei defunti rest\u00f2 molto popolare. In particolare, le maschere funebri (gi\u00e0 usate al tempo dei faraoni) cominciarono ad essere realizzate non secondo i canoni egizi ma secondo quelli greco-romani.\nDel resto, il fatto che la ritrattistica del Fayyum si sia sviluppata solo con l'avvento della dominazione romana, lascia pensare che vi sia stata una qualche influenza ad opera della tradizione romana consistente nel realizzare maschere in cera dei volti degli antenati, da conservarsi nelle abitazioni. In tal senso, i ritratti del Fayyum costituirebbero una sintesi di usanze funebri romano-egizie.\nDatazione.\nBench\u00e9 l'usanza di realizzare ritratti delle mummie fosse gi\u00e0 diffusa in epoca faraonica in tutto l'Egitto, i ritratti del Fayyum devono essere considerati come facenti parte di un filone a s\u00e9 stante per due principali ragioni:\nla prima, di tipo \u201cgeografico\u201d, deriva dal fatto che essi sono stati ritrovati principalmente (anche se non esclusivamente) nel bacino del Fayyum; la seconda, di tipo cronologico, \u00e8 dovuta al fatto che tali opere risalgono esclusivamente all'epoca romana: esse coprirebbero un periodo che va dalla fine del I secolo a.C. alla met\u00e0 del III secolo d.C. Ad oggi rimangono sconosciute le cause della fine di questo tipo di produzione artistica.\nTecnica.\nI ritratti possono essere suddivisi in due gruppi a seconda della tecnica utilizzata (encausto o tempera a base di uovo). Non mancano tuttavia esempi di utilizzo di altre tecniche, a volte ibride.\nGeneralmente, le opere pi\u00f9 pregevoli appartengono al primo gruppo: l'encausto, infatti, riusciva a rendere i colori molto pi\u00f9 vividi, creando cos\u00ec un forte effetto \u201cimpressionistico\u201d. In alcuni casi, delle foglie di oro sono impiegate per raffigurare gioielli e coroncine. Spesso si notano variazioni nelle tonalit\u00e0, impiegate per indicare la provenienza della luce.\nLa maggior parte dei ritratti \u00e8 dipinta su tavole di legno duro, principalmente importato (per lo pi\u00f9 legno di quercia, tiglio, sicomoro, cedro, cipresso e fico). Vi sono alcuni esempi di tavole ridipinte o dipinte da ambo i lati, forse a significare che i ritratti erano stati eseguiti quando il soggetto era ancora in vita. Esistono inoltre alcuni esempi di raffigurazioni realizzate direttamente sulle tele e le bende usate per la mummificazione.\nCiascuna tavola veniva poi applicata al volto del defunto raffiguratovi, inserendola tra le bende. Sebbene oggi la gran parte dei ritratti sia stata asportata dalla mummia, al Museo Egizio del Cairo e al British Museum \u00e8 ancora possibile ammirare alcune mummie con la tavola ancora applicata.\nNella gran parte dei casi ad essere raffigurato \u00e8 il volto di una sola persona, posta frontalmente. Lo sfondo \u00e8 solitamente di un unico colore, a volte arricchito da alcuni elementi decorativi.\nDal punto di vista artistico, risulta netta la prevalenza dei canoni stilistici greco-romani rispetto a quelli egizi.\nLa scarsit\u00e0 di opere comparabili con tali ritratti rende per\u00f2 difficile inserire le raffigurazioni del Fayyum all'interno di una precisa corrente stilistica. Mentre \u00e8 nettamente evidente la mancanza di continuit\u00e0 rispetto alla precedente ritrattistica funebre egizia, poco si pu\u00f2 dire rispetto ai rapporti con la pittura greco-romana. Se, infatti, il clima particolarmente secco dell'Egitto ha permesso la conservazione di queste tavole, non \u00e8 invece possibile ritrovare in Grecia o in Italia opere dello stesso genere. Il confronto con affreschi e mosaici d'epoca classica, comunque, permette di affermare con certezza il forte legame con l'arte greco-romana, al tempo dominante in tutto il Mediterraneo.\nSoggetti.\nLa maggior parte dei ritratti raffigura persone molto giovani (raramente compaiono persone con pi\u00f9 di 35 anni), spesso bambini. Ci\u00f2, in particolare, si spiegherebbe con la bassa aspettativa di vita del tempo.\nStudi compiuti sulle mummie indicano una forte corrispondenza di et\u00e0 e sesso tra le persone rappresentate e le mummie a cui erano applicate le tavole. Se, in passato, alcuni avevano pensato che i ritratti fossero stati realizzati quando il soggetto era ancora in vita (seguendo cos\u00ec la tradizione greca di esporre propri ritratti in casa), tali evidenze (nonch\u00e9 il fatto che alcuni siano stati eseguiti direttamente sulle bende e sui sarcofagi) fanno pensare che le raffigurazioni erano solitamente effettuate dopo il decesso.\nPur essendo molto noti per il loro forte realismo, i volti dei soggetti ritratti non corrispondevano forse ai defunti in modo integrale. Analisi dettagliate hanno evidenziato come, malgrado la variabilit\u00e0 di acconciature e barbe, siano presenti alcuni \u201cprofili-standard\u201d.\nI soggetti dovevano appartenere alla classe dirigente, visto l'alto costo di onori funebri tanto preziosi. Del resto, molte mummie sono state ritrovate senza una tavola che le ritraesse (lo studioso Flinders Petrie riporta che solo l'1-2% delle mummie da lui rinvenute era abbellita da una tavola raffigurata).\nIn tal senso, la Tomba di Aline \u00e8 molto significativa. In essa vennero rinvenute non solo la mummia della donna, ma anche quelle del marito e di due bambini. La mummia del marito, diversamente dalle altre, non era abbellita da un ritratto ma ornata da una maschera dorata. Il fatto che la maschera appartenesse al capofamiglia lascia pensare che, quando le disponibilit\u00e0 economiche lo permettevano, le maschere erano preferite ai ritratti su tavola.\nLe iscrizioni sulle tombe (nonch\u00e9 i tratti somatici dei soggetti) dimostrano come, al tempo, il Fayyum fosse abitato da genti molto diverse. Si ritrovano infatti nomi egizi, greci, greco-macedoni e romani. I vestiti e le acconciature sono chiaramente influenzati dalla moda romana del tempo, mentre a volte si ritrovano iscrizioni in greco ellenistico indicanti la professione del defunto. Donne e bambini indossano in molti casi ornamenti di grande valore, mentre gli uomini, a volte, esibiscono il fodero della spada.\nLe acconciature.\nLe acconciature portate dai soggetti raffigurati sono di grande aiuto nella datazione delle opere. Al tempo dei Romani, infatti, le sculture raffiguranti gli esponenti della famiglia imperiale venivano utilizzate con fine propagandistico. Inevitabilmente, esse finivano con l'avere anche una forte influenza sulle mode del momento, per quel che riguarda sia i vestiti che le acconciature. Insieme ad altri ritrovamenti, anche i ritratti del Fayyum confermano per\u00f2 un elemento molto importante: probabilmente a causa delle distanze geografiche, nelle province le mode tendevano a durare pi\u00f9 a lungo rispetto alla citt\u00e0 di Roma e, in alcuni casi, si verificano sovrapposizioni di stili diversi.\nSono le acconciature femminili ad essere di particolare aiuto nella datazione. I ritratti femminili risalenti all'epoca dell'imperatore Tiberio presentano un'acconciatura semplice, con una riga centrale. Molto pi\u00f9 elaborate sono le capigliature di fine I secolo, con riccioli e trecce a forma di nido. In et\u00e0 antoniana andavano invece di moda piccole trecce ovali a forma di nido, mentre nella seconda met\u00e0 del II secolo si assiste a un ritorno alla semplicit\u00e0, con una riga centrale e una treccia lasciata cadere sul collo. All'epoca di Settimio Severo riapparvero acconciature pi\u00f9 complesse, con trecce elaborate e capelli \u201cvaporosi\u201d. Un ultimo stile, con trecce annodate sopra la testa in modo particolare, si pu\u00f2 invece notare solo su alcune raffigurazioni direttamente eseguite sulle bende.\nLa fine della tradizione ritrattistica funeraria.\nSe, in precedenza, gli studiosi pensavano che la produzione ritrattistica funeraria ascrivibile al filone del Fayyum avesse avuto termine intorno alla fine del IV secolo, oggi si tende ad anticipare tale data al III secolo: le ultime tavole lignee risalirebbero infatti alla met\u00e0 del secolo, mentre le ultime mummie direttamente dipinte si spingerebbero solo di pochi decenni pi\u00f9 in l\u00e0. Diverse cause potrebbero spiegare il declino di questo tipo di usanza:\nLa scoperta dei ritratti.\nL'esploratore italiano Pietro Della Valle, durante il suo viaggio in Egitto nel 1615, fu il primo europeo a ritrovare e descrivere i ritratti del Fayyum. Egli port\u00f2 con s\u00e9 in Europa alcune mummie, che ora sono conservate all'Albertinum di Dresda.\nMusei.\nAttualmente, i ritratti del Fayyum si possono ammirare nei maggiori musei del mondo, tra cui il Museo di antichit\u00e0 egiziane del Cairo, il British Museum, il Royal Museum of Scotland, il Metropolitan Museum of Art di New York, il Louvre di Parigi, museo Museo Pu\u0161kin delle belle arti a Mosca, la Pinacoteca di Brera di Milano nonch\u00e9 il museo egizio di Torino e quello di Firenze. Se ne trovano anche al Landesmuseum W\u00fcrttemberg.\nDal momento che i ritratti furono per lo pi\u00f9 rinvenuti da esploratori che non utilizzavano tecniche soddisfacenti rispetto agli standard odierni, si pu\u00f2 dire che essi siano tutti privi di una vera e propria contestualizzazione, il che ha notevolmente compromesso la possibilit\u00e0 di ottenere informazioni specifiche su ogni singolo ritratto.\nLe stoffe del Fayyum.\nDifferentemente dai ritratti, che tesero a scomparire tra la fine del IV secolo e l'inizio del V secolo, le stoffe vennero prodotte anche in et\u00e0 copta ed araba. Il loro utilizzo principale deriv\u00f2 dalla tradizione siriaca di avvolgere i morti in una veste o in un lenzuolo. I tessuti sono in lino o in lana impreziositi da riquadri, tondi o bordi lavorati ad arazzo policromatico o monocromatico, con motivi alessandrini o ellenistici raffiguranti scene bacchiche, nereidi e vari amorini."}
{"id": "1550585", "revid": "38120", "url": "https://it.wikipedia.org/wiki?curid=1550585", "title": "Darwin Award", "text": ""}
{"id": "1550590", "revid": "74801", "url": "https://it.wikipedia.org/wiki?curid=1550590", "title": "Scornice\u0219ti", "text": "Scornice\u0219ti \u00e8 una citt\u00e0 della Romania di abitanti, ubicata nel distretto di Olt, nella regione storica della Muntenia. \nFanno parte dell'area amministrativa anche le localit\u00e0 di B\u0103l\u021ba\u021bi, Bircii, Chi\u021beasca, Constantine\u0219ti, Jitaru, M\u0103rgineni-Slobozia, Mih\u0103ile\u0219ti-Pope\u0219ti, Mogo\u0219e\u0219ti, Negreni, Piscani, Rusciori, \u0218uica e Teiu\u0219.\nScornice\u0219ti ebbe importanti vantaggi durante il regime comunista, essendo stato il paese natale del presidente Nicolae Ceau\u0219escu; in quel periodo, il piccolo villaggio che era in precedenza si svilupp\u00f2 rapidamente fino alle dimensioni della citt\u00e0 attuale.\nSul territorio di Scornice\u0219ti sono presenti diversi \"Solar Park\" tra cui lo \"Scornice\u0219ti Solar Park by Power Clouds\", che attualmente ha pannelli solari."}
{"id": "1550592", "revid": "287204", "url": "https://it.wikipedia.org/wiki?curid=1550592", "title": "Scornicesti", "text": ""}
{"id": "1550594", "revid": "767487", "url": "https://it.wikipedia.org/wiki?curid=1550594", "title": "La bambolona (film)", "text": "La bambolona \u00e8 un film commedia del 1968 diretto dal regista Franco Giraldi, tratto dall'omonimo romanzo di Alba De C\u00e9spedes.\nTrama.\nGiulio Broggini, facoltoso avvocato donnaiolo romano scapolo, si innamora di Ivana Scarapecchia, silenziosa e prosperosa popolana incontrata casualmente in un bar. L'uomo la segue ed inizia a frequentarla, tenendo nascosta agli altri la sua passione, immaginando di poterla soddisfare con facilit\u00e0. \u00c8 per\u00f2 intimorito dalla presenza di uno zio, alto funzionario del Viminale, personaggio immaginario che la scontrosa ragazza, ingenua solo nello sguardo, inventa come interlocutore per avere il controllo sul pretendente.\nGiulio, sempre pi\u00f9 innamorato della ragazza, vede nel fidanzamento la soluzione ai suoi continui dinieghi: le regala un giradischi grazie al quale riesce a ottenere un breve ballo sotto il vigile controllo dei genitori di lei, la conduce a teatro assieme a loro e spera infine che il dono di un costoso anello sia accettato, anche perch\u00e9 il padre della ragazza \u00e8 fortemente indebitato.\nIl tormento ha fine con un annuncio: la gravidanza. Ivana non teme la posizione n\u00e9 i soldi di Giulio e gli impone il pagamento di una grossa somma per non essere accusato di violenza. La rivincita di Ivana \u00e8 completa: Giulio si propone di riconoscere la falsa paternit\u00e0 e finisce per tradirsi in una totale mancanza d'affetto. La ragazza incassa e se ne va con il giovane fruttivendolo che si era finto carabiniere.\nProduzione.\nLa parte di protagonista maschile fu offerta a Marcello Mastroianni che declin\u00f2 per la concomitanza di un altro impegno, mentre la ricerca di un'interprete femminile adeguata condusse Giraldi in un lungo viaggio per l'Europa."}
{"id": "1550595", "revid": "1305772", "url": "https://it.wikipedia.org/wiki?curid=1550595", "title": "Baldovine\u0219ti", "text": "Baldovine\u0219ti \u00e8 un comune della Romania di 902 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 4 villaggi: Baldovine\u0219ti, B\u0103leasa, Gubandru, Petri\u0219.\nLa sede amministrativa \u00e8 situata nell'abitato di B\u0103leasa.\nNel corso del 2003 si sono staccati i villaggi di Bro\u0219teni, D\u00e2mburile e G\u0103v\u0103ne\u0219ti, andati a formare il comune di G\u0103v\u0103ne\u0219ti."}
{"id": "1550596", "revid": "230277", "url": "https://it.wikipedia.org/wiki?curid=1550596", "title": "Biblioteca Nazionale di Napoli", "text": ""}
{"id": "1550597", "revid": "287204", "url": "https://it.wikipedia.org/wiki?curid=1550597", "title": "Baldovinesti", "text": ""}
{"id": "1550601", "revid": "1776051", "url": "https://it.wikipedia.org/wiki?curid=1550601", "title": "B\u0103biciu", "text": "B\u0103biciu \u00e8 un comune della Romania di 2.288 abitanti, ubicato nel distretto di Olt, nella regione storica dell'Oltenia. "}
{"id": "1550603", "revid": "287204", "url": "https://it.wikipedia.org/wiki?curid=1550603", "title": "Babiciu", "text": ""}
{"id": "1550604", "revid": "287204", "url": "https://it.wikipedia.org/wiki?curid=1550604", "title": "Classe De Zeven Provinci\u00ebn (incrociatore)", "text": "La classe De Zeven Provinci\u00ebn era costituita da due incrociatori leggeri costruiti nei Paesi Bassi nei cantieri Rotterdamsche Droogdok Maatschappij di Rotterdam e Wilton-Feijenoord di Schiedam, che hanno prestato servizio a lungo prima nella Marina dei Paesi Bassi e successivamente nella Marina Peruviana. Il nome della classe si riferisce alla Repubblica delle Sette Province Unite sorta tra il 1581 ed il 1795 nei territori che oggi costituiscono i Paesi Bassi.\nCostruzione.\nNegli anni trenta i Paesi Bassi, allora potenza coloniale, per fronteggiare nel Pacifico la minaccia rappresentata dalla Marina imperiale giapponese pianific\u00f2 un potenziamento della propria Marina militare. Questo programma comprendeva anche la costruzione di due nuovi incrociatori leggeri.\nLa costruzione delle due unit\u00e0 inizi\u00f2 nel 1939. La prima unit\u00e0, battezzata in un primo momento \"Kijkduin\", venne rinominata \"Eendracht\" nel 1940, mentre la seconda, cui venne dato il nome \"De Zeven Provinci\u00ebn\", diede il nome alla classe.\nLa costruzione delle due unit\u00e0 per la Marina dei Paesi Bassi venne interrotta dall'occupazione tedesca dei Paesi Bassi avvenuta il 10 maggio 1940 e venne proseguita dai tedeschi, nonostante fosse ancora alle prime fasi, con delle modifiche rispetto al progetto originale per utilizzarle come unit\u00e0 addestrative, da ultimate tra la fine del 1942 ed il 1943. La costruzione prosegu\u00ec tuttavia a rilento a causa di continui sabotaggi della resistenza olandese.\nIl \"De Zeven Provinci\u00ebn\", ribattezzato \"KH1\" venne varato il 24 dicembre 1944 per essere affondato allo scopo di ostruire il Nieuwe Waterweg, il canale navigabile della citt\u00e0 di Rotterdam, ma questa azione non venne portata a termine. Il \"Kijkduin\" rinominato \"KH2\" non giunse neppure al varo.\nDopo la seconda guerra mondiale la loro costruzione venne ripresa e le due unit\u00e0, completate tra il 1950 ed il 1953, entrarono in servizio cambiando i loro nomi: Il \"De Zeven Provinci\u00ebn\" venne ribattezzato \"De Ruyter\", mentre l'incrociatore \"Eendracht\" entr\u00f2 in servizio con il nome \"De Zeven Provinci\u00ebn\". Il progetto originario venne modificato, con un sistema di propulsione che da 78000CV veniva potenziato a 85000hp, un secondo fumaiolo, un diverso armamento e nuove apparecchiature elettroniche.\nArmamento.\nL'armamento, che nel progetto originale era di tre torri trinate e due binate da 152/53mm, due impianti binati da 40mm e 2 lanciasiluri tripli da 533mm, venne modificato in 4 torri binate Bofors da 152/53mm, di cui due a prora e due a poppa, quattro torrette binate Bofors da 57/60mm e otto cannoni Bofors \"40L/60\" singoli.\nServizio nella Koninklijke Marine.\nNella Marina dei Paesi Bassi le due unit\u00e0 parteciparono a diverse esercitazioni NATO e spesso furono unit\u00e0 portabandiera di diverse Task force navali. Tra il 1962 e il 1964 il \"De Zeven Provinci\u00ebn\" venne sottoposto a lavori di ammodernamento nel corso dei quali venne riconvertito in incrociatore lanciamissili con la sostituzione delle due torri poppiere da 152/53mm di con il sistema missilistico terra-aria Terrier. La mancanza di fondi imped\u00ec che le stesse modifiche venissero effettuate sul gemello \"De Ruyter\" che venne posto in disarmo nel 1973, mentre il \"De Zeven Provinci\u00ebn\" rimase in servizio fino al 1976 quando entrarono in servizio le due fregate della Classe Tromp.\nServizio nella Marina de Guerra del Per\u00f9.\nLe due unit\u00e0 dopo essere state poste in disarmo dalla Marina dei Paesi Bassi vennero acquistate dal Per\u00f9.\nIl \"De Ruyter\", acquistato nel 1973 venne ribattezzato \"Almirante Grau\", raggiungendo la sua nuova base operativa di El Callao l'11 luglio dello stesso anno, diventando nave ammiraglia della flotta. Dal 1985 al 1988 fece ritorno nei cantieri olandesi per lavori di modernizzazione nel corso dei quali venne riconvertito in unit\u00e0 missilistica, facendo rientro alla sua base operativa il 15 febbraio 1988. Il suo disarmo \u00e8 previsto nel 2008.\nIl \"De Zeven Provinci\u00ebn\", acquistato nel 1976, venne ribattezzato \"Aguirre\" e riconvertito nei cantieri olandesi in unit\u00e0 elicotteristica prima della consegna ai peruviani. I lavori di riconversione, che videro la rimozione del sistema Terrier sostituito da un hangar fisso e dal ponte di volo per elicotteri ASH-3D Sea King, terminarono il 31 ottobre 1977 e dopo la consegna avvenuta a Den Helder il 24 febbraio 1978, l'unit\u00e0 raggiunse la sua nuova base di El Callao il successivo 17 maggio.\nDal 7 agosto 1986 al 15 febbraio 1988 in concomitanza dei lavori di ammodernamento del gemello \"Almirante Grau\" assunse temporaneamente il nome \"Almirante Grau\" ed il ruolo di nave ammiraglia della flotta, riprendendo il suo nome al rientro del gemello. Nel 1999 venne posto in disarmo e venduto per demolizione.\nLe due unit\u00e0 nel corso del loro servizio nella Marina de Guerra del Per\u00f9 hanno preso parte ad importanti esercitazioni navali multinazionali tra cui la UNITAS."}
{"id": "1550608", "revid": "111704739", "url": "https://it.wikipedia.org/wiki?curid=1550608", "title": "Palio di Fonni", "text": "Il Palio di Fonni, noto anche come Palio dei Comuni, nasce nel 1985, organizzato dalla Societ\u00e0 Ippica Fonnese, associazione culturale nata per valorizzare le tradizioni equestri del centro barbaricino. Tra i suoi fondatori tanti personaggi della societ\u00e0 civile e del mondo agropastorale fonnese. L'attuale presidente della SIF \u00e8 Andrea Cugusi. \u00c8 una corsa di cavalli montati a pelo, che si svolge ogni anno all'Ippodromo San Cristoforo, Santu Gristolu, situato a pochi chilometri dal paese in un altipiano situato lungo la vecchia strada che conduce in Ogliastra. Il Palio si corre la prima domenica di agosto e porta ogni anno migliaia di spettatori. La corsa avviene nel galoppatoio comunale ed inizia nel primo pomeriggio.\nAl Palio possono partecipare i Comuni, anche esterni alla Sardegna o addirittura esteri, purch\u00e9 siano rappresentati da un fantino residente nel proprio comune da almeno tre mesi. Ogni fantino deve indossare una giubba di riconoscimento con i colori del municipio rappresentato. Visto l'elevato numero di partecipanti ad ogni edizione, si effettuano delle batterie di selezione per stabilire chi disputer\u00e0 la finale, a cui accedono i primi due classificati di ogni batteria. Al terzo e al quarto classificato di ogni batteria \u00e8 invece riservata una finale di consolazione.\nIl montepremi ha variato nel corso del tempo sino ad arrivare a 25.000,00 euro, il massimo in Sardegna. Di questi 15.000,00 vanno al vincitore. \nLe varie fasi del Palio sono intervallate dalle \"Parillias\", esibizioni acrobatiche con cavalli in corsa e cavalieri vestiti con costumi tipici locali. Di queste ultime, a cura dell'Associazione Parillias, si tiene la rassegna regionale, sempre a Fonni il 14 agosto.\nCollegamenti esterni.\nSito ufficiale del Palio di Fonni"}
{"id": "1550609", "revid": "33689", "url": "https://it.wikipedia.org/wiki?curid=1550609", "title": "Cesonio Basso", "text": "Biografia.\nProbabilmente figlio di Lucio Cesonio Ovinio Manlio Rufiniano Basso, Cesonio Basso ricopr\u00ec la carica di console nel 317, assieme ad Ovinio Gallicano: sebbene le fonti egiziane li diano in carica gi\u00e0 dall'8 gennaio, vennero riconosciuti in Occidente solo a partire dal 17 febbraio.\nFu nominato, nonostante avesse tradito Carino (al pari di molti altri mantenuti ai loro posti), praefectus urbi e proconsole d'Africa: un atto che lo storico Aurelio Vittore defin\u00ec come esempio inusuale di clementia imperiale.[Aur.Vitt.,Caess.,39.15]"}
{"id": "1550615", "revid": "122880", "url": "https://it.wikipedia.org/wiki?curid=1550615", "title": "Giovanni Korompay", "text": "Dopo essere stato allievo di Ettore Tito all'Accademia di belle arti di Venezia, nel 1922 ader\u00ec al Futurismo creando lavori di puri ritmi astratti (vedi \"Rumore di locomotiva\", 1922). Nel dopoguerra tent\u00f2, insieme a pochi altri, di riorganizzare il movimento futurista organizzando la \"Mostra internazionale della pittura e della scultura futurista\" che si tenne a Bologna nel 1951.\nKorompay fu anche scultore: fra gli altri, \u00e8 suo il monumento in bronzo e vetro posto nel 1966 dinanzi alla scuola \"Corrado Govoni\" di Ferrara, citt\u00e0 in cui ha abitato per anni con la moglie Magda Falchetto, pittrice.\nHa collaborato al \"Corriere Padano\" di Ferrara, successivamente \u00e8 stato giornalista professionista a Il Resto del Carlino di Bologna."}
{"id": "1550618", "revid": "212348", "url": "https://it.wikipedia.org/wiki?curid=1550618", "title": "High Stakes Karen Rose Credited", "text": ""}
{"id": "1550621", "revid": "729019", "url": "https://it.wikipedia.org/wiki?curid=1550621", "title": "Werner Voss", "text": "Biografia.\nInizi.\nNato il 13 aprile 1897 a Krefeld, nella Renania-Vestfalia, a una trentina di chilometri dall'Olanda, Werner Voss sembr\u00f2 destinato a intraprendere la strada lavorativa di suo padre, in una tintoria, quando scoppi\u00f2 la prima guerra mondiale. Part\u00ec come volontario per integrarsi alla milizia di Krefeld, fu assegnato alla undicesima compagnia degli ussari di Vestfalia il 16 novembre 1914 e fu impiegato sul fronte orientale. In meno di sette mesi, pass\u00f2 dal grado di semplice ussaro a quello di sottufficiale. Ma, stancatosi del fango e delle sofferenze della cavalleria sul fronte, fece richiesta per frequentare la scuola d'aviazione nel 1915. Super\u00f2 il corso si pilota a Krefeld e inoltre a Colonia divenne istruttore di volo - il pi\u00f9 giovane - sino al febbraio 1916, in seguito osservatore e finalmente pilota il 28 maggio dello stesso anno.\nPrime vittorie.\nIl 21 novembre 1916 fu temporaneamente assegnato al Jasta 2, la squadriglia di volo di Oswald Boelcke, con base a Lagnicourt tra Cambrai e Arras. Voss impression\u00f2 molto i propri compagni, perch\u00e9 si avvicin\u00f2, per numero di vittorie, a Manfred von Richthofen e Erwin B\u00f6hme. Il 27 novembre, ottenne la sua prima vittoria confermata con l'abbattimento di un Nieuport 17.\nComandante della Jasta.\nVoss ottenne 28 vittorie con la Jasta 2 e gli fu assegnata la Croce di prima classe, la Croce di Cavalleria con le Spade dell'Ordine della Casata degli Hohenzollern e tre medaglie \"Pour le m\u00e9rite\". Fu assegnato al comando del Jasta 5 con base a Cappy-sur-Somme, ottenne 6 nuove vittorie. Successivamente, per i suoi atti di coraggio, comand\u00f2 il Jasta 29 e poi la Jasta 14.\nIntegrazione al \"Circo Volante\" di Manfred von Richthofen.\nIl Barone Manfred von Richthofen meglio conosciuto come il \"Barone rosso\" decise di inserire Voss nel \"Circo Volante\", il Jagdgeschwader 1, una formazione d'\u00e9lite comprendente i Jasta 4, 6, 10 e 11, e Voss comand\u00f2 il Jasta 10, il 30 luglio 1917. Ottenne altre 14 vittorie, 10 delle quali ottenute sul celeberrimo Triplano Fokker.\nUltima missione.\nIl 23 settembre 1917, poco prima delle 18.00, Werner Voss decise di decollare per la sua ultima missione, senza scorta. Voleva raggiungere l'obiettivo di 50 vittorie, ma si scontr\u00f2 con una squadra aerea inglese composta da piloti come James McCudden, Arthur Rhys Davids, Reg Hoidge e Gerald Bowman, in totale composta da 7 velivoli Se.5. Bench\u00e9 si trattasse di uno scontro numericamente squilibrato, Voss combatt\u00e9 eroicamente per una decina di minuti contro l'intera squadra riuscendo a colpire tutti i velivoli inglesi per poi esser abbattuto da Rhys Davids."}
{"id": "1550622", "revid": "1603714", "url": "https://it.wikipedia.org/wiki?curid=1550622", "title": "Ettore Tito", "text": "Biografia.\nNel 1867 la sua famiglia si trasfer\u00ec a Venezia, e il giovane Ettore vi frequent\u00f2 l'Accademia. \n&lt;br&gt;Al termine degli studi, si rivel\u00f2 con il dipinto \"Pescheria vecchia\" nel 1887. \nFra i soggetti che rappresent\u00f2 ci sono ritratti, soggetti marini, paesaggi ma anche soggetti mitologici e religiosi ispirati alla pittura veneta del XVIII secolo. \nNel 1933 fu incaricato del rifacimento del soffitto nella chiesa di Santa Maria di Nazareth, dove sostitu\u00ec la decorazione di Giambattista Tiepolo che era andata distrutta nel 1917. \n&lt;br&gt;Sempre a Venezia realizz\u00f2 per committenze private vari affreschi tra cui, ad esempio, quello del grande salone da ballo del Palazzo D'Anna Viaro Martinengo Volpi di Misurata, sempre in stile tiepolesco.\nIl suo talento si espresse per\u00f2, in maniera pi\u00f9 completa, nel realismo della vita veneziana popolaresca.\nOltre che come studente, Tito frequent\u00f2 l'Accademia di Belle Arti anche in qualit\u00e0 di insegnante; fra i suoi discepoli vi fu anche il pittore ferrarese Galileo Cattabriga e quello veneziano, Raffaele Boschini.\nFu anche uno scultore d'ispirazione classicheggiante.\nOpere pittoriche.\nNumerosi dipinti di Tito sono conservati in collezioni private, fra le quali la pi\u00f9 notabile \u00e8 la Collezione Antonveneta. Quelli permanentemente esposti in musei includono:"}
{"id": "1550624", "revid": "124260256", "url": "https://it.wikipedia.org/wiki?curid=1550624", "title": "Giuseppe Petronio", "text": "Per Petronio sono stati usati i termini di \u201cstoricismo marxista\u201d, \u201cumanesimo laico\u201d (fece parte dell'Associazione per la difesa della scuola laica di Stato\u201d), \u201csocialismo umanitario\u201d, e spregiativamente quelli di \u201cveteromarxismo\u201d e \u201csociologismo\u201d, ma un fatto \u00e8 certo: egli seppe raccogliere le istanze di una societ\u00e0 che - uscendo dalla paralisi del regime totalitario e dalla guerra - aspirava a modificarsi in senso democratico.\nScrisse di lui Edoardo Sanguineti: \"Uno dei rappresentanti pi\u00f9 significativi di un'attenzione sociologica, di ispirazione marxista, portata alla letteratura\".\nBiografia.\nDopo gli studi a Reggio Calabria, Napoli e Roma, fu insegnante d'italiano e latino nei licei per poi prestare servizio all'universit\u00e0 romena di Ia\u015fi come lettore d'italiano; in seguito fu appassionato docente di Letteratura italiana alle Universit\u00e0 di Cagliari e Trieste, ove diede origine a una illustre \u201cScuola triestina\u201d. Diresse dal 1967, e per vari decenni, la rivista \u201cProblemi\u201d per l'editore Palumbo. Nel 1984 divenne presidente dell'\u201cIstituto Gramsci\u201d giuliano.\nFervente antifascista, nel dopoguerra approd\u00f2 al Marxismo e inizi\u00f2 a dedicarsi a una intensa attivit\u00e0 politico-sindacale con il Partito Socialista Italiano e in seguito con il Partito Comunista."}
{"id": "1550628", "revid": "729019", "url": "https://it.wikipedia.org/wiki?curid=1550628", "title": "F\u00e9licien Vervaecke", "text": "Professionista tra il 1929 ed il 1946, conta la vittoria di sei tappe al Tour de France e due classifiche scalatori della \"Grande Boucle\".\nCarriera.\nCorse per la Alcyon, la Labor e la Ganna, si distinse come scalatore e passista.\nOltre a numerose vittorie in corse disputate in Francia e Belgio, ottenne buoni risultati nelle grandi corse a tappe, in particolare al Tour de France. Nelle sette edizioni della \"Grande Boucle\" che disput\u00f2 vinse sei tappe (4 nel 1934).\nVinse anche due volte la Classifica scalatori (nel 1935 e 1937) e si classific\u00f2 per quattro volte tra i primi dieci.\nVinse anche una tappa al Giro d'Italia, nel 1934, la Campobasso &gt; Bari, e due tappe alla Parigi-Nizza.\nSi distinse anche nelle classiche monumento, centrando la decima piazza nell'unica sua apparizione alla classicissima di primavera e 3 terzi posti (rispettivamente 2 alla Liegi-Bastogne-Liegi ed uno al Giro delle Fiandre)."}
{"id": "1550629", "revid": "287204", "url": "https://it.wikipedia.org/wiki?curid=1550629", "title": "Felicien Vervaecke", "text": ""}
{"id": "1550631", "revid": "33689", "url": "https://it.wikipedia.org/wiki?curid=1550631", "title": "Sesto Anicio Fausto Paolino", "text": "Biografia.\nAppartenente alla \"gens Anicia\", suo padre era probabilmente Anicio Fausto, suo fratello Amnio Anicio Giuliano (console del 322). Anicio Paolino era probabilmente suo figlio o suo nipote. Va forse identificato con quell'Anicio che fu il primo senatore di gran nobilt\u00e0 a convertirsi pubblicamente al Cristianesimo.\nProconsole d'Africa, nel 325 divenne console \"prior\" con Giulio Giuliano; tra il 331 e il 333 tenne l'importante carica di \"praefectus urbi\" di Roma."}
{"id": "1550636", "revid": "1226", "url": "https://it.wikipedia.org/wiki?curid=1550636", "title": "Il giro di vite (opera)", "text": "Il giro di vite (\"The Turn of the Screw\") \u00e8 un'opera lirica in un prologo e due atti (op. 54) di Benjamin Britten, su libretto della scrittrice Myfanwy Piper, tratto dal racconto omonimo (1898) di Henry James.\nLa prima rappresentazione ebbe luogo al Teatro La Fenice di Venezia il 14 settembre 1954 con il tenore Peter Pears nella parte sia di Peter Quint sia del Prologo, David Hemmings (Miles) e Jennifer Vyvyan nel ruolo dell'istitutrice. Il compositore stesso la diresse, con l'orchestra da camera \"The English Opera Group\", nell'ambito del XVII Festival Internazionale di Musica Contemporanea della Biennale di Venezia.\nImportante, per la comprensione dell'opera, \u00e8 il versetto di William Butler Yeats (tratto da \"Il secondo avvento\") attribuito nell'opera al personaggio di Quint: \"La cerimonia dell'innocenza \u00e8 sommersa\" (\"The ceremony of innocence is drowned\").\nStruttura.\nSeguendo pressoch\u00e9 totalmente lo svolgimento del racconto di James (l'unica scena creata ex novo nel libretto \u00e8 la prima del secondo atto), l'opera si suddivide in un prologo e due atti simmetrici, ciascuno composto da otto brevi scene collegate da quindici interludi orchestrali, ognuno concepito come variazione di un tema esposto dopo il Prologo. Il tema tocca tutti e dodici i gradi della scala cromatica in uno schema che presenta una successione incrociata di quinte discendenti e seste ascendenti. Le variazioni scavano gradatamente sempre pi\u00f9 in profondit\u00e0 nel tema musicale (la \"vite\"), in ci\u00f2 alludendo al progressivo sprofondare nell'orrore senza via d'uscita dei protagonisti della vicenda; concezione ulteriormente potenziata da una complessa trama di richiami tematici e strumentali.\nTrama.\nPrologo.\nIl narratore, in un recitativo accompagnato dal pianoforte, espone l'antefatto. Una giovane istitutrice \u00e8 stata assunta da un gentiluomo per occuparsi di due suoi nipoti orfani; ella sar\u00e0 in tutto e per tutto responsabile di loro e per nessun motivo o accadimento dovr\u00e0 mai importunare il tutore. Pur esitante, l'istitutrice accetta l'impiego. \nAtto primo.\n\"Tema\" - Scena 1\u00aa, \"The Journey\" (Il viaggio): in viaggio verso Bly, l'istitutrice esprime i propri dubbi sulla natura e le condizioni del suo incarico. &lt;br&gt;\"Variazione I.\" Scena 2\u00aa, \"The Welcome\" (Il benvenuto): l'istitutrice viene accolta calorosamente nella residenza di campagna dalla governante, signora Grose, che le presenta i due bambini, Flora e Miles, e loda la loro intelligenza. i due fanciulli conducono via allegramente la nuova arrivata per mostrarle tutta la casa. &lt;br&gt;\"Variazione II.\" Scena 3\u00aa, \"The Letter\" (La lettera): l'istitutrice \u00e8 assai preoccupata nel leggere la lettera in cui le si comunica che Miles \u00e8 stato espulso dalla scuola. Mentre ascolta il canto sereno dei due bimbi, la donna non riesce a credere che Miles possa essere cattivo; pertanto decide di non indagare e non prende provvedimenti. &lt;br&gt;\"Variazione III.\" Scena 4\u00aa, \"The Tower\" (La torre): mentre passeggia tranquillamente nel giardino, l'istitutrice scorge in cima alla torre un uomo che l\u00ec per l\u00ec scambia per i tutore, ma poi rimane turbata poich\u00e9 si accorge trattarsi invece di uno sconosciuto. &lt;br&gt;\"Variazione IV.\" Scena 5\u00aa, \"The Window\" (La finestra): l'istitutrice scorge di nuovo l'uomo, che ora la fissa dalla finestra. Dopo averlo inutilmente inseguito, ne parla con la signora Grose, che riconosce in lui Quint, il servitore di un tempo, e racconta come lui e la signorina Jessel, la precedente istitutrice, avessero un'influenza nefasta sui due bambini. L'istitutrice comprende, inorridita, che Quint \u00e8 un fantasma e decide insieme alla governante di proteggere i due fanciulli. &lt;br&gt;\"Variazione V.\" Scena 6\u00aa, \"The Lesson\" (La lezione): Miles fa sfoggio della sua bravura in latino, Flora lo scimmiotta e poi chiede di passare alla storia. Infine Miles canta una malinconica filastrocca costruita sui doppi sensi della parola \"malo\", in cui esprime il suo turbamento e la paura di essere \"cattivo\". &lt;br&gt;\"Variazione VI.\" Scena 7\u00aa, \"The Lake\" (Il lago): Flora canta una misteriosa ninnananna alla sua bambola. L'istitutrice, mentre le sta dando lezione di geografia, scorge il fantasma della signorina Jessel sull'altra sponda del lago e si affretta ad allontanare la bambina. Si rende conto per\u00f2 che i due fanciulli sono ben consapevoli delle apparizioni dei due fantasmi, e questo la sgomenta. &lt;br&gt;\"Variazione VII.\" Scena 8\u00aa, \"At Night\" (Di notte): nei pressi della torre, subdolamente seducenti, Quint e la signorina Jessel affascinano Flora e Miles con misteriose promesse allettanti ma si dileguano al sopraggiungere dell'istitutrice e della signora Grose. Alla domanda dell'istitutrice \"Che cosa facevi qui?\", Miles risponde: \"Vedete, sono cattivo, sono cattivo, vero?\".\nAtto secondo.\n\"Variazione VIII\". Scena 1\u00aa, \"Colloquy and Soliloquy\" (Colloquio e soliloquio): dialogo fra Quint e la signorina Jessel, da cui si capisce che Jessel \u00e8 tanto succube quanto complice di Quint. Lui cerca uno spirito da sottomettere, lei un'anima alla quale far provare il suo stesso dolore. I due quindi si ripromettono di impadronirsi di Miles e Flora. Quint si allontana esclamando \"la cerimonia dell'innocenza \u00e8 sommersa\", mentre miss Jessel esprime tutta la sua disperazione. &lt;br&gt;\"Variazione IX.\" Scena 2\u00aa, \"The Bells\" (Le campane): nel cimitero, i due bambini si lasciano andare ad un perverso \"Benedicite\". L'istitutrice \u00e8 sconvolta, ma pur sfidata ambiguamente da Miles, si rifiuta ancora di interpellare il tutore. &lt;br&gt;\"Variazione X.\" Scena 3\u00aa, \"Miss Jessel\": l'istitutrice scopre la signorina Jessel seduta in cattedra nell'aula adibita allo studio. In un drammatico scontro riesce a cacciarla via. A questo punto \u00e8 per lei indispensabile scrivere una breve lettera al tutore per informarlo di quanto accade a Bly. &lt;br&gt;\"Variazione XI.\" Scena 4\u00aa, \"The Bedroom\" (La camera da letto): Miles rinfaccia all'istitutrice di spiare continuamente lui e Flora. La donna informa il ragazzo di aver scritto allo zio. Intanto Quint, invisibile, fa sentire a Miles la sua presenza influente. &lt;br&gt;\"Variazione XII.\" Scena 5\u00aa, \"Quint:\" indotto dal fantasma dell'ex servitore, Miles ruba la lettera. &lt;br&gt;\"Variazione XIII\". Scena 6\u00aa, \"The Piano\": mentre Miles si esercita al pianoforte, Flora induce la governante ad assopirsi e si allontana di soppiatto. L'istitutrice capisce che anche l'esibizione di Miles ha lo scopo di distrarla, e si lancia alla ricerca di Flora. &lt;br&gt;\"Variazione XIV.\" Scena 7\u00aa, \"Flora\": l'istitutrice trova Flora vicino al fantasma di Miss Jessel. Cerca allora di far ammettere alla bambina la presenza dello spettro, ma Flora, alla quale il fantasma raccomanda il silenzio, nega tutto con odio e ostinazione e va via piangendo. L'istitutrice comprende con infinito sconforto di essere del tutto impotente di fronte a forze malvagie e oscure. &lt;br&gt;\"Variazione XV.\" Scena 8\u00aa, \"Miles\": compare la governante insieme a Flora; la bimba \u00e8 stranamente silenziosa e apatica. Durante la notte, parlando nel sonno, ha lasciato capire alla signora Grose cose molto brutte, quindi lei ha deciso di condurla dal tutore. La governante rivela anche all'istitutrice che la sua lettera non \u00e8 mai partita. Rimasta sola con Miles, l'istitutrice lo esorta insistentemente a confidarsi. Nonostante l'influenza di Quint, che vuole in tutti i modi dissuaderlo, egli finisce per confessare il furto della lettera e svela il nome di colui che lo tormenta. \"Sei salvo!\", esclama l'istitutrice. Quint \u00e8 costretto a scomparire, ma il fanciullo \u00e8 morto.\nCommento critico.\nScritta in pochi mesi nel 1954, \"The Turn of the Screw\" costituisce una pietra miliare nella musica del Novecento e nello stesso tempo, per originalit\u00e0 di invenzione, profondit\u00e0 psicologica ed estrema coerenza formale, rappresenta un vertice di raffinatezza compositiva raggiunto da Britten nell'ambito del teatro d'opera. Come gi\u00e0 in \"The Rape of Lucretia\" (1946), con un minimo impiego di mezzi (un'orchestra da camera di soli 13 elementi che suonano 18 strumenti) l'autore riesce a costruire un'atmosfera notevolmente ricercata e di straordinario fascino. Il testo di James offre al musicista la possibilit\u00e0 di vincere la difficile sfida di rappresentare in musica il soprannaturale e insieme di affrontare il tema dell'innocenza infantile violata dagli adulti. A differenza del racconto, in cui i due fantasmi non parlano mai e si limitano ad apparire e poi svanire, affascinando Flora e Miles soltanto con la presenza e lo sguardo, nell'opera di Britten, miss Jessel e Quint conversano fra di loro (come nella prima scena del secondo atto, inesistente nel racconto originale) e con i fanciulli. L'istitutrice ha addirittura un drammatico scontro con Miss Jessel, prima di cacciarla via dall'aula di studio (scena terza del secondo atto). In tal modo, la fascinazione esercitata dai fantasmi sui due bambini - il cui contenuto tuttavia rimane oscuro tanto nell'opera letteraria come in quella lirica - risulta straordinariamente potenziata, creando un terribile e infine fatale \"trait d'union\" tra il mondo dei vivi e quello dei morti. \nSotto l'aspetto strutturale, l'opera si fonda su un ferreo schema formale poggiato su un tema di base, che funge da elemento unificatore dell'intera composizione, seguito da quindici variazioni, ciascuna in una tonalit\u00e0 diversa, coronate (nella scena finale) da una grandiosa passacaglia il cui basso ostinato \u00e8 costituito dalle note del tema stesso. Le tonalit\u00e0 cominciano dal la minore e seguono per tutto il primo atto un itinerario ascendente, mentre nel secondo hanno una disposizione sempre discendente per gradi contigui fino a tornare al la (maggiore). Una preordinata griglia formale di tale rigore conosce solo due precedenti analoghi: \"Il castello del duca Barbabl\u00f9\" di B\u00e9la Bart\u00f3k (1911) e soprattutto il \"Wozzeck\" di Alban Berg (1922), a cui l'opera di Britten si avvicina anche per il ricorso a forme tipiche dell'antica musica strumentale.\n\"The Turn of the Screw\" rappresenta pure un nodo di svincolo nel percorso artistico del musicista inglese, poich\u00e9 in seguito Britten esplorer\u00e0 formule drammatiche nuove e torner\u00e0 a impiegare principi compositivi connessi con la musica seriale."}
{"id": "1550637", "revid": "327773", "url": "https://it.wikipedia.org/wiki?curid=1550637", "title": "Cappelletti (cavalleria)", "text": "I Cappelletti, stradioti reclutati dalle regioni dalmate, erano cavalleggeri al servizio della repubblica di Venezia. Venivano cos\u00ec chiamati per via di un caratteristico copricapo che indossavano.\nCon il nome Cappelletti, nel XIII secolo, si design\u00f2 anche un gruppo di famiglie cremonesi di fazione guelfa, poi espulse dalla citt\u00e0 da Umberto Pelavicino. I loro avversari di fazione ghibellina erano invece detti Barbarasi o Troncaciuffi.\nLetteratura.\nNella veronese cosiddetta casa di Giulietta sull'arco dell'ingresso esiste uno stemma dei Dal Cappello, mercanti di spezie e antichi proprietari dell'edificio, che esibisce un copricapo scolpito.\nPossiamo trovare riferimenti ai Cappelletti anche in alcune delle pi\u00f9 importanti opere della letteratura italiana.\nNella Divina Commedia, ad esempio, Dante Alighieri li nomina nel VI canto del \"Purgatorio,\" importante canto politico, per\u00f2 non in veste di mercenari ma come guelfi di Cremona in giustapposizione con i Montecchi di Verona.\n\" \"Vieni a veder Montecchi e Cappelletti\",\n\"Monaldi e Filippeschi, uom sanza cura:\"\n\"color gi\u00e0 tristi, e questi con sospetti\"!\"\nIl nome Cappelletti assurse per\u00f2 a fama mondiale nella deformazione Capuleti susseguente alla trasposizione in italiano del termine Capulet presente nella tragedia shakespeariana Romeo e Giulietta, ispirata dalla novella \"Historia novellamente ritrovata di due nobili amanti\" di Luigi da Porto, da cui il drammaturgo inglese tradusse il nome originale Cappelletti. Luigi da Porto ne fece erroneamente una famiglia di Verona anzich\u00e9 di Cremona, fuorviato da una sbagliata interpretazione del verso dantesco.\nVengono inoltre citati nei Promessi sposi come protettori del territorio bergamasco dalle possibili razzie dei Lanzichenecchi, mercenari tedeschi che transitavano nel limitrofo territorio di Lecco.\n\"Il territorio bergamasco non era tanto distante, che le sue gambe non ce lo potessero portare in una tirata; ma si sapeva ch'era stato spedito in fretta da Bergamo uno squadrone di cappelletti, il qual doveva costeggiare il confine, per tenere in suggezione i lanzichenecchi; e quelli eran diavoli in carne, n\u00e9 pi\u00f9 n\u00e9 meno di questi, e facevan dalla parte loro il peggio che potevano.\"\n\"Ma quando, al calar delle bande alemanne, alcuni fuggiaschi di paesi invasi o minacciati capitarono su al castello a chieder ricovero, l'innominato, tutto contento che quelle sue mura fossero cercate come asilo da' deboli, che per tanto tempo le avevan guardate da lontano come un enorme spauracchio, accolse quegli sbandati, con espressioni piuttosto di riconoscenza che di cortesia; fece sparger la voce, che la sua casa sarebbe aperta a chiunque ci si volesse rifugiare, e pens\u00f2 subito a mettere, non solo questa, ma anche la valle, in istato di difesa, se mai lanzichenecchi o cappelletti volessero provarsi di venirci a far delle loro.\"\n\"Vengon lanzichenecchi di qua; si son veduti cappelletti di l\u00e0.\""}
{"id": "1550645", "revid": "33689", "url": "https://it.wikipedia.org/wiki?curid=1550645", "title": "Giulio Giuliano", "text": "Il suo nome \u00e8 talvolta tramandato come Ionio Giuliano (latino: \"Ionius Iulianus\").\nBiografia.\nGiuliano fu il padre di Basilina, madre dell'imperatore romano Giuliano (360-363); ebbe anche un figlio omonimo, che fu \"Comes Orientis\" durante il regno del nipote.\nPrefetto d'Egitto nel 314, divenne \"vir eminentissimus\" e prefetto del pretorio nel 315, tenendo questa carica sotto Licinio fino al 324, quando, malgrado la vittoria di Costantino I su Licinio, il nuovo unico imperatore lod\u00f2 l'amministrazione quasi decennale di Giuliano ponendola ad esempio per i propri amministratori: Costantino lo nomin\u00f2 console \"posterior\" per il 325."}
{"id": "1550646", "revid": "3082", "url": "https://it.wikipedia.org/wiki?curid=1550646", "title": "Iulio Giuliano", "text": ""}
{"id": "1550658", "revid": "466539", "url": "https://it.wikipedia.org/wiki?curid=1550658", "title": "August Wilson", "text": "Ha vinto due volte il Premio Pulitzer: nel 1985, per il dramma \"Fences\", e nel 1990, per il dramma \"The Piano Lesson\". \u00c8 considerato il pi\u00f9 importante drammaturgo afroamericano.\nBiografia.\nFiglio di un panettiere tedesco e di una lavandaia afroamericana, Wilson abbandon\u00f2 la scuola all'et\u00e0 di 16 anni e inizi\u00f2 a fare vari lavori. Alla fine degli anni sessanta fond\u00f2 la compagnia teatrale \"Black Horizons\". Nel 1979 scrisse il suo primo dramma, \"Jitney\". Successivamente scrisse uno dei suoi pi\u00f9 grandi successi, \"Ma Rainey's Black Bottom\", ambientato nel mondo del jazz. L'opera approd\u00f2 a Broadway e fece conoscere definitivamente Wilson. Seguirono altri otto drammi, tra cui \"Fences\", che frutt\u00f2 al drammaturgo il suo primo Pulitzer, e \"The Piano Lesson\", suo secondo Pulitzer. Per il cinema Wilson adatt\u00f2 il suo \"The Piano Lesson\" per un film tv che riscosse un buon successo e frutt\u00f2 a Charles S. Dutton una nomination al Golden Globe come miglior attore protagonista. Inoltre recit\u00f2 la parte del narratore in \"The Naked Proof\". Wilson mor\u00ec nel 2005, a 60 anni, a causa di un cancro al fegato.\n\"Barriere\".\nNel 2016, venne accreditato postumo come sceneggiatore del film \"Barriere\" (adattamento cinematografico di \"Fences\"), diretto da Denzel Washington (che fu anche l'attore protagonista del film), mentre nel 2019 viene annunciata la produzione di una trasposizione cinematografica di \"Ma Rainey's Black Bottom.\" Il film omonimo, diretto da George C. Wolfe e prodotto da Denzel Washington, con protagonisti Chadwick Boseman e Viola Davis, \u00e8 stato distribuito dalla piattaforma di streaming on demand Netflix a partire da dicembre 2020, ottenendo il plauso unanime da parte di pubblico e critica.\nRiconoscimenti.\nPremio Oscar\nAARP Movies for Grownups Awards\nCritics' Choice Movie Award\nPremio Pulitzer\nTony Award\nWriters Guild of America Award"}
{"id": "1550659", "revid": "1903739", "url": "https://it.wikipedia.org/wiki?curid=1550659", "title": "Imperatrice Michiko", "text": "Biografia.\nL'imperatrice nasce a Tokyo ed \u00e8 la figlia maggiore di Hidesaburo Sh\u014dda (1904-1999), presidente della Nisshin Flour Milling Company, azienda alimentare fondata nel 1907 dal nonno di Michiko, Teiichiro Sh\u014dda (1870-1961), e di sua moglie Fumiko Soejima (1910-1988). Suo zio era il famoso matematico Kenjiro Sh\u014dda (1902-1977). Ha un fratello maggiore di nome Iwao e uno minore di nome Osamu e una sorella minore di nome Emiko. Frequent\u00f2 la scuola elementare Futaba a Tokyo ma dovette lasciare gli studi temporaneamente quando scoppi\u00f2 la Seconda guerra mondiale. Torn\u00f2 a scuola dopo la guerra e frequent\u00f2 le superiori. La sua passione \u00e8 il violino. Studi\u00f2 inoltre inglese e pianoforte.\nDurante gli anni universitari veniva soprannominata dalla famiglia \"Mitchi\", mentre nell'infanzia la chiamavano \"Temple-Chan\" per i suoi boccoli, simili a quelli di Shirley Temple.\nConsegu\u00ec il Bachelor of Arts in letteratura inglese alla facolt\u00e0 di letteratura all'Universit\u00e0 Seishin di Tokyo nel 1957.\nFidanzamento.\nConobbe l'allora Principe della corona Akihito nell'agosto 1957 in un campo di Tennis a Karuizawa. Venne acconsentito il fidanzamento il 27 novembre 1958.\nAnche se la futura Principessa della corona era figlia di un ricco industriale, non era nobile. Durante gli anni cinquanta, i media e coloro che conoscevano la monarchia giapponese ipotizzarono che la potente Agenzia della Casa Imperiale avesse scelto un'altra moglie per Akihito tra le figlie della nobilt\u00e0 o dai precedenti rami della famiglia imperiale. Alcuni tradizionalisti si opposero al fidanzamento, e si dice che anche l'Imperatrice K\u014djun fosse avversa.\nMatrimonio e famiglia.\nLa coppia si \u00e8 sposata il 10 aprile 1959 e ha avuto tre figli:\nAlla morte dell'Imperatore Hirohito il 7 gennaio 1989 suo marito \u00e8 diventato il 125\u00ba imperatore del Giappone e lei \u00e8 diventata imperatrice consorte. I nuovi imperatori sono stati incoronati il 2 novembre 1990."}
{"id": "1550660", "revid": "339392", "url": "https://it.wikipedia.org/wiki?curid=1550660", "title": "Ko\u0161ice FC", "text": ""}
{"id": "1550662", "revid": "1903739", "url": "https://it.wikipedia.org/wiki?curid=1550662", "title": "Imperatrice Masako", "text": "Biografia.\n\u00c8 la figlia maggiore di Hisashi Owada, diplomatico giapponese, e di Yumiko Egashira, ha due sorelle minori, le gemelle Setsuko e Reiko.\nMasako and\u00f2 a vivere a Mosca con i suoi genitori all'et\u00e0 di due anni e frequent\u00f2 l\u00ec l'asilo. Di ritorno in Giappone, frequent\u00f2 un istituto femminile privato a Tokyo dalle scuole elementari fino al secondo anno di scuole superiori. Masako e la sua famiglia si spostarono quindi negli Stati Uniti quando il padre divenne professore all'Universit\u00e0 di Harvard e vice ambasciatore. Si \u00e8 diplomata alla \"Belmont High School\", nel Massachusetts, vicino a Boston, dove \u00e8 stata presidentessa della \"National Honor Society\".\nHa conseguito la laurea triennale (Bachelor of Arts) in Economia presso l'universit\u00e0 di Harvard e ha seguito, senza terminarlo, il corso di laurea in relazioni internazionali all'Universit\u00e0 di Oxford. Inoltre ha studiato brevemente all'Universit\u00e0 di Tokyo nel novembre del 1986.\nMasako ha lavorato al Ministero degli affari esteri giapponese assieme al padre. Durante la sua carriera ha incontrato molti leader internazionali, come il Presidente degli Stati Uniti d'America Bill Clinton e il presidente russo Boris Nikolaevi\u010d El'cin.\nMatrimonio.\nMasako conobbe il Principe Naruhito quando era studentessa all'Universit\u00e0 di Tokyo nel novembre del 1986, anche se alcuni ritengono che potrebbe averlo incontrato in precedenza quando il padre scort\u00f2 alcuni membri della famiglia imperiale.\nIl nome di Masako scomparve dall'elenco delle possibili consorti del principe a causa di una controversia che coinvolgeva suo nonno, presidente della corporazione Chisso, coinvolta nello scandalo della malattia di Minamata. Tuttavia, dietro le quinte i due continuarono a frequentarsi. Il principe le propose diverse volte le nozze e venne annunciato il loro fidanzamento ufficiale il 19 gennaio 1993. La notizia fece molto scalpore in Giappone, poich\u00e9 in molti pensavano che la loro relazione fosse terminata.\nIl principe e Masako si sono sposati con una tradizionale cerimonia nuziale il 9 giugno 1993.\nFamiglia e successione.\nL'imperatore e l'imperatrice hanno una figlia, la Principessa Aiko (il suo nome ufficiale \u00e8 Principessa Toshi) nata il 1\u00ba dicembre 2001.\nLa nascita, avvenuta otto anni dopo le nozze dei genitori, ha avviato un acceso dibattito in patria sull'eventuale modifica della legge che permette solo ai figli maschi di diventare imperatori.\nUn gruppo di esperti, creato dal governo, invi\u00f2 un documento il 25 ottobre 2005 dove si raccomandava di emendare la legge per permettere una successione alle figlie.\nL'immensa pressione psicologica su Masako per la generazione di un figlio maschio (interrompendo la sua carriera da diplomatica) potrebbe essere stata la causa di un forte stress. La Costituzione giapponese non permette infatti ai membri della famiglia imperiale di avere attivit\u00e0 politiche.\nNipote maschio.\nI piani di modifica della legge riguardante la successione imperiale sono stati bloccati dopo l'annuncio che il fratello pi\u00f9 giovane del principe della corona, il Principe Akishino e sua moglie, la Principessa Akishino erano in attesa del loro terzo figlio. Il 6 settembre 2006 la Principessa Akishino ha dato alla luce un maschio, il Principe Hisahito, che \u00e8 diventato dal 1\u00ba maggio 2019, il secondo in linea di successione al trono, secondo l'attuale legge, dopo suo padre (il principe Akishino)."}
{"id": "1550664", "revid": "486946", "url": "https://it.wikipedia.org/wiki?curid=1550664", "title": "Masako Owada", "text": ""}
{"id": "1550665", "revid": "113757", "url": "https://it.wikipedia.org/wiki?curid=1550665", "title": "Strage della Stazione di Bologna", "text": ""}
{"id": "1550666", "revid": "1903739", "url": "https://it.wikipedia.org/wiki?curid=1550666", "title": "Aiko, principessa Toshi", "text": "Biografia.\nNome.\nA differenza della tradizione, che impone la scelta da parte dell'imperatore, il nome \u00e8 stato indicato dai genitori. Essi si sono ispirati agli insegnamenti del filosofo cinese Mencio, in particolare alla frase\nIl nome viene scritto con gli ideogrammi Kanji delle parole \"amore\" e \"figlio\" e significa \"figlia dell'amore\". Il suo titolo imperiale \u00e8 , che significa \"persona che rispetta gli altri.\"\nFormazione.\nLa Principessa ha incominciato la sua formazione presso la scuola materna dell'istituto Gakush\u016bin il 3 aprile 2006. Ha lasciato l'asilo il 15 marzo 2008. Il 18 marzo 2014, ha finito la scuola primaria. Nel periodo delle elementari, quando aveva 8 anni, ha passato quasi un'intera settimana lontana dalle lezioni a causa di probabili atti di bullismo nei suoi confronti e solo alla fine di aprile 2010, Aiko ha ripreso a seguire alcune lezioni, accompagnata dalla madre, evitando tuttavia l'impegno scolastico a tempo pieno ma seguendo ogni giorno solo le prime tre ore. L'imperatrice Masako l'ha accompagnata ogni giorno venendo poi a prenderla, e in pi\u00f9 Aiko \u00e8 stata seguita a lezione da uno staff speciale di corte. In questo periodo un giovane disoccupato \u00e8 stato arrestato per aver volutamente scritto su un blog il suo proposito di uccidere la principessa, nonostante l'assoluta intenzione di non attuarlo.\nIn occasione del suo ottavo compleanno, sono stati rivelati i suoi interessi che includono scrittura in caratteri kanji, calligrafia, salto della corda, suonare pianoforte e violino e scrivere poesie.\nIl 6 aprile 2014 \u00e8 entrata nella scuola secondaria femminile, la Gakushuin Girls\u2019 Senior High School\u00a0di Tokyo. Nel 2016 ha studiato durante il periodo estivo presso l'Eton College, nel Regno Unito, per perfezionare il suo inglese.\nNel febbraio 2020 \u00e8 stata accettata all'universit\u00e0 Gakushuin, dove studia lingua e letteratura giapponese.\nFunzioni pubbliche.\nIl 5 aprile 2016, ha visitato una mostra speciale che celebrava i 150 anni di relazioni diplomatiche tra Giappone e Italia nel museo di Tokyo.\nTitoli e trattamento.\nSuccessione al trono.\nLa legge della Casa Imperiale del 1947 ha abolito la nobilt\u00e0 giapponese e, ai sensi delle disposizioni dell'attuale normativa, la famiglia imperiale \u00e8 stata ridotta ai discendenti dell'imperatore Taish\u014d. Le leggi di successione in Giappone non permettono l'ascesa al trono alle donne. Se le leggi fossero modificate, Aiko sarebbe prima nella linea di successione al trono del crisantemo.\nLa nascita della principessa Aiko ha suscitato dibattito in Giappone sul fatto che la legge della casa imperiale del 1947 dovrebbe essere modificata dal sistema attuale di primogenitura agnatica alla primogenitura assoluta, che consentirebbe a una donna, se primogenita, di ereditare il trono davanti a un fratello minore o a un cugino. Anche se negli elenchi ufficiali dei sovrani del paese sono presenti otto imperatrici regnanti nel corso della storia, i loro successori sono stati sempre scelti tra i membri della stirpe imperiale paterna. In base a questo alcuni studiosi conservatori sostengono che il regno delle donne erano temporaneo e che la tradizionale successione maschile dovrebbe essere mantenuta nel XXI secolo. Anche se all'imperatrice Gemmei \u00e8 succeduta sua figlia, Gensh\u014d, a quest'ultima \u00e8 succeduta il figlio di suo fratello, mantenendo cos\u00ec il trono nella stessa linea agnatizia; sia Gensh\u014d sia Gemmei, cos\u00ec come tutte le altre imperatrici regnanti e gli imperatori, appartenevano alla stessa patrilineare.\nIl 25 ottobre 2005, una commissione di esperti nominata dal governo ha presentato una relazione, in cui si raccomandava la modifica della legge di successione imperiale per consentire la primogenitura assoluta. Il 20 gennaio 2006, il primo ministro Junichiro Koizumi ha usato parte del suo discorso annuale per affrontare la questione e si \u00e8 impegnato a presentare una proposta di legge alla dieta. Koizumi non ha annunciato una tempistica per la normativa da introdurre, n\u00e9 ha fornito dettagli sul contenuto, ma ha fatto notare che sarebbe stato in linea con le conclusioni del gruppo di governo del 2005.\nLe proposte per sostituire la primogenitura agnatica sono state temporaneamente archiviate dopo che, nel febbraio del 2006, \u00e8 stato annunciato che il fratello minore del principe ereditario, il principe Akishino e sua moglie erano in attesa del loro terzo figlio. Il 6 settembre 2006, alle 08.27, la principessa Kiko ha dato alla luce un figlio, Hisahito, che \u00e8 secondo nella linea di successione al trono, dopo il padre (il principe ereditario). Da 41 anni in Giappone non nascevano principi maschi. Il 3 gennaio 2007, il primo ministro Shinz\u014d Abe ha annunciato che sarebbe caduta la proposta di modificare la legge della Casa Imperiale. Pertanto, sembra improbabile che le leggi di successione verranno modificate per consentire alla principessa Aiko di diventare imperatrice."}
{"id": "1550668", "revid": "745179", "url": "https://it.wikipedia.org/wiki?curid=1550668", "title": "HNLMS De Ruyter (C 801)", "text": ""}
{"id": "1550669", "revid": "1903739", "url": "https://it.wikipedia.org/wiki?curid=1550669", "title": "Fumihito, principe Akishino", "text": " \u00c8 il primo nella linea di successione al trono del crisantemo in seguito all'ascesa al trono, il 1\u00ba maggio 2019, del fratello, l'Imperatore Naruhito. Al momento del suo matrimonio, nel giugno 1990, ha assunto il titolo di Principe Akishino (\"Akishino-no-miya\"), generando un proprio ramo della famiglia imperiale giapponese.\nBiografia.\nPrimi anni di vita e formazione.\nIl principe \u00e8 nato nell'Ospedale dell'Agenzia della Casa Imperiale di Tokyo, il 30 novembre 1965. Il suo nome \u00e8 Fumihito. Il suo appellativo, fino alle nozze, \u00e8 stato \"principe Aya\" (Aya-no-miya). Ha frequentato le scuole primarie e secondarie nell'istituto Gakush\u016bin. Nel mese di aprile dell'1984 \u00e8 entrato nel dipartimento di legge dell'Universit\u00e0 Gakush\u016bin, dove ha studiato legge e biologia. Dopo la laurea in scienze politiche, dall'ottobre del 1988 al giugno del 1990, ha studiato la tassonomia dei pesci al St John's College di Oxford. Alla morte del nonno, l'imperatore Hirohito, nel gennaio 1989, \u00e8 diventato secondo nella linea di successione al trono dopo suo fratello maggiore, il principe ereditario Naruhito.\nNell'ottobre del 1996, ha ricevuto un dottorato di ricerca in ornitologia dall'Universit\u00e0 di Studi Avanzati del Giappone. La sua tesi di dottorato era dedicata al genere gallus. Ha condotto ricerche sul campo in Indonesia nel 1993 e in Cina, nello Yunnan, nel 1994. Quando il padre era ancora principe ereditario, ha introdotto in Thailandia i pesci tilapia come fonte importante di proteine, facili da allevare. Il principe \u00e8 conosciuto come \"specialista del pesce gatto\" ed \u00e8 riuscito a mantenere ed espandere gli studi sull'acquacoltura con il popolo tailandese.\nGrande fan dei Beatles e accanito giocatore di tennis, da studente si \u00e8 classificato tra i primi dieci giocatori di tennis in coppia della regione di Kant\u014d. \u00c8 anche conosciuto per il suo impegno nella scuola di calligrafia Arisugawa.\nMatrimonio e figli.\nIl 29 giugno 1990, il principe ha sposato Kiko Kawashima, figlia di Tatsuhiko Kawashima, professore di economia all'Universit\u00e0 Gakush\u016bin e di sua moglie Kazuyo.\nLa coppia si \u00e8 conosciuta quando erano entrambi studenti alla Gakush\u016bin. Come suo padre, l'Imperatore Akihito, il principe ha trovato moglie fuori dall'aristocrazia e dai rami cadetti della famiglia imperiale. Al momento del matrimonio, ha ricevuto il titolo di \"Principe Akishino\" (Akishino-no-miya) e l'autorizzazione da parte del Consiglio economico della famiglia imperiale di formare un nuovo ramo della famiglia imperiale.\nIl principe e la principessa Akishino hanno due figlie e un figlio:\nDal momento che il terzo figlio \u00e8 un maschio, egli \u00e8 secondo nella linea di successione al trono imperiale, in quanto l'attuale imperatore Naruhito, ha solo una figlia femmina la quale non pu\u00f2 salire al trono, essendo la linea di successione al trono del Giappone solo ed esclusivamente maschile.\nFunzioni.\nIl principe Akishino serve come presidente dell'Istituto Yamashina per l'ornitologia e dell'Associazione giapponese di zoo e acquari. \u00c8 anche presidente onorario del WWF giapponese, dell'Associazione di tennis del Giappone e dell'Associazione Giappone-Paesi Bassi. \u00c8 visiting professor dell'Universit\u00e0 dell'Agricoltura di Tokyo.\nIl principe e la principessa Akishino favoriscono le relazioni amichevoli con l'estero rappresentando il loro paese presso i migliori eventi internazionali. Per esempio, si sono recati nei Paesi Bassi nell'agosto 2009 per commemorare i 400 anni di relazioni commerciali tra i Paesi Bassi e il Giappone. Essi sono stati invitati dal governo olandese e sono stati ospitati dalla regina Beatrice a L'Aia. Hanno incontrato gli studenti di lingua giapponese, visitato il museo nazionale di etnologia, un ospedale universitario e altri due musei. Agli archivi nazionali, hanno partecipato all'apertura di una grande mostra di cimeli giapponesi intitolata \"Da qui a Tokyo, 400 anni di scambio con il Giappone\"; sono stati accompagnati dalla principessa Laurentien che ha vissuto e studiato in Giappone, in giovinezza. Inoltre, questa visita ufficiale ha compreso anche colloqui con il premier olandese.\nIl principe ha svolto anche funzioni pubbliche per conto dell'Imperatore quando era ricoverato in ospedale. Lui e gli altri membri della famiglia imperiale hanno visitato le zone colpite dal terremoto e maremoto del T\u014dhoku del 2011."}
{"id": "1550672", "revid": "1086846", "url": "https://it.wikipedia.org/wiki?curid=1550672", "title": "Unione Calcio Sampdoria 2004-2005", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 2004-2005."}
{"id": "1550674", "revid": "1903739", "url": "https://it.wikipedia.org/wiki?curid=1550674", "title": "Kiko, principessa Akishino", "text": "Biografia.\nPrimi anni di vita ed educazione.\nKiko Kawashima \u00e8 nata a Shizuoka l'11 settembre 1966 ed \u00e8 la figlia maggiore di Kazuyo e Tatsuhiko Kawashima. Nel 1967, la famiglia si \u00e8 trasferita a Philadelphia, prendendo residenza in un appartamento al secondo piano di una palazzina del quartiere universitario, essendo suo padre iscritto all'Universit\u00e0 della Pennsylvania, il quale nel 1971, ha conseguito il dottorato in economia regionale e in seguito ha insegnato l\u00ec. Nel frattempo, Kiko ha preso padronanza della lingua inglese e ha frequentato la Lea School, in Locust Street.\nKiko ha frequentato le scuole elementare, media e superiore a Vienna, essendo suo padre ricercatore capo presso l'Istituto internazionale per l'analisi dei sistemi applicati di Laxenburg, dove ha studiato le attivit\u00e0 scientifiche e delle ONG. La futura principessa ha imparato bene l'inglese e il tedesco. Nel 1972, la famiglia \u00e8 tornata in patria e Tatsuhiko Kawashima \u00e8 diventato membro della facolt\u00e0 dell'Universit\u00e0 Gakush\u016bin di Tokyo e in seguito ha lavorato l\u00ec come professore di economia. Lei ha vissuto con i suoi genitori e il fratello in un piccolo appartamento del campus universitario della capitale. Nel 1989, ha conseguito un Bachelor of Letters in psicologia presso il dipartimento di psicologia della facolt\u00e0 di lettere dell'Universit\u00e0 Gakush\u016bin. Nel 1995, ha conseguito un Master of Humanities in psicologia sociale presso la scuola di specializzazione dell'Universit\u00e0 Gakush\u016bin. In seguito, ha ottenuto un dottorato di ricerca in lettere presso l'Universit\u00e0 Ochanomizu.\nNel 1987 ha partecipato ad uno scambio culturale con le nazioni del sud-est asiatico; ancora oggi \u00e8 una sostenitrice del programma a cui ha partecipato.\nMatrimonio.\nIl 26 giugno 1986, il principe Fumihito, le ha fatto la proposta di matrimonio, entrambi erano studenti alla Gakush\u016bin. Il 12 settembre 1989, il Consiglio della Casa Imperiale ha annunciato il fidanzamento ufficiale della coppia. La cerimonia si \u00e8 tenuta il 12 gennaio seguente. Nessuna data del matrimonio sarebbe stata annunciata fino al termine del periodo di lutto di un anno per la morte dell'imperatore Hirohito. Dopo l'annuncio del fidanzamento, \u00e8 diventata una delle pi\u00f9 famose studentesse universitarie per lo stile e il sorriso gentile.\nIl matrimonio ha avuto luogo presso il santuario del Palazzo Imperiale di Tokyo il 29 giugno 1990. Il Consiglio della Casa Imperiale aveva precedentemente concesso il permesso di stabilire un nuovo ramo della famiglia imperiale e l'imperatore ha concesso al figlio il titolo Principe Akishino (Akishino-no-miya) il giorno delle nozze. Al matrimonio, la sposa \u00e8 diventata Sua Altezza Imperiale la Principessa Akishino, nota informalmente come principessa Kiko. Come vuole la tradizione all'ingresso nella famiglia imperiale ha ricevuto un emblema personale costituito da una rappresentazione stilizzata di un Iris setosa.\nIl fidanzamento e il matrimonio del principe Akishino e di Kiko Kawashima hanno rotto con il passato sotto diversi aspetti. A quel tempo, lo sposo era ancora uno studente laureato alla Gakush\u016bin e si \u00e8 sposato prima del fratello maggiore, il principe ereditario Naruhito. A un certo punto, secondo una rivista giapponese, Fumihito si \u00e8 arrabbiato cos\u00ec tanto per l'opposizione dell'Agenzia della Casa Imperiale al matrimonio che ha minacciato di rinunciare al suo status regale. L'imperatrice Michiko \u00e8 intervenuta e ha contribuito a distogliere l'opposizione. Inoltre, la principessa \u00e8 stata la prima donna della classe media a sposare un membro della famiglia imperiale, la sua umile condizione ha portato i media giapponesi a soprannominarla \"la principessa dell'appartamento\". Anche sua suocera era nata da un cittadino comune, ma la famiglia era molto ricca; suo padre era infatti il presidente di una grande azienda.\nLa principessa aveva detto pi\u00f9 volte che voleva finire gli studi universitari, se le circostanze lo permettevano. Ha completato i suoi studi post-laurea in psicologia tra le sue funzioni ufficiali e ha conseguito la laurea in psicologia nel 1995. \u00c8 nota per il suo continuo interesse per la cultura dei non udenti e sordi del paese. Ha imparato il linguaggio dei segni giapponese ed \u00e8 un'abile interprete del linguaggio. Ogni anno, ad agosto, partecipa al concorso di linguaggio dei segni per studenti delle scuole superiori, e, in dicembre, all'evento \"Lodare le madri che allevano bambini con disabilit\u00e0 uditive\". Nel mese di ottobre del 2008, ha partecipato alla 38\u00aa Conferenza nazionale delle donne sorde. Ha anche incontri informali con i gruppi di non udenti.\nNel marzo 2013, a Kiko \u00e8 stato concesso il dottorato di ricerca in psicologia presso la scuola di specializzazione di lettere e scienze, dell'Universit\u00e0 Ochanomizu, per la sua tesi dal titolo \"La conoscenza, le percezioni, le convinzioni e i comportamenti legati alla tubercolosi: uno studio sulla base di questionari con i partecipanti al seminario del Federazione nazionale delle Organizzazioni femminili comunitarie per il controllo della tubercolosi e gli studenti universitari di sesso femminile.\"\nIl 14 dicembre 2007, il suo medico ha comunicato che soffre di sindrome del tunnel carpale, una condizione comune tra le donne di mezza et\u00e0.\nFigli.\nIl principe e la principessa Akishino hanno due figlie e un figlio:\nDal 1997, la famiglia ha residenza nella tenuta del Palazzo Akasaka a Motoakasaka, nel quartiere Minato della capitale.\nDoveri d'ufficio.\nIl principe e la principessa sono chiamati a incontrare i visitatori stranieri importanti per migliorare le relazioni diplomatiche. La principessa \u00e8 stata scelta come uno dei Young Global Leaders per il 2007, provenienti da un sondaggio di 4000 candidati.\nIl principe e la principessa hanno fatto numerose visite ufficiali in paesi stranieri. Nel giugno del 2002, sono diventati i primi membri della famiglia imperiale a visitare la Mongolia, in occasione del 30\u00ba anniversario delle relazioni diplomatiche. Nell'ottobre del 2002, hanno visitato i Paesi Bassi per partecipare ai funerali del principe Claus van Amsberg. Nel settembre del 2003, il principe e la principessa hanno visitato le Figi, Tonga e le Samoa, ancora una volta, erano i primi membri della famiglia imperiale ad aver visitato questi paesi.\n Nel marzo del 2004, il principe e la principessa sono ritornati nei Paesi Bassi per partecipare alle esequie dell'ex regina Giuliana. Nel gennaio del 2005, hanno visitato il Lussemburgo per partecipare ai funerali della granduchessa Giuseppina Carlotta. Tra l'ottobre e il novembre del 2006, hanno visitato il Paraguay per commemorare il 70\u00ba anniversario dell'emigrazione giapponese in quel paese. Nel gennaio del 2008, hanno visitato l'Indonesia per partecipare alla cerimonia per il 50\u00ba anniversario dello stabilimento delle relazioni diplomatiche tra il Giappone e la Repubblica di Indonesia.\nPi\u00f9 recentemente hanno visitato: l'Austria, la Bulgaria, l'Ungheria e la Romania, nel maggio del 2009, in occasione del \"Anno dell'Amicizia Giappone-Danubio 2009\"; i Paesi Bassi, nell'agosto del 2009, per l'evento commemorativo del 400\u00ba anniversario delle relazioni commerciali tra il Giappone e il Regno dei Paesi Bassi; la Costa Rica, nel gennaio del 2011, in occasione del 75\u00ba anniversario delle relazioni diplomatiche tra il Giappone e la Repubblica di Costa Rica; l'Uganda, in occasione del 50\u00ba anniversario delle relazioni diplomatiche tra il Giappone e la Repubblica dell'Uganda; la Croazia, la Slovacchia e la Slovenia, in occasione del 20\u00ba anniversario delle relazioni diplomatiche, e il Per\u00f9 e l'Argentina tra gennaio a febbraio del 2014, in occasione del 140\u00ba anniversario delle relazioni diplomatiche tra il Giappone e la Repubblica del Per\u00f9 e per commemorare i 50 anni dell'entrata in vigore dell'accordo sull'immigrazione tra il Giappone e la Repubblica Argentina. Tra giugno e luglio 2014, il principe Fumihito e la principessa Kiko hanno visitato lo Zambia e la Tanzania. Hanno partecipato alla cerimonia di commemorazione del 50\u00ba anniversario dello stabilimento delle relazioni diplomatiche tra il Giappone e lo Zambia. L'11 maggio 2016 i principi Akishino sono stati ricevuti al Quirinale dal presidente Sergio Mattarella. Il giorno seguente, sono stati ricevuti in udienza da papa Francesco."}
{"id": "1550675", "revid": "287204", "url": "https://it.wikipedia.org/wiki?curid=1550675", "title": "Oeuf-en-Ternois", "text": ""}
{"id": "1550677", "revid": "1318658", "url": "https://it.wikipedia.org/wiki?curid=1550677", "title": "Mako Komuro", "text": " \u00c8 stata la prima nipote dell'Imperatore del Giappone Akihito.\nIl 26 ottobre 2021 si \u00e8 sposata con Kei Komuro, un cittadino comune. Di conseguenza, ha perso il suo titolo imperiale e lasciato la famiglia imperiale del Giappone, nonch\u00e9 la residenza nel Palazzo, come richiesto dalla legge.\nBiografia.\nInfanzia ed educazione.\nLa principessa Mako di Akishino \u00e8 nata nell'Ospedale dell'Agenzia della Casa Imperiale di Tokyo il 23 ottobre 1991. Ha una sorella pi\u00f9 giovane, la principessa Kako, e un fratello minore, il principe Hisahito.\nNel 2004 \u00e8 diventata una specie di idolo internet, quando le immagini di lei in uniforme scolastica sono apparse in televisione. \u00c8 stato istituito un archivio di immagini e un video con fan art della principessa Mako \u00e8 stato caricato sul popolare sito di video-sharing Nico Nico Douga, totalizzando 340 000 visualizzazioni e 86 000 commenti. L'Agenzia della Casa Imperiale, rispondendo a una richiesta di commento, ha dichiarato che era sicura di come avrebbe gestito questo fenomeno, dal momento che non si vedono segni di calunnia o insulti contro la famiglia imperiale.\nNell'agosto 2006 ha visitato Vienna per due settimane nell'ambito di un programma scolastico di scambio culturale. Ha soggiornato nella casa di un austriaco che era collega del suo nonno materno. Poich\u00e9 Mako \u00e8 interessata all'arte e all'architettura, ha visitato musei, il duomo e il castello di Sch\u00f6nbrunn.\nHa studiato nel prestigioso istituto Gakush\u016bin, frequentando la scuola primaria e le scuole secondarie femminili. Per un mese, nel 2010, ha studiato inglese all'University College Dublin. Poi, ha avuto un colloquio informale con il presidente dell'Irlanda Mary McAleese e ha visitato l'Irlanda del Nord.\nDal settembre 2012 al maggio 2013, ha studiato storia dell'arte all'Universit\u00e0 di Edimburgo. Il 26 marzo 2014, si \u00e8 laureata in arte e beni culturali presso l'Universit\u00e0 Internazionale Cristiana di Mitaka, Tokyo. Mentre studiava, ha ottenuto la certificazione nazionale di curatore d'arte e la patente di guida. Il titolo della sua tesi di laurea era \"La nascita, lo sviluppo, le complicazioni della mitologia giapponese nei dipinti nel periodo Meiji\" (scritta in inglese e di 80 pagine).\nDopo la laurea, il 17 settembre 2014, si \u00e8 recata nel Regno Unito dove ha studiato museologia presso l'Universit\u00e0 di Leicester per un anno. Nel gennaio del 2016, la principessa Mako ha ricevuto un master in studi museali presso l'Universit\u00e0 di Leicester.\n\u00c8 in grado di comunicare usando la lingua dei segni giapponese e, come la madre, si interessa alla comunit\u00e0 dei sordi giapponesi.\nCarriera.\nIl 1\u00ba aprile 2016, \u00e8 diventata ricercatrice del museo dell'Universit\u00e0 Imperiale di Tokyo.\nIncarichi di corte.\nNel 2006, accompagnata dal padre, ha partecipato al suo primo incarico ufficiale, una cerimonia religiosa presso il santuario di Ise.\nIl 23 ottobre 2011, \u00e8 diventata maggiorenne ed ha ricevuto l'Ordine della Corona Preziosa. Da allora, frequenta gli eventi ufficiali come membro adulto della famiglia imperiale. Gi\u00e0 nel luglio precedente, aveva lavorato come volontaria nelle zone colpite dal terremoto e maremoto di T\u014dhoku.\nNel 2014, \u00e8 diventata presidente onoraria del Festival internazionale della ceramica MINO che si tiene a Tajimi, nella prefettura di Gifu, una volta ogni tre anni.\nNel dicembre 2015 la principessa ha visitato El Salvador, nella cui occasione ha incontrato il presidente ed il ministro degli esteri, prima di visitare il sito archeologico dichiarato Patrimonio dell'umanit\u00e0 dall'UNESCO, Joya de Cer\u00e9n. Ha poi visitato l'Honduras, dove ha inaugurato il museo digitale Cop\u00e1n con la moglie del presidente Juan Orlando Hern\u00e1ndez, Ana Garc\u00eda Hern\u00e1ndez, ed in seguito ha visitato il sito archeologico maya Cop\u00e1n.\nNel settembre 2016 ha visitato ufficialmente il Paraguay, per presenziare, tra gli altri eventi, alla cerimonia per l'80\u00ba anniversario dell'immigrazione giapponese in Paraguay e l'inizio delle relazioni bilaterali.\nNel giugno del 2017 \u00e8 partita per il Bhutan per una visita ufficiale di 9 giorni durate i quali ha anche incontrato re Jigme Khesar Namgyel Wangchuck e ha visitato il Monastero di Taktsang, prominente sito sacro e complesso di templi del buddismo himalayano, posto su di un picco montuoso nella valle di Paro.\nNel luglio del 2018 si \u00e8 recata a Rio de Janeiro per celebrare i 110 anni di immigrazione giapponese in Brasile, per visitare il Giardino botanico di Rio de Janeiro ed il Cristo Redentore. Durante questa visita ufficiale di due settimane si \u00e8 inoltre recata in altre tredici citt\u00e0 brasiliane.\nFidanzamento e matrimonio.\nHa annunciato nel 2017 il suo matrimonio con Kei Komuro, suo ex compagno di studi, non appartenente alla nobilt\u00e0. Il matrimonio, originariamente fissato per il 4 novembre 2018, \u00e8 stato rimandato per via di una disputa finanziaria all'interno della famiglia dello sposo. Il 13 novembre 2020 la principessa Mako descrive il matrimonio come \"necessario\" ma che la preparazione \u00e8 ancora sospeso. Il 30 novembre 2020 il principe ereditario Akishino approva il piano della figlia di sposarsi. Nel settembre 2021 \u00e8 stato confermato che il matrimonio civile verr\u00e0 celebrato in privato il 26 ottobre 2021 in Tokyo. Come per i precedenti matrimoni delle donne della famiglia imperiale del Giappone, con il matrimonio Mako di Akishino rinuncier\u00e0 ai titoli imperiali, ha per\u00f2 annunciato che non avrebbe accettato il tradizionale assegno di \"buonuscita\" dal governo giapponese di circa 1,3 milioni di dollari.\nDopo il matrimonio, la coppia ha intenzione di trasferirsi a New York, dove Kei Komuro ha un impiego presso lo studio legale Lowenstein Sandler LLP."}
{"id": "1550679", "revid": "1903739", "url": "https://it.wikipedia.org/wiki?curid=1550679", "title": "Kako di Akishino", "text": "Biografia.\nLa principessa Kako di Akishino \u00e8 nata nell'Ospedale dell'Agenzia della Casa Imperiale a Tokyo il 29 dicembre 1994. Ha una sorella maggiore, Mako Komuro, e un fratello minore, il principe Hisahito.\nEducazione ed incarichi di corte.\nNell'aprile del 2001, ha iniziato la scuola elementare dell'istituto Gakush\u016bin in cui si \u00e8 diplomata nel 2007. Nell'aprile di quell'anno, ha iniziato la scuola superiore femminile del Gakush\u016bin; si \u00e8 diplomata nel marzo del 2012. Poco dopo, ha trascorso qualche tempo a Dublino per studiare inglese al Trinity College.\nDal 7 al 21 agosto 2003 Kako si \u00e8 recata in Thailandia con i suoi genitori e la sorella per la festa del 71\u00ba compleanno della regina Sirikit e per il conferimento di una borsa di studio ad honorem dell'Universit\u00e0 Ubon Ratchathani per la ricerca congiunta sul pollame.\nKako ha praticato pattinaggio, mentre frequentava la scuola primaria. Nel 2007, ha rappresentato il Club di pattinaggio di figura \"Meijijingu Gaien\" alla coppa di primavera organizzata dalla Federazione giapponese di skating. La Principessa Kako ha ottenuto una buona posizione in classifica nella divisione di Shinjuku.\nNell'aprile del 2013, ha partecipato alla cerimonia di apertura dell'anno accademico dell'Universit\u00e0 Gakush\u016bin e ha iniziato la sua vita di studentessa universitaria. Nell'agosto del 2014, ha lasciato il dipartimento di pubblica istruzione, della facolt\u00e0 di lettere ed ha superato l'esame d'ingresso dell'Universit\u00e0 Internazionale Cristiana di Tokyo. Il 2 aprile 2015, la principessa ha partecipato alla cerimonia di ingresso dell'Universit\u00e0 Imperiale di Tokyo.\nNel 2017 ha deciso di frequentare l'Universit\u00e0 di Leeds, nel Regno Unito, la Principessa ha dimostrato interesse nelle materie di psicologia ed arte."}
{"id": "1550682", "revid": "1613450", "url": "https://it.wikipedia.org/wiki?curid=1550682", "title": "Hisahito di Akishino", "text": "Attualmente \u00e8 secondo nella linea di successione al trono del Giappone, dopo il padre.\nBiografia.\nNascita.\nIl principe Hisahito \u00e8 il primo figlio maschio ed ultimogenito del principe Akishino e di sua moglie; nato all'Ospedale Aiiku di Tokyo alle 8.27 del 6 settembre 2006. \u00c8 nato con un taglio cesareo, due settimane in anticipo, per un problema di placenta previa. Sua madre ha donato il sangue del cordone ombelicale alla banca giapponese per uso pubblico e non privato.\nHa due sorelle maggiori, Mako e Kako.\nNome.\nIl suo nome personale significa, secondo l'Agenzia della Casa Imperiale, \"sereno e virtuoso\"; una traduzione alternativa \u00e8 \"virtuoso, calmo, eterno\". Il suo nome \u00e8 stato scelto dal padre.\nInfanzia e formazione.\nHisahito \u00e8 stato il primo principe maschio nato dopo suo padre. Nel gennaio del 2007, il Primo ministro Shinz\u014d Abe, ha annunciato che avrebbe accantonato una precedente proposta di modifica della legge della famiglia imperiale che avrebbe consentito alle femmine di ereditare il trono. La proposta era stata fatta sulla base del fatto che i due figli dell'imperatore Akihito, non avevano ancora avuto figli maschi. Dopo la nascita di Hisahito, ora sembra sempre pi\u00f9 improbabile che le norme saranno cambiate per consentire alla cugina di Hisahito, la principessa Aiko, figlia unica dell'Imperatore Naruhito, di diventare un'imperatrice regnante e quindi terminare le polemiche sulla successione. I sostenitori del cambiamento hanno criticato la legge attuale, affermando che molti principi maschi erano ormai anziani e che le principesse lasciavano la famiglia reale dopo il matrimonio.\nHisahito ha festeggiato il suo primo compleanno in mezzo al riverbero delle telecamere nel palazzo imperiale di Tokyo.\nI suoi genitori lo hanno soprannominato \"Yuyu\", \"Yu-chan\" e \"Hisahito-kun\".\nNella primavera del 2010, il principe ha iniziato l'asilo in una scuola affiliata all'Universit\u00e0 Ochanomizu di Tokyo. Il 14 dicembre 2012, l'Agenzia della Casa Imperiale ha comunicato che avrebbe iniziato a frequentare la scuola elementare dell'Universit\u00e0 Ochanomizu nel mese di aprile seguente, in modo che potesse trovare molti dei suoi amici della scuola materna. Hisahito \u00e8 diventato cos\u00ec il primo membro della Casa Imperiale del Giappone ad essere istruito presso una scuola diversa dalla Gakush\u016bin. Nel corso del secondo anno, \u00e8 stato segnalato che va bene a scuola, contribuendo a prendersi cura degli alunni del primo anno, e gioca con i suoi amici."}
{"id": "1550684", "revid": "124123", "url": "https://it.wikipedia.org/wiki?curid=1550684", "title": "Roberto Messa", "text": "Biografia.\nImpar\u00f2 a giocare a scacchi nel 1972 sull'onda dello storico match fra lo statunitense Bobby Fischer e il sovietico Boris Spasskij. Divenuto maestro nel 1976, vinse il campionato italiano del 1981 a Barcellona Pozzo di Gotto (ME), torneo in cui precedette Stefano Tatai, secondo classificato, di due punti e mezzo. Dal 1981 al 1987 fu scacchista professionista, alternando l'agonismo alla collaborazione, fra gli altri, con \"Scacco!\", \"Contromossa\", \"il Giornale di Brescia\", \"Domenica Quiz\" e \"Televideo\" (in occasione dei match di campionato del mondo fra Kasparov e Karpov del 1987 e 1990).\nFece parte della nazionale italiana alle Olimpiadi scacchistiche di Lucerna 1982 e Dubai 1986, dove termin\u00f2 imbattuto con 6,5 punti su 9. Nel 1985 giunse secondo al campionato italiano di Arcidosso, alle spalle di Alvise Zichichi, e lo stesso anno si classific\u00f2 primo nel torneo di Albena (Bulgaria), conquistando il titolo di maestro internazionale. Nel 1986 vinse, con la Cavit di Trento, il 21\u00ba campionato italiano a squadre.\nNel 1988 rilev\u00f2 la direzione del mensile \"Scacco!\", divenendone editore insieme al siracusano Salvatore Gallitto, e abbandon\u00f2 l'agonismo. Tra il 1989 e il 1990 lasci\u00f2 \"Scacco!\" e fond\u00f2 la casa editrice \"Messaggerie Scacchistiche\"; dal 1990 ha assunto la direzione di \"Torre &amp; Cavallo\", di cui \u00e8 attualmente anche editore. Nel 2000 ha lanciato la prima rivista scacchistica web italiana, \"Messaggero Scacchi\", insieme al maestro Fide bergamasco Dario Mione.\nNel novembre 2007 ha fondato, presso la Biblioteca di Sarezzo, l\"'ASD Scuola di Scacchi Torre &amp; Cavallo\", che si pone come obiettivo principale quello di promuovere e organizzare l'insegnamento degli scacchi nelle scuole di Brescia e provincia.\nPartite.\nEcco alcune partite del MI Roberto Messa, trascritte in notazione algebrica italiana.\nDifesa Pirc \u2013 1.e4 d6 2.d4 Cf6 3.Cc3 g6 4.f4 Ag7 5.Cf3 c5 6.dxc5 Da5 7.Ad3 Dxc5 8.De2 Ag4 9.Ae3 Da5 10.0\u20130 0\u20130 11.De1 Cc6 12.Cd2 Dc7 13.Rh1 Ad7 14.Dh4 a6 15.Cc4 b5 16.Cb6 Tad8 17.Ccd5 Db7 18.f5 Tfe8 19.fxg6 hxg6 20.Ah6 Cg4 21.Axg7 Rxg7 22.Txf7+ Rxf7 23.Dh7+ Re6 24.Dxg6+ Re5 25.Dg5+ Rd4 26.Dd2 Re5 27.Df4+ 1-0\nDifesa siciliana \u2013 1.e4 c5 2.Cf3 e6 3.d4 cxd4 4.Cxd4 Cc6 5.Cc3 a6 6.Cxc6 bxc6 7.Ad3 d5 8.0\u20130 Ad6 9.Te1 Ce7 10.e5 Ab8 11.Ag5 c5 12.Ca4 Aa7 13.c4 d4 14.Dg4 Rf8 15.Tad1 h6 16.Dh4 Tg8 17.Ac1 Ad7 18.Ac2 Cc6 19.Dh5 Cb4 20.Ab3 Cxa2 21.Axa2 Axa4 22.b3 Ae8 23.Dh3 Th8 24.Ab1 Tb8 25.Td3 Da5 26.Ad2 Dc7 27.Tg3 Ab6 28.Dg4 g6 29.Dh4 Aa5 30.Axh6+ Rg8 31.Th3 Dd8 32.Df4 Axe1 33.Axg6 De7 34.Ah7+ Rxh7 35.Af8+ Rg6 36.Tg3+ 1-0\nDifesa siciliana \u2013 1.e4 c5 2.Cf3 e6 3.d4 cxd4 4.Cxd4 a6 5.Ad3 Cc6 6.Cxc6 dxc6 7.Cd2 e5 8.Cc4 Ce7 9.Ae3 Cg6 10.Cb6 Tb8 11.Cxc8 Txc8 12.Df3 Ab4+ 13.Rf1 0\u20130 14.h4 b5 15.h5 Cf4 16.Axf4 exf4 17.e5 De7 18.Dxf4 Aa5 19.Th3 c5 20.Tg3 Rh8 21.Txg7 Rxg7 22.Df5 Tg8 23.h6+ Rxh6 24.Dxh7+ Rg5 25.g3 1-0\nDifesa siciliana \u2013 1.e4 c5 2.Cf3 d6 3.d4 cxd4 4.Cxd4 Cf6 5.Cc3 g6 6.Ac4 Ag7 7.h3 Cc6 8.Ae3 0\u20130 9.Ab3 Ad7 10.0\u20130 Cxd4 11.Axd4 Ac6 12.Dd3 Da5 13.Tad1 Cd7 14.Cd5 Tfe8 15.Axg7 Rxg7 16.f4 Tad8 17.Rh1 Dc5 18.Dg3 Cf6 19.f5 Cxe4 20.Dh4 Axd5 21.fxg6 Cf6 22.Txd5 Dc7 23.Txf6 exf6 24.Dxh7+ Rf8 25.g7+ Re7 26.De4+ Rd7 27.Aa4+ Rc8 28.Axe8 1-0\nDifesa siciliana \u2013 1.e4 c5 2.Cf3 d6 3.d4 cxd4 4.Cxd4 Cf6 5.Cc3 a6 6.f4 Dc7 7.Ad3 e6 8.0\u20130 Ae7 9.Rh1 Cc6 10.Cf3 b5 11.e5 dxe5 12.fxe5 Cd7 13.Af4 Ab7 14.Ce4 Ccxe5 15.Cxe5 Cxe5 16.Dh5 Af6 17.Tae1 Td8 18.Axe5 Axe5 19.Cc5 Txd3 20.cxd3 Dxc5 21.Dxf7+ Rd8 22.Dxb7 Te8 23.Tf7 1-0"}
{"id": "1550686", "revid": "339392", "url": "https://it.wikipedia.org/wiki?curid=1550686", "title": "Principessa Aiko", "text": ""}
{"id": "1550688", "revid": "15756", "url": "https://it.wikipedia.org/wiki?curid=1550688", "title": "Citt\u00e0 &amp; Cavalieri", "text": "Citt\u00e0 &amp; Cavalieri (tedesco: \"St\u00e4dte &amp; Ritter\") \u00e8 una delle espansioni per il gioco da tavolo I coloni di Catan, inventato da Klaus Teuber, attualmente distribuito in Italia dalla Giochi Uniti.\nQuest'espansione, pur mantenendo la meccanica del gioco originale, introduce un maggiore spessore strategico grazie all'aggiunta di nuovi elementi tattici e possibilit\u00e0 di sviluppo. I giocatori dovranno ora imparare ad addestrare cavalieri per ostacolare gli avversari, difendere l'isola di Catan dai barbari, sviluppare le proprie citt\u00e0 per ottenere maggiori vantaggi dalle nuove carte sviluppo. Tutto questo nel tentativo di guadagnare 13 punti vittoria e vincere la partita.\nQuest'espansione richiede il gioco originale I coloni di Catan per essere giocata. \u00c8 compatibile con l'espansione Marinai.\n\u00c8 possibile giocare in 5-6 giocatori, ma \u00e8 necessaria sia l'espansione per 5-6 giocatori de \"I Coloni di Catan\" sia quella specifica per \"Citt\u00e0 &amp; Cavalieri\", entrambe vendute separatamente. La seconda \u00e8 attualmente disponibile solo in lingua originale.\nContenuto della Scatola.\nContenuto dell'edizione italiana in legno:\nRegolamento di Gioco.\nPreparazione.\nIl gioco, oltre ai componenti contenuti in quest'espansione, richiede anche: Colonie, Citt\u00e0, Strade, Brigante, carte Materia Prima, certificato \"La strada pi\u00f9 lunga\", 1 dado e tutti gli esagoni contenuti nel gioco base. Le vecchie carte Progresso e il certificato \"Il cavaliere pi\u00f9 potente\" non vengono invece pi\u00f9 impiegati nell'espansione.\nLa creazione dell'isola avviene in modo analogo al gioco base, tranne che per l'inserimento del doppio esagono, impiegato per l'arrivo dei barbari, che sostituisce un esagono di mare.\nA ciascun giocatore sono consegnate, oltre alle consuete 5 Colonie, 4 Citt\u00e0 e 15 Strade, anche 3 Bastioni, 6 Cavalieri (di 3 ranghi differenti) e un calendario di sviluppo.\nIl Brigante viene posizionato sul deserto, la Nave dei Barbari viene posizionata sulla casella di partenza sul doppio esagono, mentre la pedina Mercante non viene messa in gioco.\nA turno, similmente a quanto previsto per il gioco base e procedendo in senso orario, ciascun giocatore dispone sull'isola una colonia e una strada adiacente. Dopo che l'ultimo giocatore ha posizionato la propria colonia, di nuovo ciascun giocatore, partendo questa volta dall'ultimo e procedendo a ritroso fino al primo, posiziona una citt\u00e0 e una strada, raccogliendo le carte materia prima relative ai terreni adiacenti alla citt\u00e0 appena posizionata.\nSvolgimento.\nI giocatori si avvicendano nei turni procedendo in senso orario.\nCiascun giocatore nel proprio turno deve lanciare i tre dadi (dado evento, dado rosso e dado bianco). Dopodich\u00e9 pu\u00f2, a propria discrezione e in qualunque ordine:\nLancio dei Dadi.\nIl giocatore lancia i tre dadi: dado Evento, dado rosso e dado bianco.\nIl primo dado considerato \u00e8 il dado Evento. Esso \u00e8 costituito da 4 tipi di facce rappresentanti: \"Nave dei Barbari, Portale Giallo, Portale Blu\" e \"Portale Verde\".\nLa prima faccia fa avanzare tale pedina di una casella nel percorso del doppio esagono, mentre le facce \"Portale\" identificano invece il tipo di carta sviluppo (gialla, blu o verde) che pu\u00f2 essere pescata dai giocatori.\nI giocatori che hanno sviluppato, nel proprio programma di sviluppo, il settore mostrato sul dado Evento (giallo, blu o verde, rispettivamente settore Economico, Politico o Scientifico) fino al livello mostrante il numero espresso dal dado rosso, possono pescare una carta sviluppo del medesimo colore del portale ottenuto con il dado Evento.\nI dadi rosso e bianco insieme determinano invece quale Terreno produce risorse, allo stesso modo di quanto accadeva nel gioco base.\nCommercio.\nGli scambi commerciali avvengono senza alcuna differenza dal gioco base.\nQuelli con gli altri giocatori sono totalmente liberi e possono riguardare sia Materie Prime sia Lavorati, mentre quelli con la riserva rispettano il tasso di scambio 4 a 1 e sono applicabili anche ai Lavorati.\nGli scambi dei porti si applicano a quanto espresso nel porto stesso:\n\"3:1\" - \u00e8 possibile scambiare 3 carte identiche, Materia Prima o Lavorato, per 1 carta a scelta, Materia Prima o Lavorato.\n\"2:1\" - \u00e8 possibile scambiare 2 carte Materia Prima indicate nel porto, per 1 carta a scelta, Materia Prima o Lavorato.\nCostruzione.\nLa fase di costruzione \u00e8 identica a quella presente nel gioco base: \u00e8 possibile costruire Strade per raggiungere nuovi terreni ed edificare Colonie o Citt\u00e0 per produrre Materie Prime o Lavorati.\nUnico elemento aggiuntivo sono i Bastioni, edificabili in aggiunta ad una Citt\u00e0 gi\u00e0 presente. Ciascun Bastione d\u00e0 al giocatore la possibilit\u00e0 di tenere in mano 2 carte aggiuntive, oltre il limite consueto di sette carte, senza doverne scartare alcuna nei casi in cui \u00e8 stato lanciato un 7 con i dadi (con conseguente comparsa del Brigante).\nLe Citt\u00e0 valgono 2 Punti Vittoria, le Colonie valgono 1 Punto Vittoria, i bastioni nessun punto.\nLa \"Strada pi\u00f9 lunga\" vale ancora 2 Punti Vittoria, l\"'Esercito pi\u00f9 grande\" non viene pi\u00f9 considerato.\nCiascun giocatore pu\u00f2 costruire finch\u00e9 ha pezzi a propria disposizione.\nSviluppo delle Citt\u00e0.\nCiascun giocatore dispone di un calendario di sviluppo mostrante il livello di 3 settori: \"Economico, Politico\" e \"Scientifico\" (indicati rispettivamente in giallo, blu e verde).\nCiascun settore \u00e8 caratterizzato da 5 livelli, sviluppabili gradualmente nel corso del gioco pagando il costo indicato, ognuno corrispondente ad una costruzione edificabile nelle proprie citt\u00e0. Quando si costruisce un edificio, si volta il calendario alla scheda seguente in modo da visualizzare il successivo edificio sviluppabile e gli edifici gi\u00e0 costruiti. Accanto al nome degli edifici costruiti, sono mostrati dei dadi rossi: quando si ottiene uno di questi numeri con il dado rosso il giocatore pu\u00f2 pescare una carta sviluppo.\nOvviamente affinch\u00e9 ci\u00f2 sia possibile \u00e8 necessario che il dado evento mostri la faccia di un portale colorato e il giocatore abbia sviluppato quel determinato settore fino al livello necessario.\n(esempio: Se il dado evento mostra \"Portale verde\" e il dado rosso mostra \"4\", affinch\u00e9 i giocatori possano pescare una carta sviluppo verde \u00e8 necessario che il proprio settore scientifico (verde) sia stato sviluppato almeno fino al 3\u00ba livello, ossia l'Acquedotto).\nLo sviluppo del primo livello di ciascun settore costa 1 Lavorato del tipo indicato, il secondo livello costa 2 Lavorati, il terzo costa 3 Lavorati e cos\u00ec via fino al quinto livello.\n- Settore Economico (giallo) -\n\"Lavorato impiegato per lo sviluppo: Tessuto.\"\nLv.1 \"Mercato\"\nLv.2 \"Cooperativa\"\nLv.3 \"Corporazione\" - D'ora in poi \u00e8 possibile scambiare i Lavorati con un rapporto 2:1.\nLv.4 \"Banca\"\nLv.5 \"Camera di Commercio\"\n- Settore Politico (blu) -\n\"Lavorato impiegato per lo sviluppo: Monete.\"\nLv.1 \"Municipio\"\nLv.2 \"Chiesa\"\nLv.3 \"Fortezza\" - D'ora in poi \u00e8 possibile promuovere i Cavalieri forti (2 guanti) a Cavalieri potenti (3 guanti).\nLv.4 \"Cattedrale\"\nLv.5 \"Gran Consiglio\"\n- Settore Scientifico (verde) -\n\"Lavorato impiegato per lo sviluppo: Carta.\"\nLv.1 \"Abbazia\"\nLv.2 \"Biblioteca\"\nLv.3 \"Acquedotto\" - D'ora in poi quando non si ricevono Materie Prime con il lancio dei dadi \u00e8 possibile prendere una Materia Prima a scelta (non valido se si lancia un \"7\").\nLv.4 \"Teatro\"\nLv.5 \"Universit\u00e0\"\nUna volta che un giocatore ha sviluppato il 4\u00ba livello di uno dei tre settori riceve una pedina Metropoli da piazzare su una delle proprie citt\u00e0 e un gettone Metropoli da porre sulla propria scheda. La Metropoli tuttavia gli appartiene in modo provvisorio, potr\u00e0 essergli sottratta (in maniera definitiva) dal giocatore che per primo raggiunger\u00e0 5\u00ba livello nel medesimo settore.\nIn gioco possono esistere fino a 3 Metropoli distinte, ognuna per ciascun settore. Possono anche appartenere tutte al medesimo giocatore, purch\u00e9 egli abbia abbastanza Citt\u00e0 su cui edificarle. Un giocatore che possiede solo Citt\u00e0 divenute Metropoli (o non possiede affatto Citt\u00e0), non pu\u00f2 sviluppare gli altri settori oltre il 3\u00ba livello, per farlo dovr\u00e0 prima costruire nuove Citt\u00e0.\nIl complesso \"Citt\u00e0-Metropoli\" vale 4 Punti Vittoria.\nCarte Sviluppo.\nConcettualmente le carte Sviluppo sono molto simili alle carte Progresso del gioco base, tuttavia non si ottengono pi\u00f9 pagando un certo numero di Materie Prima.\nLe carte Sviluppo possono essere guadagnate al momento del lancio dei dadi quando il dado Evento mostra un portale colorato.\nI giocatori, che hanno sviluppato almeno un livello in quel determinato settore, controllano il proprio calendario di sviluppo. Se tra le cifre rappresentate sui dadi rossi, disegnati alla pagina del livello raggiunto per quel determinato colore, compare il risultato del dado rosso, il giocatore pu\u00f2 pescare una carta sviluppo; in caso contrario non pescher\u00e0 nulla.\nA differenza del gioco base, un giocatore pu\u00f2 giocare tutte le carte Sviluppo che vuole all'interno del medesimo turno, comprese quelle appena pescate. Inoltre le carte Sviluppo giocate vengono rimesse in fondo al mazzetto del colore corrispondente.\nLe carte Sviluppo possedute da un giocatore non possono essere pi\u00f9 di 4 (carte Punti Vittoria escluse); un giocatore che ne acquisisce una quinta e non pu\u00f2 giocarne poich\u00e9 non \u00e8 il suo turno, deve scartarne una a scelta. Non \u00e8 possibile commerciare carte Sviluppo n\u00e9 giocarne prima di aver lanciato i dadi (eccezion fatta per l\"'Alchimista\").\nCarte Sviluppo Commercio (gialle)\nCarte Sviluppo Politica (blu)\nCarte Sviluppo Scienza (verdi)\nCavalieri.\nA differenza del gioco base in cui i cavalieri erano carte progresso, ora i cavalieri sono vere e proprie pedine. Ciascun giocatore dispone di 6 Cavalieri, divisi per grado in Cavalieri Ordinari, Cavalieri Forti e Cavalieri Potenti distinguibili per il numero di guanti di ferro sul retro della pedina. I Cavalieri Ordinari presentano un singolo guanto sul retro e sono i Cavalieri di base, chiamati appunto ordinari; i cavalieri Forti e Potenti, rappresentati rispettivamente da 2 e 3 guanti di ferro, sono invece la prima e la seconda promozione dei Cavalieri Ordinari.\nNel proprio turno ciascun giocatore pu\u00f2 mettere in gioco dei Cavalieri Ordinari, pagando il rispettivo costo (1 Lana + 1 Minerale), posizionandoli lungo le proprie Strade ad un incrocio libero e con il volto del Cavaliere rivolto verso l'alto. Il Cavaliere cos\u00ec posizionato \u00e8 in gioco ma non pu\u00f2 fare nulla; affinch\u00e9 possa agire \u00e8 necessario attivarlo, pagando il costo di attivazione (1 Grano) e voltando quindi la pedina del cavaliere in modo che i guanti di ferro siano rivolti verso l'alto. I Cavalieri possono essere giocati e attivati nello stesso turno, ma non \u00e8 possibile far agire un Cavaliere nello stesso turno in cui \u00e8 stato attivato.\nNei turni successivi all'attivazione, i Cavalieri possono:\nAl termine di ciascuna di queste azioni il Cavaliere impiegato diventa passivo, per tanto la pedina dev'essere nuovamente girata con il volto verso l'alto. Per impiegarlo nuovamente \u00e8 necessario attivarlo pagando 1 Grano e attendere il turno successivo per farlo agire.\nAll'interno dello stesso turno un Cavaliere precedentemente attivato pu\u00f2 essere impiegato per compiere un'azione e poi pu\u00f2 essere riattivato; potr\u00e0 per\u00f2 essere nuovamente utilizzato solo dal turno successivo. Inoltre all'interno del turno un Cavaliere pu\u00f2 essere promosso, pagando il costo di promozione (1 Lana + 1 Minerale). Un Cavaliere promosso viene rimosso e sostituito da un Cavaliere pi\u00f9 forte e il suo stato (attivo o passivo) non cambia. \u00c8 possibile promuovere ciascun Cavaliere una sola volta all'interno del medesimo turno. Si ricorda che per promuovere un Cavaliere Forte a Cavaliere Potente \u00e8 necessario aver raggiunto il 3\u00ba livello di sviluppo nel settore Politico (ossia \u00e8 necessario aver costruito una Fortezza).\nSpostare un Cavaliere.\nUn Cavaliere attivo pu\u00f2 spostarsi lungo le proprie strade fino ad un altro incrocio libero; una volta spostato tale Cavaliere diventa passivo. Se non esistono incroci liberi, o se un Cavaliere nemico blocca la strada, il Cavaliere non pu\u00f2 spostarsi.\nNon \u00e8 possibile costruire su un incrocio occupato da un Cavaliere fino a che questo non viene spostato, sia esso un Cavaliere proprio o nemico. Un Cavaliere posizionato all'incrocio con una strada avversaria interrompe in quel punto il conteggio della \"Strada pi\u00f9 lunga\" dell'avversario; se un Cavaliere \u00e8 posizionato all'estremit\u00e0 di una strada nemica, l'avversario non potr\u00e0 costruire oltre l'incrocio in cui si trova il Cavaliere.\nScacciare il Brigante.\nUn Cavaliere attivo pu\u00f2 scacciare il Brigante dai terreni adiacenti all'incrocio in cui si trova; una volta scacciato il Brigante il Cavaliere diventa passivo. Il Brigante scacciato dev'essere posizionato su un Terreno nemico impedendone la produzione e, come di consueto, \u00e8 possibile sottrarre una carta dalla mano di un giocatore con Colonie o Citt\u00e0 adiacenti al terreno depredato.\nScacciare un Cavaliere nemico.\nSpostando un Cavaliere attivo su un incrocio occupato da un Cavaliere avversario \u00e8 possibile scacciarlo. una volta spostato il Cavaliere diventa passivo. \nUn Cavaliere pu\u00f2 scacciare un Cavaliere nemico (non un Cavaliere alleato) solo se quest'ultimo si trova su di un incrocio raggiunto da una propria Strada e solo se il Cavaliere da scacciare \u00e8 pi\u00f9 debole.\nIl Cavaliere scacciato deve essere spostato dal proprietario su di un incrocio lungo le proprie strade, senza cambiare il proprio stato (attivo o passivo). Se il Cavaliere scacciato non pu\u00f2 spostarsi su nessun incrocio libero, allora tale Cavaliere viene rimosso.\nMercante.\nLa pedina Mercante non prende parte al gioco fino a che non viene giocata la relativa carta Sviluppo. Quando viene giocata la \"carta mercante\", il giocatore di turno posiziona la pedina del Mercante su un Terreno adiacente ad una delle proprie Colonie o Citt\u00e0. Finch\u00e9 il Mercante resta su quel Terreno, il giocatore pu\u00f2 scambiare la Materia Prima prodotta da quel Terreno con un rapporto 2:1.\nInoltre il giocatore che per ultimo ha spostato il Mercante riceve 1 Punto Vittoria.\nNave dei Barbari.\nQuando la Nave dei Barbari raggiunge la casella con l'ascia, i Cavalieri Attivi dei giocatori sono chiamati a difendere l'isola di Catan dallo sbarco dei nemici.\nI Barbari attaccano con una forza pari al numero delle citt\u00e0 presenti sull'isola di Catan, i Cavalieri difendono con una forza pari alla somma dei guanti dei Cavalieri attivi. Se la forza dei Cavalieri \u00e8 uguale o superiore a quella dei Barbari allora il nemico \u00e8 respinto e i giocatori vincono.\nIn caso di Vittoria, la Nave dei Barbari viene riposizionata sulla casella di partenza ( 'S' ) e il giocatore che ha contribuito con pi\u00f9 guanti di ferro alla difesa dell'isola prende una carta \"Salvatore di Catan\" che vale 1 Punto Vittoria.\nIn caso di parit\u00e0 nessun giocatore riceve la carta \"Salvatore di Catan\", ma ricevono ciascuno una carta sviluppo a loro scelta.\nIn caso di Sconfitta, il giocatore o i giocatori, che possiedono almeno una Citt\u00e0, e che meno hanno contribuito alla difesa dell'isola perdono una Citt\u00e0; la Citt\u00e0 scelta viene cos\u00ec ritrasformata in una Colonia. Coloro che possiedono solo Colonie o solo Citt\u00e0 trasformate in Metropoli, non vengono mai conteggiati tra coloro che possono subire gli effetti della sconfitta.\nUna Citt\u00e0 con Bastione che viene trasformata in Colonia perde anche il Bastione. Un giocatore che perde la sua ultima Citt\u00e0 conserva gli sviluppi in proprio possesso; potr\u00e0 per\u00f2 ricevere altre carte Sviluppo solo dopo aver nuovamente costruito una Citt\u00e0.\nVittoria.\nLa partita termina quando uno dei giocatori, all'interno del proprio turno, raggiunge 13 Punti Vittoria.\nRiepilogo Punti Vittoria\n1 P.to - Colonia.\n2 P. ti - Citt\u00e0 (sostituisce il punto della colonia).\n4 P. ti - Metropoli (sostituisce i punti della citt\u00e0).\n1 P.to - carta \"Salvatore di Catan\". \n1 P.to - carte Sviluppo \"Tipografia\", \"Costituzione\".\n1 P.to - ultimo spostamento Mercante.\n2 P. ti - certificato \"Strada pi\u00f9 lunga\".\nCompatibilit\u00e0 con l'espansione \"Marinai\".\nLe due espansioni sono tra loro compatibili, fatta eccezione per alcuni scenari proposti nell'espansione Marinai che rendono il gioco un po' difficoltoso a causa della presenza di troppe piccole isole.\nAl fine di permettere l'uso simultaneo delle due espansioni si deve tener conto di alcune brevissime regole aggiuntive:"}
{"id": "1550690", "revid": "767487", "url": "https://it.wikipedia.org/wiki?curid=1550690", "title": "Qbeta", "text": "I Qbeta sono un gruppo musicale siciliano attivo dall'inizio degli anni novanta.\nBiografia.\nIl gruppo nasce a Solarino ad opera dei fratelli Cubeta, dai quali prende il nome e che gli stessi definiscono una \u00ab\"band etno funky mediterranea\"\u00bb.\nLa diversa estrazione musicale dei componenti (jazz, rock, classica) ha portato ad uno stile nato dalla miscelazione di diversi generi: musica etnica, jazz, funk e musica latina, il tutto in chiave \"mediterranea\" che, appunto, \u00e8 stato ribattezzato \u00ab\"world music mediterranea\"\u00bb. L'aspetto pi\u00f9 evidente di tale \"mediterraneit\u00e0\", per\u00f2, non riguarda solo gli arrangiamenti, ma anche il tenore dei testi delle loro canzoni che sovente sono anche in dialetto (tra le tante: \"I re\", \"Menu mali ca c'\u00e8 u mari\", \"Kuturissi\"). Nel 1997 pubblicano con Symphonos Italia l'album \"Arrivaru cuntraventu.\"Numerosi gli interventi della band solarinese ad importanti manifestazioni musicali nazionali e internazionali, come ad esempio: Arezzo Wave, Roxy Bar (trasmissione televisiva condotta da Red Ronnie nella quale presentarono la canzone \"Pulifemu\", il cui arrangiatore era Roy Paci) nel 1996, la quinta edizione del Social Forum di Porto Alegre in Brasile nel 2005 (unico gruppo italiano ad essere selezionato per quella manifestazione), il Forum del Mediterraneo di Barcellona, sempre nel 2005, l'Austin City Limits Music Festival di Austin (unica band italiana) nell'edizione del 2010 e il Concerto del Primo Maggio in piazza San Giovanni a Roma insieme a Paolo Belli, nel 2011.\nDiversi brani dei Qbeta, poi, sono stati inseriti nella programmazione musicale di diverse radio nazionali, tra le quali, Radio 2: \"Arrakk\u00e8\" e \"Scappa Carmela\" nel programma Caterpillar, \"Kuturissi\" e \"Voglio vivere cos\u00ec\" (cover del successo di Ferruccio Tagliavini) nella trasmissione di Fiorello e Marco Baldini, \"Viva Radio2\"; Radio 24: \"Le zanzare\" nel programma La Zanzara di Giuseppe Cruciani; Radio Uno: \"Tipo normale\" e \"Faccio festa\" in duetto radiofonico con Paolo Belli, nel novembre 2010.\nNell'aprile del 2011, \"Faccio festa\" \u00e8 il primo singolo estratto dall'album del cantante emiliano, \"Giovani e Belli\"; il mese successivo, tale brano viene proposto al Concerto del Primo Maggio in piazza San Giovanni in Laterano a Roma, da Paolo Belli, insieme agli stessi Qbeta e, successivamente viene scelto come sigla del Giro d'Italia 2011."}
{"id": "1550691", "revid": "23797", "url": "https://it.wikipedia.org/wiki?curid=1550691", "title": "MTV Unplugged (Alicia Keys)", "text": ""}
{"id": "1550692", "revid": "109631921", "url": "https://it.wikipedia.org/wiki?curid=1550692", "title": "Appecano", "text": "Appecano \u00e8 una frazione del comune di Terni (TR), sita a 572 , nel territorio della Valserra.\nSecondo i dati Istat del 2001 , il paese \u00e8 abitato da 41residenti.\nStoria.\nL'origine del borgo si riferisce all'epoca romana, in base a testimonianze epigrafiche rinvenute nel tempo. Il suo nome potrebbe derivare da un certo Appaeus o Appeius proprietario del fondo. Diversamente dagli altri piccoli centri abitati della zona, costruiti all'interno di una cinta muraria, Appecano pare piuttosto concepito come un gruppo di case rurali (\"villa\") sorte intorno al principale luogo di culto. Un monumento di interesse \u00e8, infatti, la chiesa di San Martino con il suo campanile, la cui origine risale all'anno 1000. Il borgo fu colpito nel 1917 da un forte sisma e si dovette cos\u00ec procedere ad una consistente opera di consolidamento.\nMonumenti e luoghi d'interesse.\nChiesa di San Martino.\nAnche se la prima menzione della chiesa risale al secolo XV, per tipologia e materiali essa pu\u00f2 essere ricondotta ai secoli IX - X. L'originaria struttura, di modeste dimensioni, a nave unica con abside semicircolare e torre campanaria in facciata, fu ampliata con la costruzione di una seconda navata nel corso del XVII secolo. Anche il campanile, lesionato dal terremoto del 1703, fu ricostruito. La decorazione pittorica dell'interno \u00e8 in pessimo stato di conservazione. Da segnalare alcuni frammenti di marmo con epigrafi di et\u00e0 romana riutilizzati nella muratura della facciata."}
{"id": "1550699", "revid": "78213", "url": "https://it.wikipedia.org/wiki?curid=1550699", "title": "Diocesi di Oristano", "text": ""}
{"id": "1550706", "revid": "110126137", "url": "https://it.wikipedia.org/wiki?curid=1550706", "title": "Bibliografia di riferimento della scienza manutentiva", "text": ""}
{"id": "1550708", "revid": "34580", "url": "https://it.wikipedia.org/wiki?curid=1550708", "title": "Rossomanno", "text": ""}
{"id": "1550710", "revid": "287204", "url": "https://it.wikipedia.org/wiki?curid=1550710", "title": "Pratt &amp; Whitney R-1340", "text": "Il Pratt &amp; Whitney R-1340 Wasp era un motore aeronautico ampiamente utilizzato nei velivoli di costruzione statunitensi dal 1920 in poi. L'R-1340 \u00e8 stato il primo motore prodotto dalla Pratt &amp; Whitney ed il primo della famosa serie Wasp.\nEra un motore radiale a 9 cilindri sistemati su una singola stella, la cui cubatura, di circa 1.340 pollici cubi, \u00e8 quella che gli diede la denominazione ufficiale.\nImpiegato anche in velivoli di altra nazionalit\u00e0, in Italia \u00e8 stato impiegato per motorizzare gli addestratori Fiat G.49, Piaggio P.150 e Aermacchi MB.323, inoltre l'elicottero Agusta-Bell AB 102."}
{"id": "1550714", "revid": "1305772", "url": "https://it.wikipedia.org/wiki?curid=1550714", "title": "Beato Angelo", "text": ""}
{"id": "1550719", "revid": "55935", "url": "https://it.wikipedia.org/wiki?curid=1550719", "title": "Carlo Troja", "text": ""}
{"id": "1550725", "revid": "287204", "url": "https://it.wikipedia.org/wiki?curid=1550725", "title": "Bantu Educational Kinema Experiment", "text": "Il Bantu Educational Kinema Experiment (BEKE, \"esperimento di cinema istruttivo per i bantu\") fu un progetto che ebbe luogo nelle colonie britanniche in Africa alla met\u00e0 degli anni trenta. Il progetto, finanziato dalle amministrazioni coloniali dell'Africa orientale e meridionale (Tanganica, Kenya, Uganda, Rhodesia Settentrionale e Nyasaland) aveva lo scopo di istruire la popolazione nera delle colonie attraverso film realizzati appositamente e proiettati nei cinema.\nIl progetto, avviato nel 1935 e abbandonato due anni dopo, port\u00f2 alla realizzazione di 35 pellicole 16\u00a0mm, senza sonoro, di scarsa qualit\u00e0 tecnica e con una trama modesta, principalmente orientate alla diffusione di informazioni di carattere igienico nelle campagne. Alcuni degli attori erano africani, ma la produzione e la sceneggiatura erano completamente inglesi e fornivano una rappresentazione fortemente stereotipata della realt\u00e0 africana.\nIl BEKE non fu un esperimento isolato. Negli anni trenta e anni quaranta, diversi altri produttori (fra cui la Croce Rossa sudafricana) realizzarono film a carattere istruttivo o propagandistico pensati per l'educazione della popolazione delle colonie. Molti di questi film erano basati sullo stereotipo del \"saggio e lo stupido\", in cui i comportamenti corretti da un punto di vista igienico, morale, economico e cos\u00ec via venivano illustrati attraverso due protagonisti, che davano rispettivamente il buon esempio e il cattivo esempio."}
{"id": "1550728", "revid": "14691", "url": "https://it.wikipedia.org/wiki?curid=1550728", "title": "BEKE", "text": ""}
{"id": "1550735", "revid": "799504", "url": "https://it.wikipedia.org/wiki?curid=1550735", "title": "Nicola Tagliacozzi Canale", "text": "Della sua formazione artistica, nel solco del Barocco napoletano, si sa ben poco; di certo fu attivo nella citt\u00e0 partenopea tra il 1720 e l'anno della sua morte.\nBiografia.\nLe opere del Tagliacozzi Canale aderiscono alle forme barocche secentesche di Cosimo Fanzago e quelle successive del Sanfelice e denotano anche alcuni influssi borrominiani, altri che formarono la sua cultura architettonica furono i contemporanei Domenico Antonio Vaccaro con il quale Tagliacozzi Canale ha collaborato dal 1720 alla Certosa di San Martino, Giovan Battista Nauclerio, Giuseppe Lucchese Prezzolini e Antonio Guidetti con la facciata movimentata della chiesa di Santa Maria della Colonna.\nLo si vede attivo gi\u00e0 dal 1720 fino al 1760 alla Certosa con il Vaccaro, completando il registro superiore della facciata e realizzando il pregevole refettorio con l'esecuzione dei lavori dei capomastri i fratelli Cimafonte. Per il Tagliacozzi Canale, l'esperienza della Certosa rappresenta sia il laboratorio, sia come luogo della gavetta giovanile; infatti fu allievo dello zio Andrea che fu operativo presso il complesso dal 1670. Tra il 1728 e il 1730 \u00e8 attivo presso il cantiere della chiesa del complesso di Santa Maria di Materdei nel quale ritorner\u00e0 anche nel 1735 e complet\u00f2 anche la decorazione della chiesa di Santa Maria Egiziaca a Forcella.\nMa gi\u00e0 dagli anni trenta del XVIII secolo la sua attivit\u00e0 \u00e8 pi\u00f9 prolifica come testimoniano alcune ricevute di pagamento del Banco dello Spirito Santo: nel 1729 in qualit\u00e0 di ingegnere della Santa casa dello Spirito Santo apprezza opere in legno del falegname Luca Romano; due anni dopo nella stessa fabbrica, in qualit\u00e0 di ingegnere ordinario, dirige i lavori per la nuova casa congregazionale accanto alla loro chiesa; tra il 1732 e il 1733 il Tagliacozzi Canale dirige i lavori per una decorazione in stucco presso il casino di Antonio Montuori a Posillipo e dirige anche alcuni lavori di restauro nella stessa abitazione; nel 1733 \u00e8 anche attivo presso la chiesa di Sant'Antonio a Tarsia con il restauro delle case del monastero; nel 1734 esegu\u00ec alcuni disegni di stucchi per la tribuna della chiesa di Santa Brigida; nel 1735 progetta porte, finestre e balconi e il portone presso l'abitazione di un certo Aniello Fontana in via San Tommaso d'Aquino e opere di falegnameria nella chiesa di Santa Maria della Concordia.\nNell'anno 1736 divenne architetto regio con la cura delle propriet\u00e0 reali nello stato pontificio, inoltre fu anche scenografo di corte nel quale progetta dal 1734 con la pianta della cuccagna da realizzarsi durante l'ingresso di Carlo III di Spagna, nei successivi anni \u00e8 affiancato alla progettazione di apparati effimeri dal Sanfelice. Nel 1738 entrambe si occupano dell'apparato da festa da realizzarsi in Piazza di Spagna per le nozze di Carlo III di Spagna e Maria Amalia di Sassonia e con lo stesso architetto collabora nuovamente l'anno successivo per creare un'ulteriore macchina da festa per il matrimonio di Filippo I di Parma, fratello del re. Tra il 1732 e il 1738 risale la ristrutturazione di palazzo Mastelloni e palazzo Trabucco.\nDopo il terremoto del 1732 riammodern\u00f2 e consolid\u00f2 la chiesa di San Giuseppe dei Vecchi i cui documenti sono datati tra il 1741 e il 1742. Nel 1739 progetta il pavimento in maiolica della chiesa di Sant'Antonio a Tarsia e messo in opera dal riggiolaio Donato Massa e contemporaneamente riceve l'incarico da Francesco Costantino di riammodernare il Palazzo Costantino. Tra il 1738 e il 1742 \u00e8 nella chiesa di Santa Maria della Pace dove progetta insieme al Vaccaro la trasformazione del monastero. Alla fine degli anni quaranta del secolo fu proposto come regio ingegnere per alcune riparazioni da realizzarsi nella chiesa dei Santi Bernardo e Margherita a Fonseca.\nNegli anni cinquanta la sua produzione \u00e8 indirizzata verso le fabbriche religiose e in primis con la chiesa di San Carlo alle Mortelle dove rafforza il campanile e le coperture della chiesa, altri interventi si registrano nella chiesa di San Nicola alla Carit\u00e0, nel complesso dei Pellegrini e nella chiesa di Sant'Anna di Palazzo, restaura la chiesa di Santa Maria Egiziaca a Forcella insieme ad una commissione di ingegneri, ulteriori restauri e rimaneggiamenti che vengono realizzati in questo decennio sono quelli della chiesa di Sant'Agrippino a Forcella, del complesso di San Francesco delle Cappuccinelle. Tra il 1757 e il 1758 \u00e8 operativo presso la chiesa di San Michele Arcangelo a Port'Alba dove progetta opere marmoree e nello stesso periodo \u00e8 attivo come collaboratore di Ferdinando Fuga, insieme a Giuseppe Pollio in qualit\u00e0 di ingegneri nel cantiere del Real Albergo dei Poveri e come collaboratore di Luigi Vanvitelli presso il cantiere del \"Foro Carolino\" e a questa partecipazione con il Vanvitelli risale anche il rinnovo e completamento della chiesa di San Domenico Soriano.\nGli anni sessanta si aprono per l'architetto con interventi presso la Basilica di Santa Maria della Cesarea ed a un ulteriore intervento nella chiesa di San Giuseppe dei Ruffi dopo l'estromissione dal cantiere di Marcello Guglielmelli. Gi\u00e0 dal 1753 \u00e8 in opera la ridecorazione della Basilica santuario di Santa Maria del Carmine Maggiore i quali interventi occuperanno buona parte degli ultimi anni dell'architetto, i lavori termineranno due anni dopo la morte e furono portati a termine dai fratelli Cimafonte. Le ultime opere architettoniche sono la facciata rococ\u00f2 della \"chiesa di Santa Sofia\" ad Anacapri e l'ammodernamento della \"chiesa Madre\" di Caiazzo, quest'ultima portata a termine dal figlio Andrea Canale."}
{"id": "1550736", "revid": "1652635", "url": "https://it.wikipedia.org/wiki?curid=1550736", "title": "Stephen O'Malley", "text": "\u00c8 un musicista, soprattutto un chitarrista, di Seattle, che ha fondato ed \u00e8 stato membro di numerosi gruppi drone, doom metal, death/doom e sperimentali. Attualmente fa parte dei Sunn O))), KTL, Lotus Eaters e Ginnungagap.\n\u00c8 anche un graphic designer, ha ideato copertine di album e poster per gruppi come Earth, Emperor, Zyklon, Boris e Probot tanto per nominarne qualcuno. Ha creato poster serigrafati, occasionalmente, per gruppi come Melvins (un portfolio delle sue opere \u00e8 disponibile sul suo sito web).\nHa pubblicato, a met\u00e0 degli anni novanta, una fanzine black metal, chiamata \"Descent\" e collabora con l'etichetta Experimental/Neofolk/Black Metal \"The Ajna Offensive\".\nNonostante sia originario di Seattle, il suo sito web dichiara chiaramente che vive a Parigi."}
{"id": "1550738", "revid": "767487", "url": "https://it.wikipedia.org/wiki?curid=1550738", "title": "Natural Bridge State Park (Massachusetts)", "text": "Il Natural Bridge State Park \u00e8 l'unico parco dell'intero Nord America dove \u00e8 possibile ammirare un ponte naturale in marmo bianco risalente a 550 milioni di anni fa formatosi 13000 anni fa grazie alle glaciazioni. Si trova vicino a North Adams, Massachusetts. Accoglie un buon numero di visitatori all'anno che restano colpiti dalle forme che la natura pu\u00f2 assumere in questo parco che copre una superficie di ben 48 acri.\nNathaniel Hawthorne ne parl\u00f2 nel suo \"An American Notebook\". In questo parco si pu\u00f2 comprendere come le forze naturali interagiscono tra di loro per creare vere e proprie meraviglie della natura uniche nel loro genere.\nStoria.\nUtilizzato come una cava dal 1810 al 1947, successivamente trasformato in un'attrazione turistica gestita da privati dal 1950 al 1983, il sito divenne uno state park nel 1985. Fu nel 1838 che Nathaneil Hawthorne lo visit\u00f2 e lo descrisse nel libro sopra citato. \u00c8 quindi un parco di recente costituzione, ma con una lunga storia alle sue spalle."}
{"id": "1550739", "revid": "1793900", "url": "https://it.wikipedia.org/wiki?curid=1550739", "title": "Hoosac", "text": "Il fiume Hoosac, conosciuto anche come Hoosic, Hoosick (principalmente a New York) e come Hoosuck (nome arcaico), \u00e8 un tributario del fiume Hudson, \u00e8 lungo 113\u00a0km, e scorre nella zona nordorientale degli Stati Uniti. Le varie traslitterazioni derivano dal nome algonchino, che probabilmente significava \"il posto al di l\u00e0\" (intendendo per \"al di l\u00e0\", ad est dell'Hudson) o forse \"il luogo roccioso\" (forse perch\u00e9 il fondale roccioso \u00e8 ben visibile tutto l'anno, primavera a parte, o forse per il suolo roccioso che il corso d'acqua attraversa).\nIl ramo principale, quello sud, attraversa il nordovest del Massachusetts nell'Hoosac Range. Scorre attraverso il nord, l'ovest, e il nordovest, attraversando le seguenti citt\u00e0 del Massachusetts: Adams, North Adams, e Williamstown, e successivamente attraverso Pownal nell'angolo sudorientale del Vermont, prima di entrare nello Stato di New York. Scorre attraverso le Hoosick Falls, dove fornisce energia idroelettrica e si congiunge all'Hudson sopra la citt\u00e0 di Troy nella comune di Schaghticoke, Contea di Rensselaer.\nSuoi tributari sono il ramo nord dell'Hoosic River, il piccolo Hoosick River, il Walloomsac River e il Green River."}
{"id": "1550742", "revid": "767487", "url": "https://it.wikipedia.org/wiki?curid=1550742", "title": "Problematicismo", "text": "Il problematicismo \u00e8 la posizione filosofica di quelle dottrine che rifiutano la possibilit\u00e0 per l'uomo di raggiungere un sapere assoluto di tipo metafisico o la convinzione dogmatica di attingere verit\u00e0 o principi metastorici ed eterni.\nIn questo senso nel problematicismo possiamo far confluire il pragmatismo, lo strumentalismo, lo storicismo ecc.\nSapere di non sapere.\nAl contrario di dottrine, come lo scetticismo e il nihilismo, che giungono a conclusioni disperate di poter raggiungere un qualunque sapere certo per l'uomo, il problematicismo, che pure condivide con quelle la convinzione che non vi siano verit\u00e0 immutabili, tuttavia, rifacendosi in un certo senso alla formula socratica del \"sapere di non sapere\", mantiene un atteggiamento critico aperto nei confronti di una verit\u00e0 che si presume mai conclusiva e definitiva, ma che non bisogna mai cessare di cercare con la propria ragione.\nEsemplari in questo senso sono le dottrine filosofiche di Kant e Nicolai Hartmann che pur rigettando la metafisica che pretenda di presentarsi come scienza tuttavia, nonostante il carattere problematico ed aporetico di questa, la ritengono degna di studio e ricerca per le questioni di carattere generale che essa filosoficamente suscita e che da essa nascono.\nIl problematicismo nella filosofia italiana del '900.\nUgo Spirito.\nNella sua opera \"Il problematicismo\" (1948), Ugo Spirito d\u00e0 una definizione compiuta del problematicismo identificandolo innanzitutto con quel senso di insoddisfazione e scontento che coglie il filosofo al termine di una riflessione da cui si origini una ricerca \u00ab\"con l'occhio rivolto unicamente alla verit\u00e0 cui si anela, senza subordinare la ricerca a nessun presunto valore, a nessuna autorit\u00e0, a nessuna pressione del senso comune e della forza della tradizione\"\u00bb (ibid. p. 61).\nIl problematicismo tuttavia segna la constatazione di una crisi totale del sapere pur con la speranza di approdare a una verit\u00e0 non illusoria. Anzi lo stesso riconoscimento della problematicit\u00e0 del sapere pu\u00f2 essere considerato come un'acquisizione di verit\u00e0 e di certezza. \"So con certezza di non sapere\".\nQuesta affermazione porter\u00e0 Spirito a modificare in parte la sua dottrina passando dal problematicismo a quello che egli chiama \"onnicentrismo\" (cfr. Ugo Spirito, \"Dal problematicismo all'onnicentrismo\", in \"Giornale critico della filosofia italiana\", 1959, anno XXXVIII, pp. 56-75).\nL'onnicentrismo.\nIl problematicista infatti pur dichiarando il suo non sapere definitivo mette in opera nonostante tutto le sue decisioni e le sue scelte. Nonostante la negazione iniziale di ogni criterio o principio assoluto, la vita stessa ci porta continuamente a delle affermazioni. Riproponendo la riflessione cartesiana, Spirito afferma che pur dubitando di tutti e di tutto lo stesso criterio del dubitare diviene paradossalmente un principio di sapere assoluto.\nLa filosofia non pi\u00f9 come sistema, come ha dimostrato il fallimento dell'attualismo gentiliano, ma come \"aspirazione alla filosofia\" lontana da ogni affermazione conclusiva ma che nello stesso tempo, rifiutando ogni scetticismo relativistico, riconosca l'aspirazione umana alla ricerca dell'assoluto.\nAntonio Banfi.\nSecondo Banfi tutta l'esperienza \u00e8 problematica e quindi nell'impossibilit\u00e0 di conseguire principi certi e definitivi per i nostri comportamenti occorre organizzarci in una serie di sistemi aperti e progressivi in cui far confluire i nostri atti sempre disponibili a confrontare e modificare i progetti e i valori umani in base a ci\u00f2 che l'esperienza ci offre nella sua mutevolezza e ricchezza. Come ha insegnato Marx il pensiero nasce dalla realt\u00e0, la teoria dalla prassi, dall'esperienza sempre diversa della vita, ed \u00e8 dunque nostro compito filosofico e morale, prescindendo da ogni pretesa metafisica, adeguare i nostri atteggiamenti all'esperienza."}
{"id": "1550745", "revid": "729019", "url": "https://it.wikipedia.org/wiki?curid=1550745", "title": "Osservatorio Einstein", "text": "L'osservatorio Einstein (HEAO-2) \u00e8 stato il primo telescopio montato su di un satellite per immagini a raggi X. Il telescopio fu denominato Einstein in onore al grande fisico Albert Einstein a seguito del raggiungimento con successo dell'orbita\nStoria.\nLanciato il 13 novembre 1978, era un satellite dedicato all'osservazione di oggetti a raggi X, montando il primo telescopio dedicato. Esso rimase operativo per due anni circa, raccogliendo un'enorme mole di dati e scoperte sulle sorgenti X, come le pulsar e i quasar. Il 25 marzo 1982 \u00e8 rientrato nell'atmosfera terrestre disintegrandosi."}
{"id": "1550749", "revid": "93556", "url": "https://it.wikipedia.org/wiki?curid=1550749", "title": "Cessna 172", "text": "Il Cessna 172 Skyhawk \u00e8 un monomotore quadriposto ad ala alta da turismo e da addestramento, prodotto dalla statunitense Cessna Aircraft Company a partire dagli anni Cinquanta ed ancora in produzione. Probabilmente il pi\u00f9 famoso aereo da addestramento mondiale, il Cessna 172 \u00e8 stato prodotto in una quantit\u00e0 di esemplari maggiore rispetto a qualsiasi altro velivolo mai costruito.\nStoria.\nSviluppo.\nMisurato per la sua longevit\u00e0 e popolarit\u00e0, il Cessna 172 \u00e8 l'aeroplano leggero prodotto nella storia che ha avuto pi\u00f9 successo. I primi modelli di produzione furono consegnati nel 1956 e sono ancora in produzione nel 2010; ne sono stati costruiti pi\u00f9 di 43,000. I principali concorrenti dello Skyhawk sono il Beechcraft Musketeer, le serie Grumman AA-5 (nessuno dei quali \u00e8 per\u00f2 tuttora in produzione), il Piper Cherokee e, pi\u00f9 recentemente, il Diamond DA40.\nIl Cessna 172 inizi\u00f2 la sua vita come un aggiornamento del Cessna 170 da cui differiva per la sostituzione del carrello d'atterraggio triciclo posteriore con uno a triciclo anteriore. Il primo volo del prototipo fu nel novembre del 1955. Il 172 divenne quindi un successo di vendite e ne furono costruiti oltre 1400 nel 1956, il suo primo anno di produzione a pieno ritmo.\nI primi 172 erano simili al 170, con la stessa fusoliera dritta e le alte gambe del carrello, sebbene il 172 avesse un timone trapezoidale mentre il 170 aveva i piani di coda ellissoidali. Le ultime versioni del 172 incorporavano un carrello d'atterraggio riprogettato la fusoliera posteriore riprofilata che permetteva l'installazione di un finestrino posteriore. La Cessna pubblicizz\u00f2 questa visibilit\u00e0 posteriore come \"Omni-Vision\". L'ultimo miglioramento estetico fu a met\u00e0 degli anni sessanta, era il timone a freccia che \u00e8 in uso ancora oggi. Questa configurazione strutturale \u00e8 rimasta sostanzialmente invariata da allora, tranne per gli aggiornamenti nell'avionica e i nei motori. La produzione si \u00e8 arrestata a met\u00e0 degli anni ottanta, per riprendere nel 1996 con il Cessna 172R Skyhawk da 160 hp e fu rinvigorita nel 1998 con il Cessna 172S Skyhawk SP a 180\u00a0hp.\nVersioni.\n172.\nIl 172 di base apparve nel novembre del 1955 come modello del 1956 e rimase in produzione fino al suo rimpiazzo dal 172A agli inizi degli anni sessanta. Era equipaggiato con un motore a sei cilindri raffreddato ad aria Continental O-300 con 145\u00a0hp (110 kW) e aveva un peso massimo di 2,200 lb. Il prezzo base era di 8,995 $ e ne furono costruiti un totale di 4195 in cinque anni.\n172A.\nIl modello 172A del 1960 introdusse il timone a freccia e gli attacchi per i galleggianti in modo da permettere una rapida conversione in idrovolante. Il prezzo era di 9,450$ e ne furono costruiti 1015.\n172B.\nIl 172B fu introdotto nei tardi anni 1960 come modello del 1961 e introdusse un carrello pi\u00f9 corto, i punti di aggancio dei motori allungati di 3 pollici, una cappottatura ridisegnata e l'ogiva per l'elica. Per la prima volta, il nome \"Skyhawk\" fu applicato ad un pacchetto opzionale di lusso. Questo comprendeva una completa verniciatura esterna che sostituiva le strisce esterne parziali e una avionica standard. Il peso massimo fu aumentato a 2,250 libbre (1020\u00a0kg).\n172C.\nIl modello del 1962 era il 172C. Port\u00f2 alla produzione in serie un autopilota opzionale e l'avviamento con comando a chiave. I seggiolini furono ridisegnati per poter essere regolabili in sei posizioni. Fu aggiunta l'opzione per un sedile per bambini che permetteva a due bambini di essere trasportati nell'area dei bagagli. Il prezzo del 1962 era di 9,895$. Fu prodotto un totale di 889 unit\u00e0.\n172D.\nIl modello del 1963 era il 172D e introduceva la fusoliera posteriore abbassata con un lunotto Omni-Vision posteriore panoramico e un parabrezza in unico elemento. Furono anche aggiunti nuovi pedali (comando freni e timone). Furono costruiti 1146 modelli di 172Ds.\nIl 1963 vide inoltre l'introduzione del 172D Powermatic. Questo era equipaggiato con un Continental GO-300E dalla potenza di 175\u00a0hp e una velocit\u00e0 di crociera di 11\u00a0mph maggiore del 172D standard. In verit\u00e0 questo non era un nuovo modello, ma era un Cessna 175 Skylark che fu rinominato per il suo ultimo anno di produzione. Lo Skylark si era guadagnato la reputazione di scarsa affidabilit\u00e0 del motore ed il cambiamento del nome a 172 fu un tentativo di mercato di riguadagnare vendite attraverso il marketing. La mossa non fu un successo e n\u00e9 il Powermatic del 1963 n\u00e9 lo Skylark furono prodotti dopo il modello del 1963.\n172E.\nIl 172E era il modello del 1964. I fusibili furono rimpiazzati con interruttori magnetotermici. Il peso lordo fu aumentato a 2300 libbre, rimasto invariato fino al modello 172P. 1,401 172E furono costruiti quell'anno mentre la produzione cresceva.\n172F.\nIl 172F introdusse flaps attuati elettricamente sostituendo il precedente sistema a leveraggio. Fu costruito in Francia da Reims Cessna come F172 fino al 1971. Questi modelli formavano le basi per l'addestratore principale dell'US Air Force's T-41A Mescalero.\nFurono completati un totale di 1\u00a0436 172F.\n172G.\nI 1966 172G introdussero una ogiva pi\u00f9 appuntita e furono venduti per 12,450$ nella loro versione base 172 e 13,300$ nella versione aggiornata Skyhawk. Ne furono costruiti 1,597.\n172H.\nIl modello 172H del 1967 fu l'ultimo modello equipaggiato con il Continental O-300. Introdusse un ammortizzatore a corsa ridotta per ridurre la resistenza aerodinamica e migliorare il comportamento dell'aeromobile in volo. Fu usata una nuova cappottatura, che utilizzava attacchi con smorzatori di vibrazione che trasmettevano un pi\u00f9 basso livello di rumore al cruscotto e riducevano la comparsa di crepe nella cappottatura stessa. L'avvisatore di stallo elettrico fu sostituito con uno pneumatico.\nIl modello del 1967 172H fu venduto per 10,950$ mentre la versione Skyhawk era di 12\u00a0750$. Ne furono costruiti 839 quell'anno, rappresentando il primo anno in cui la produzione era minore dell'anno precedente.\n172I.\nIl modello del 1968 diede inizio ai 172 potenziati dai motori Lycoming, di 150\u00a0hp. Il vecchio 172 dovette essere ridisegnato in quanto la Cessna aveva cancellato il suo contratto con la Continental per il loro motore 0-300 a 6 cilindri di 145\u00a0hp.\nCon il modello \"I\" vennero introdotte alcune importanti migliorie tecniche. Venne introdotta una nuova motorizzazione, il 4 cilindri Lycoming O-320-E2D a cilindri contrapposti da 150\u00a0hp, un incremento di 5 cavalli rispetto all'impianto propulsivo del Continental, che grazie alla maggiore disponibilit\u00e0 di potenza port\u00f2 ad un aumento della velocit\u00e0 ottimale di crociera TAS da 130\u00a0mph a 131\u00a0mph (209 a 211 kph). Non ci furono modifiche riguardo alla velocit\u00e0 variometrica al livello del mare di 645 piedi al minuto. Inoltre venne adottato per la prima volta il set di strumentazione standard a \"T\".\nLa produzione del 172I ebbe un aumento nel numero di velivoli costruiti raggiungendo il numero di 1,206 unit\u00e0.\n172J.\nLa Cessna pianific\u00f2 di terminare la precedente configurazione del 172 sul modello del 1968 e sostituirla con un nuovo modello dotato di ala a sbalzo che sarebbe stato il modello 172J. Comunque, mentre i tempi di introduzione si avvicinavano, i concessionari che erano a conoscenza dei cambiamenti iniziarono a fare pressioni per mantenere la configurazione precedente. Sospettavano che il nuovo modello sarebbe stato meno adatto come addestratore. Di conseguenza, e all'ultimo minuto, la decisione fu quella di continuare il 172 nella sua configurazione originale. La configurazione dell'ala a sbalzo integrale pianificata del 172J sarebbe stata introdotta come un nuovo modello, il 177. La versione di lusso sarebbe stata la 177 Cardinal. La designazione \"J\" non fu mai usata ufficialmente.\n172K.\nIl modello dell'anno successivo 1969 era il modello \"K\". Aveva il terminale del timone ridisegnato e finestrini posteriori di diversa forma. Era disponibile anche una versione a lungo raggio con serbatoi alari da 52 galloni (197 l). I finestrini posteriori furono allargati di 16 pollici quadrati. Il modello del 1969 fu venduto a 12\u00a0500$ per il 172 e 13,995$ per lo Skyhawk con 1170 unit\u00e0 costruite.\nIl modello del 1970 era ancora denominato 172K ma aveva estremit\u00e0 alari in fibra di vetro inclinate verso il basso. Venivano anche offerti seggiolini completamente regolabili. La produzione del 1970 fu di 759 unit\u00e0.\n172L.\nIl 172L, venduto nel 1971 e 1972, sostitu\u00ec il carrello d'atterraggio principale, costituito da balestre d'acciaio, in una struttura costituita da tubi d'acciaio rastremati. Il nuovo carrello aveva una larghezza aumentata di 12 pollici. Il carrello tubolare era pi\u00f9 leggero, ma richiedeva appendici aerodinamiche per mantenere la stessa velocit\u00e0 e prestazioni di salita come il precedente modello in acciaio piatto. Sulla versione \"L\" fu allungata la pinna dorsale fino al lunotto posteriore per introdurre una somiglianza maggiore con il 182.\nIl modello del 1971 fu venduto per 13,425$ nella versione 172 e 14,995$ nella versione Skyhawk. Furono venduti 827 172L nel 1971 e 984 nel 1972.\n172M.\nIl 172M del 1973 a 1976 guadagn\u00f2 una estremit\u00e0 alare a discesa per migliorare la maneggevolezza a basse velocit\u00e0. Questo fu reclamizzato come l'ala \"camber-lift\".\nI 172M del 1974 era anche il primo ad introdurre il pacchetto opzionale 'II' che forniva un equipaggiamento standard superiore, tra cui una radio nav/comm secondaria un ADF e un transponder. Il compartimento bagagli fu aumentato in dimensione ed erano disponibili come opzioni due luci frontali.\nIl modello 172M del 1975 fu venduto per 16,055$ per il 172, 17,890$ per lo Skyhawk e 20,335$ per lo Skyhawk II. La produzione complessiva di modelli \"M\" fu di 7,306 unit\u00e0 nei quattro anni in cui era costruito.\nNel 1976, la Cessna termin\u00f2 di reclamizzare l'aereo come 172 e inizio esclusivamente ad utilizzare la designazione \"Skyhawk\". Il modello di questo anno vedette anche un pannello di strumentazione ridisegnato per poter ospitare pi\u00f9 avionica.\n172N.\nLo Skyhawk N, o Skyhawk/100 come lo ha denominato la Cessna, fu introdotto per il modello dell'anno 1977. La designazione \"100\" indicava che era potenziato da un motore Lycoming O-320-H2AD a 160\u00a0hp (120\u00a0kW) progettato per funzionare con benzina a 100 ottani, mentre tutti i precedenti motori usavano il carburante 80/87. Sfortunatamente questo motore si rivel\u00f2 problematico e fu sostituito con uno a prestazioni simili: il O-320-D2J per creare il 172P del 1981.\nLa \"N\" del modello del 1977 introdusse anche un trim per il timone come opzione e dei flap pre-selezionabili standard come opzione. Il prezzo era di 22,300$, con lo Skyhawk/100 II venduto per 29,950$.\nIl modello del 1978 introdusse un impianto elettrico a 28 volt per sostituire quello precedente a 12 volt. L'aria condizionata era una opzione.\nIl modello \"N\" del 1979 aument\u00f2 la velocit\u00e0 nell'estensione dei flaps per i primi 10 gradi a 115 nodi. Celle aggiuntive di carburante aumentavano la capacit\u00e0 di carburante fino a 66 galloni (250 liter).\nL'\"N\" rimase in produzione fino al 1980, quando il 172P o Skyhawk P fu introdotto.\n172(O).\nNon \u00e8 mai stato introdotto alcun modello 172\"O\" (\"Oscar\").\n172P.\nLo 172P, o Skyhawk P, fu introdotto nel 1981 per risolvere i problemi di affidabilit\u00e0 sul motore dell'\"N\". Il Lycoming O-320-D2J fu un miglioramento notevole.\nIl modello \"P\" vide anche diminuire la sua estensione massima dei flap da 40 a 30 gradi per permettere un incremento del peso lordo da 2,300 a 2,400 libbre. Un'ala umida era opzionale, con una capacit\u00e0 di 62 galloni (235 liter) di carburante.\nIl prezzo del nuovo Skyhawk P era di 33,950$; lo Skyhawk P costava 31,810$ e lo Skyhawk P II equipaggiato con Nav/Pac venduto per 42,460$.\nNel 1982 nel \"P\" vennero spostate le luci di atterraggio dal muso all'ala per incrementare la vita delle lampadine. Il modello del 1983 aggiunse qualche piccolo accorgimento per la riduzione del rumore ed un finestrino pi\u00f9 spesso.\nUna pinna secondaria fu introdotta nel 1984.\nLa produzione del \"P\" termin\u00f2 nel 1985 e nessun altro 172 fu pi\u00f9 costruito per altri 11 anni a causa delle regole per la sicurezza negli USA che spinsero i costi troppo in alto, dando luogo ad un decremento drammatico delle vendite di nuovi aerei.\nLa produzione del 172 nel 1984 si era abbassata a sole 195 unit\u00e0, un ritmo di meno di 4 per settimana.\n172Q Cutlass.\nIl 172Q fu introdotto nel 1983 affidatogli il nome di Cutlass per creare una affiliazione con il 172RG, sebbene fosse in realt\u00e0 un 172P con un motore Lycoming O-360-A4N di 180\u00a0hp. L'aereo aveva un peso lordo di 2,550 libbre e una velocit\u00e0 di crociera di 122 nodi che a confrontata con la velocit\u00e0 di crociera del \"P\" di 120 nodi con 20\u00a0hp in meno di potenza. Aveva un carico utile di 100 libbre in pi\u00f9 dello Skyhawk P e una velocit\u00e0 di salita di 20 piedi al minuto (0,1\u00a0m/s) di meno dovuto al maggior peso lordo. Il \"Q\" rimase in produzione solamente tre anni quando tutta la produzione dei 172 ebbe fine.\n172R.\nLo Skyhawk R fu introdotto nel 1996 ed era spinto da un Lycoming IO-360L2A che produce un massimo di 160\u00a0hp ad appena 2,400 giri/min. Questo \u00e8 il primo Cessna 172 ad avere un motore ad iniezione elettronica.\nIl peso massimo al decollo del 172R \u00e8 di 2,450 libbre (1,113\u00a0kg). Questo modello introduceva molti miglioramenti, tra cui nuovi interni con dispositivi di soppressione del rumore, un sistema di ventilazione a multi livello tutto nuovo, un intercom standard a quattro punti, contorni, smorzatori di energia, sedili anteriori a 26g reclinabili con impostazioni verticali e imbragature inerziali.\n172SP.\nLo Skyhawk SP fu introdotto nel 1998 ed era potenziato da un Lycoming IO-360L2A di 180\u00a0hp. I massimi RPM del motore furono aumentati fino a 2,700 con un aumento di 20\u00a0hp di potenza rispetto al modello \"R\". Come risultato, il peso massimo di decollo era aumentato a 2,550 libre (1,157\u00a0kg).\nIl 172SP, che fu costruito principalmente per i clienti privati, veniva offerto con un pacchetto avionico Garmin G1000 come equipaggiamento standard e seggiolini in pelle.\nLa Cessna vende oggi i modelli R ed SP.\n172TD.\nIl 4 ottobre 2007 la Cessna annunci\u00f2 che avrebbero realizzato un Cessna 172 dotato di motore a ciclo diesel iniziando dalla met\u00e0 del 2008. Il motore sarebbe stato un turbodiesel in linea a quattro cilindri a doppia testata e raffreddamento a liquido Thielert Centurion 2.0 con un full authority digital engine control.. Il nuovo motore \u00e8 accreditato della potenza di 155\u00a0hp ed utilizzer\u00e0 il carburante Jet-A. Il motore sarebbe installato nella fabbrica del Cessna Skyhawk a Independence (Kansas), ed il modello avrebbe adottato la denominazione TD, ad indicare \"Turbo Diesel\".\nCessna 172RG Cutlass.\nLa Cessna introdusse una versione a carrello retrattile del 172 nel 1980 con il nome di Cutlass 172RG.\nIl Cutlass disponeva di una elica a velocit\u00e0 costante e un pi\u00f9 potente motore Lycoming O-360-F1A6 da 180\u00a0hp. Il 172 fu venduto per 19,000$ in pi\u00f9 del 172 standard dello stesso anno e avrebbe avuto una velocit\u00e0 di crociera di 140 nodi, confrontati con i 122 nodi del contemporaneo 172 da 160\u00a0hp.\nIl 172RG non riscosse un grande successo da parte del mercato degli aerei privati, ma fu adottato da molte scuole di volo come aereo da addestramento avanzato. Tra il 1980 ed il 1984 ne vennero realizzati ben 1,177 esemplari, pi\u00f9 un successivo piccolo numero prima del termine della produzione nel 1985.\nSebbene numerato e commercializzato come il 172, il 172RG era in verit\u00e0 una variante del tipo Cessna 175.\nReims FR172J ed Hawk XP.\nIl Reims Rocket, nominato FR172J e prodotto dalla Reims Aviation dai tardi anni sessanta a met\u00e0 degli anni settanta, era equipaggiato da un Continental IO-360D da 210\u00a0hp ad iniezione costruito dalla Rolls-Royce Limited abbinato ad un'elica a velocit\u00e0 costante. Era praticamente lo stesso motore usato dalla serie Cessna 336/337 bimotore.\nIl Reims Rocket port\u00f2 la Cessna a produrre il R172K Hawk XP, un modello disponibile dal 1977 al 1981 sia per Wichita che per Reims. Questa configurazione disponeva di un motore Continental IO-360K (pi\u00f9 tardi IO-360KB) a iniezione elettronica a 195\u00a0hp con una elica doppia a velocit\u00e0 costante. L'Hawk XP era capace di una velocit\u00e0 di crociera di 131 nodi.\nGli acquirenti sostenevano che l'aumento di prestazioni del \"XP\" non compensavano il suo aumento di prezzo ed i costi operativi maggiori associati al suo motore pi\u00f9 potente. Per\u00f2 fu ben accettato come idrovolante/anfibio in quanto, dato che il 172 standard non era molto prestazionale nemmeno con due sole persone a bordo, la potenza supplementare fornita dall'XP increment\u00f2 di molto le sue prestazioni in fase di decollo.\nSebbene numerato e venduto come 172, i modelli R172J e R172K sono in verit\u00e0 varianti del Cessna 175.\nUtilizzatori.\nMilitari.\nUna versione del 172, il Cessna T-41 Mescalero viene utilizzata come aereo da addestramento basico dalla United States Air Force e dalla United States Army. Grazie al suo progetto ad ala alta, la stabilit\u00e0 a bassa velocit\u00e0 e velocit\u00e0 di stallo relativamente bassa, il 172 \u00e8 una piattaforma eccellente per le operazioni di ricerca e soccorso; \u00c8 anche la piattaforma principale per le operazioni di Civil Air Patrol. Altuni 172RG nella flotta CAP sono equipaggiate con Satellite Digital Imaging System. Inoltre, la United States Border Patrol utilizza una flotta di 172 per sorveglianza aerea tra la frontiera messicana e statunitense.\nSpecifiche.\nCaratteristiche Generali\nEquipaggio: 1\nCapacit\u00e0: 3 passeggeri\nLunghezza: 8.28m\nApertura alare: 11m\nAltezza: 2,72m\nSuperficie alare: 16.2m2\nPeso a vuoto: 767\u00a0kg\nPeso a pieno carico: 1,111\u00a0kg\nCapacit\u00e0 di carburante: 212l\nPrestazioni\nVelocit\u00e0 di crociera: 122kn (226\u00a0km/h)\nVelocit\u00e0 di stallo: 47kn (87\u00a0km/h)\nAutonomia: 696\u00a0nm (1.289\u00a0km)\nQuota di servizio: 13,500\u00a0ft (4.100m)\nRateo di salita: 721\u00a0ft/min (3.66 m/sec)"}
{"id": "1550750", "revid": "767487", "url": "https://it.wikipedia.org/wiki?curid=1550750", "title": "Dieta federale (Svizzera)", "text": "La Dieta federale, in francese Di\u00e8te f\u00e9d\u00e9rale, in tedesco Tagsatzung, era la riunione dei delegati dei cantoni, dove si discutevano temi di interesse comune.\nPrima del 1791.\nOriginariamente generate dai \"patti comuni di soccorso\". Le funzioni di queste Diete vennero meglio definite a partire dal 1415, dato che da allora i cantoni primitivi dovettero amministrare dei baliaggi comuni. Questo rese necessario tenere delle riunioni a calendario fisso e non pi\u00f9 dettate da singoli eventi. A partire dal 1520 questo elemento aggregante venne frenato da forti divisioni, createsi tra i singoli cantoni, a causa dei contrasti confessionali. Da questa data non si tennero pi\u00f9 i \"giuramenti federali\", che annualmente si tenevano durante la prima Dieta e che erano stati introdotti a partire dal 1351. Pur non avendo competenze ben chiare, le Diete venivano convocate pi\u00f9 volte durante l'anno. Le esigenze create dall'amministrazione comune di baliaggi e quelle di una difesa comune, erano i principali temi trattati in queste riunioni. Dopo aver raggiunto agli inizi del XVI secolo un picco di riunioni di oltre 20 Diete in un anno, con la Riforma esse diminuirono drasticamente, con circa tre Diete federali annue a cui si affiancavano: nove Diete particolari cattoliche e da 1 a 3 Diete particolari protestanti. Normalmente alla Dieta partecipavano uno o due rappresentanti per cantone, borgomastri, landamani o rappresentanti incaricati dai singoli governi. Dopo le guerre di Borgogna, anche gli \"Stati alleati\" dei confederati, partecipavano alle Diete e spesso con diritto di voto. Era il caso per il principe abate e la citt\u00e0 di San Gallo, mentre per Vallese e le Tre Leghe vi furono delle partecipazioni sporadiche. Per quanto riguarda lo stato della Svevia, che in precedenza aveva partecipato alle Diete, a partire dal 1601, venne esclusa, su iniziativa dei cantoni riformati. Le Diete venivano autoconvocate o indette su richiesta di un cantone o su richiesta di potenze straniere. Esse venivano convocate di regola nel cantone che aveva la carica di Cantone direttore. Nel cinquecento per lo pi\u00f9 a Lucerna ma anche a Zurigo, Berna, Svitto o anche in luoghi posti al di fuori del territorio confederato, come a Costanza. Con il \"saluto confederato\", che veniva fatto a porte aperte, si aprivano le sedute, che poi proseguivano a porte chiuse. Esse duravano uno o pi\u00f9 giorni. Le presiedeva il cantone ospitante o il Cantone direttore che ne redigeva il verbale e lo custodiva nei suoi archivi. L'inviato esprimeva un unico voto (quello del proprio cantone), sulla scorta delle istruzioni ricevute. Attraverso la chiamata che iniziava sempre dal cantone di Zurigo per proseguire in un elenco fisso, si esprimeva il voto che veniva scritto nei recessi. Gli inviati portavano i verbali delle riunioni \"a casa\", per la ratifica da parte dei singoli governi cantonali. Si applicava per il voto la regola del maggioritario, per i problemi dei baliaggi comuni, mentre per le altre questioni ci voleva un voto unanime. In caso di mancato accordo, la Dieta ricorreva a un tribunale arbitrale, mentre per le questioni di poco conto normalmente la minoranza si piegava al volere dei pi\u00f9.\nLe diete tra 1798-1813.\nDurante la Repubblica Elvetica la Dieta contava 102 delegati, eletti a suffragio indiretto proporzionalmente alla popolazione dei diciassette cantoni, la dieta eleggeva un Senato di venticinque membri. Nel 1801 venne disciolta. L'anno seguente la seconda Costituzione Elvetica, prevedeva una dieta, ma che non venne mai convocata. Per contro una Dieta federale nel vecchio stile venne convocata a Svitto, ma venne disciolta su pressione di Napoleone Bonaparte. Nel 1803 l'Atto di mediazione trasform\u00f2 la Svizzera in una confederazione di Stati, con sei nuovi cantoni: Canton San Gallo, Canton Grigioni, Canton Argovia, Canton Turgovia, Canton Ticino e Canton Vaud. La dieta era costituita da due rappresentanti per i cantoni pi\u00f9 popolosi: Berna, Zurigo, Vaud, San Gallo, Argovia e Grigioni, gli altri cantoni inviavano un rappresentante. Queste diete venivano presiedute a turno dai Cantoni direttori, Friborgo, Berna, Basilea, Zurigo, Lucerna e Soletta."}
{"id": "1550756", "revid": "287204", "url": "https://it.wikipedia.org/wiki?curid=1550756", "title": "Newman-Haas", "text": "La Newman-Haas \u00e8 stata una popolare scuderia automobilistica statunitense con sede a Lincolnshire nell'Illinois, che disputa principalmente il campionato statunitense Champ Car, ed \u00e8 il team (tra quelli in attivit\u00e0) che ha vinto pi\u00f9 titoli (8) in questa categoria, seconda solo al team Penske (che ha vinto 10 titoli, ma ora non corre pi\u00f9 in Champ Car, ma in Indy Racing League).\nLa dicitura esatta \u00e8 Newman/Haas/Lanigan Racing, e prende il nome dai cognomi dei soci, nonch\u00e9 fondatori della squadra, ossia l'attore americano Paul Newman, l'ex pilota e attuale team manager Carl Haas, e l'ex presidente dell'azienda americana Mi-Jack, ossia Michael Lanigan.\nLa scuderia deve la sua fama al fatto che \u00e8 una delle pi\u00f9 blasonate squadre automobilistiche americane, in quanto ha vinto diversi campionati di Formula Indy, ha preso parte alla 500 miglia di Indianapolis, ed ha legato il suo nome a quello di famosi piloti, come ad esempio i due ex campioni del Mondo di Formula Uno, Mario Andretti e Nigel Mansell.\nNascita della squadra e il primo titolo.\nNel 1982, Paul Newman e Carl Haas, iniziarono a discutere sulla possibilit\u00e0 di dare vita ad un team, che potesse correre nel campionato americano di Champ Car, che al tempo si chiamava Formula CART.\nIn realt\u00e0 Newman non era nuovo a questo genere di cose, in quanto esord\u00ec come pilota automobilistico nel 1972 alla guida di una Lotus, e durante gli anni di esperienza di driver conobbe l'imprenditore Carl Haas, anche lui pilota.\nDato che Haas aveva gi\u00e0 lavorato come team manager, Paul Newman decise di rivolgersi a lui come comproprietario e direttore della squadra.\nDetto fatto, grazie alle finanze di cui i due disponevano, nacque la nuova squadra, che esord\u00ec nel campionato del 1983, rinominato PPG Indy Car World Series.\nIl team corse con una sola auto, una Lola-Cosworth, e come pilota venne ingaggiato Mario Andretti, il quale era un veterano della serie, aveva vinto innumerevoli gare e nel 1978 si era aggiudicato pure il campionato di Formula 1.\nLa squadra fu subito competitiva, infatti Andretti, regal\u00f2 a Newman e Haas, le prime due vittorie della storia, nelle gare di Elkhart Lake e Las Vegas. Inoltre part\u00ec dalla pole position a Cleveland e ad Elkhart Lake (prime due pole del team).\nGrazie a questi acuti, ed altri buoni piazzamenti, Mario Andretti arriv\u00f2 terzo in campionato, un risultato di tutto rispetto, soprattutto se si pensa che la squadra era al suo primo campionato.\nNel 1984, il team continu\u00f2 a gareggiare solo con una vettura, e venne riconfermato come pilota Mario Andretti, grazie anche al nuovo sponsor Budweiser, che permise di pagare il faraonico ingaggio dell'italo-americano.\nLa scelta si rivel\u00f2 azzecata, infatti dal terzo posto la squadra pass\u00f2 al primo, grazie a 6 vittorie, e dopo essere partiti 8 volte in pole e aver stabilito 10 record di pista.\nQuesto campionato \u00e8 stato anche l'ultimo vinto da Mario Andretti, ma grazie a queste performance e alle sue capacit\u00e0 di guida, rimarr\u00e0 un punto fisso del team fino al 1994, anno del suo ritiro dalle corse a tempo pieno (visto che sporadicamente torna a guidare).\nGli anni difficili.\nDopo l'84, la squadra non ha pi\u00f9 corso ai livelli che l'avevano contraddistinta nelle due stagioni precedenti. Infatti non vince pi\u00f9 il campionato, anche se si impone in qualche gara. Nel 1985 ottiene 3 vittorie e 3 pole position, oltre al secondo posto finale alla 500 miglia di Indianapolis, e sostanzialmente non stava gareggiando male. Tuttavia Andretti (che continuava ad essere l'unico pilota del team), si infortun\u00f2 e venne sostituito nella gara di Elkhart Lake da Alan Jones (campione del Mondo di Formula 1 nel 1980), il quale ottenne il terzo posto.\nDalla gara successiva, Andretti torn\u00f2 alla guida della Lola-Cosworth, ma non fu pi\u00f9 competitivo come nelle gare precedenti l'incidente. Al termine della stagione la squadra si classific\u00f2 quinta.\nAnche la stagione 1986 non fu esaltante, e Andretti si aggiudic\u00f2 2 gare e 3 pole che gli valsero nuovamente il quinto posto finale, tuttavia la stagione venne caratterizzata, dalle lotte tra Mario e il figlio, Michael Andretti.\nGrazie alle sue brillanti prestazioni, che misero alla frusta il veterano, Michael riuscir\u00e0 di l\u00ec a poco, a far parte della stessa scuderia del padre.\nNell'87 vi fu la novit\u00e0 di un nuovo motore, il Chevrolet/Ilmor, in luogo del vecchio Cosworth, mentre il telaio rimaneva quello della Lola. Andretti guid\u00f2 nuovamente senza compagni di team, e ottenne ben 8 pole position, tra le quali \u00e8 inclusa quella della 500 miglia di Indianapolis, che ad oggi \u00e8 l'unica otteneuta dalla squadra sulla pista dell'Indiana. Ma ci\u00f2 non bast\u00f2 per tornare ai vertici, e anzi vi fu un passo indietro, perch\u00e9 con le sole 2 vittorie (le prime per la Chevrolet/Ilmor), venne raggiunto solo il sesto posto in campionato. Nel 1988, la squadra corse per l'ultima volta con un solo pilota (sempre Mario Andretti), e vinse 2 gare ma non realizz\u00f2 nessuna pole, per\u00f2 guadagn\u00f2 un posto in campionato, dal sesto al quinto.\nLe novit\u00e0 del 1989 sono due, la prima \u00e8 il fatto che il team entra nella storia, perch\u00e9 assume Michael Andretti e lo affianca al padre Mario, formando la prima coppia di piloti composta da padre e figlio, la seconda sono i nuovi sponsor Kmart e Havoline, che mettono a disposizione nuove finanze e rendono pi\u00f9 competitiva la squadra negli anni successivi.\nIl team vince 2 gare e ottiene 2 pole grazie a Michael Andretti che si classifica terzo in campionato, mentre Mario chiude sesto.\nNel 1990 la squadra torna a correre definitivamente ai livelli che le competono, e quest'annata \u00e8 solo un'anticipazione delle tre stagioni seguenti. Michael vince 5 gare, ottiene 4 pole e vince il titolo di vicecampione della serie col 2\u00ba posto in classifica, Mario ottiene il settimo posto, ma grazie anche a lui vengono realizzate due doppiette (1\u00b0 Michael, 2\u00b0 Mario) nelle gare di Portland e Mid-Ohio.\nRitorno alla vittoria.\nNel 1991, inizia un periodo estremamente positivo per la squadra, che si concluder\u00e0 nel 1993. Nel '91 infatti, Michael vince il campionato e riporta il titolo che mancava dall'84, un'altra volta \u00e8 un Andretti a regalare questa gioia a Newman e Haas.\nIl pilota statunitense vince 8 gare, realizza 8 pole position e 15 record di pista, inoltre grazie a Mario che chiude 7\u00ba in classifica, si consegue un'altra doppietta (questa volta a Toronto).\nNel 1992 i piloti rimangono gli stessi, ma non il motore, infatti i dirigenti del team decidono di tornare a usare i propulsori Ford-Cosworth, che permettono di vincere 5 gare e realizzare 8 pole, ma il titolo \u00e8 mancato per un soffio.\nMichael \u00e8 secondo in classifica dietro al neo campione Bobby Rahal, per soli quattro punti. Tuttavia la stagione si chiude bene, con la doppietta nella gara finale, sul circuito di Laguna Seca. Da segnalare l'assenza per infortunio di Mario Andretti, nella gara di Detroit, dove venne sostituito da Teo Fabi, che part\u00ec terzo e fin\u00ec sesto.\nNel '93 per\u00f2, il titolo torna alla scuderia di Paul Newman. Michael Andretti lascia il team, per correre in Formula 1 con la McLaren, e viene rimpiazzato dal campione del Mondo in carica di Formula 1, l'inglese Nigel Mansell.\nNon \u00e8 una scelta di ripiego, infatti la squadra dispone di un dream team, formato da due campioni del Mondo, visto che Mario continua a gareggiare a fianco al britannico. Nonostante sia al suo primo anno nella categoria americana, Nigel vince 5 gare e realizza 7 pole, che gli permettono di ottenere il titolo. Mario \u00e8 sesto in classifica generale, torna alla vittoria (1) dopo cinque anni di digiuno, e ottiene 1 pole, cosa che non gli riusciva dall'87.\nLa nuova crisi.\nDal 1994, la squadra passa un periodo di profonda crisi, che la vede affermarsi solo saltuariamente. Per rivederla vincente bisogner\u00e0 aspettare il 2002. Il '94 \u00e8 l'anno peggiore per il team a stelle e strisce, infatti ottiene solo 3 pole (non il peggior risultato di sempre), ma non vince neanche una gara (unica stagione in cui non ha mai vinto), il campione in carica Mansell non riesce a confermare il titolo dell'anno prima, piazzandosi 8\u00ba in classifica, mentre Mario Andretti chiude addirittura 14\u00b0. Prima di allora la scuderia non era mai scesa oltre la 6\u00aa posizione. Va detto che quella del '94 \u00e8 l'ultima stagione agonistica sia per il britannico che per l'italo-americano.\nNonostante questo, per\u00f2, il nome Andretti rimane legato al team, in quanto nel 1995 Mario \u00e8 rimpiazzato da Michael, che risulter\u00e0 quarto al termine dell'anno, grazie a una vittoria e 3 pole. Mansell passa il testimone al promettente pilota canadese Paul Tracy, che non parte mai in pole, ma vince due gare e chiude 6\u00ba in campionato. Ma nonostante le buone prestazioni, nel 1996 Tracy non viene riconfermato alla guida della vettura, e lascia il volante a Christian Fittipaldi (nipote dell'ex campione del mondo di Formula 1, Emerson Fittipaldi), mentre Michael continua a rimanere nel team. Nessuno dei piloti ottiene pole, ma Michael vince 5 gare, le quali non bastano per battere Jimmy Vasser, che diventa campione davanti all'americano grazie a una miglior costanza di risultati. Fittipaldi non vince neanche una gara, ma \u00e8 al suo primo anno in Indy e ottiene un discreto 5\u00ba posto.\nNel 1997, viene scelto di gareggiare con un nuovo telaio, l'americano Swift.\nNon si rivela una scelta felice, infatti viene vinta solo una gara (Michael Andretti), e non viene realizzata neanche una pole position. Michael conclude 8\u00ba, e Fittipaldi 15\u00b0. Il piazzamento di quest'ultimo \u00e8 influenzato anche da un incidente che lo tiene fermo per sei gare, nelle quali \u00e8 sostituito da un altro brasiliano, Roberto Moreno, che per\u00f2 al massimo arriva secondo in Brasile e nemmeno lui riesce a vincere o a ottenere pole.\nNel 1998 la stagione inizia bene, con la vittoria di Andretti nella gara inaugurale a Miami, ma durante l'anno si ritira ben 8 volte, giungendo settimo in campionato.\nFittipaldi ottiene due terzi posti, ma subisce un altro incidente e Moreno torna a sostituirlo, nuovamente senza fortuna.\nChristian conclude il campionato in 14\u00aa posizione, mentre Michael ottiene la sola pole stagionale del team.\nQuella del 1999 \u00e8 l'ultima stagione col telaio Swift che fa spazio al Lola, e i piloti ottengono una vittoria e una pole ciascuno, facendoli salire in classifica al 4\u00ba posto (Michael Andretti) e 7\u00b0 (Christian Fittipaldi).\nPer\u00f2 il pilota brasiliano salta cinque gare per un nuovo infortunio, e Moreno lo rimpiazza ancora una volta, ma non \u00e8 capace di risultati significativi.\nNel 2000 Michael Andretti corre per l'ultima volta con la squadra di Paul Newman, e fino alla 19\u00aa gara sulle venti del campionato potrebbe tornare campione, ma la rottura del motore gli impedisce l'impresa e lo relega all'8\u00ba posto finale in classifica dopo 2 vittorie stagionali e nessuna pole. Fittipaldi vince una gara, ma ne salta due per i postumi di un incidente durante dei test, questa volta nessun pilota lo sostituisce e si classifica 12\u00ba in campionato.\nCol 2001 si concludono le tribolate otto stagioni della squadra americana, che decide di usare i motori fabbricati dalla Toyota anzich\u00e9 quelli Ford. I piloti sono tutti e due brasiliani, visto che, oltre a Fittipaldi, c'\u00e8 anche Cristiano da Matta (al posto di Michael Andretti). Per la prima volta nella sua storia, il team corre senza un Andretti. Fittipaldi ottiene non pi\u00f9 di un terzo posto, e in classifica \u00e8 15\u00b0, mentre il nuovo pilota vince tre gare e conclude 5\u00ba. Nessuno dei due ottiene pole position.\nDal titolo di da Matta, al poker di Bourdais.\nArriviamo al 2002, anno in cui Cristiano da Matta \u00e8 capace di 7 vittorie e 7 pole position. Queste prestazioni regalano il titolo al pilota brasiliano e gli aprono le porte della Toyota, che lo ingaggia per disputare il campionato di Formula 1.\nLa squadra torna alla vittoria del campionato dopo nove anni di astinenza e sofferenze. Fittipaldi non vince gare e non parte in pole, ma \u00e8 molto costante e alla fine dell'anno agguanta il quinto posto finale.\nNel 2003 per la prima volta nella sua storia, la squadra dispone di due nuovi piloti, visto che nelle stagioni precedenti almeno uno dei due aveva gi\u00e0 corso per il team. Si tratta di Bruno Junqueira che rileva da Matta, e S\u00e9bastien Bourdais che sostituisce Fittipaldi, il quale decide di correre nella categoria NASCAR. Il francese Bourdais vince 3 gare e parte 5 volte in pole, ma al termine del campionato il brasiliano Junqueira gli sta davanti concludendo al secondo posto, nonostante quest'ultimo abbia vinto meno gare (2) e ottenuto meno pole (2). Il pilota transalpino infatti \u00e8 stato meno costante e si classifica quarto, ma si capisce subito che \u00e8 pi\u00f9 veloce.\nInfatti vince il titolo nel 2004, 2005, 2006 e 2007."}
{"id": "1550761", "revid": "80339", "url": "https://it.wikipedia.org/wiki?curid=1550761", "title": "Aussig", "text": ""}
{"id": "1550764", "revid": "486946", "url": "https://it.wikipedia.org/wiki?curid=1550764", "title": "Ferrante I di Aragona", "text": ""}
{"id": "1550766", "revid": "2146960", "url": "https://it.wikipedia.org/wiki?curid=1550766", "title": "Calciatore dell'anno (Romania)", "text": "Calciatore romeno dell'anno (Fotbalistul rom\u00e2n al anului) \u00e8 un premio calcistico assegnato dal quotidiano \"Gazeta Sporturilor\" al miglior giocatore romeno dell'anno solare.\nVincitori.\nClassifica per club.\n\"In corsivo\" i club che hanno avuto un calciatore che, nel corso di un anno solare, ha giocato in un'altra squadra in una diversa stagione calcistica."}
{"id": "1550768", "revid": "767487", "url": "https://it.wikipedia.org/wiki?curid=1550768", "title": "Campin\u00e1polis", "text": "Campin\u00e1polis \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana."}
{"id": "1550769", "revid": "2072620", "url": "https://it.wikipedia.org/wiki?curid=1550769", "title": "Riso glutinoso", "text": "Riso glutinoso (\"Oryza sativa var. glutinosa\" o \"Oryza glutinosa\"; anche chiamato riso appiccicoso, riso dolce, riso ceroso, riso botan, biroin chal, riso mochi, e perla di riso) \u00e8 un tipo di riso, coltivato per lo pi\u00f9 nel sud est asiatico, a chicco fino bianco opaco allungato, particolarmente appiccicoso quando cotto. \nDal punto di vista botanico \u00e8 una variet\u00e0 (\"var. glutinosa\") della pianta di riso (\"Oryza sativa\"). \nQuesto cereale \u00e8 definito cos\u00ec dal latino \"gl\u016btin\u014dsus\" poich\u00e9 dopo la cottura diventa appiccicoso per l'elevato contenuto di amido, o meglio di amilopectina, ma come tutti i tipi di riso non contiene glutine e pu\u00f2 essere consumato da persone affette da celiachia. D'altra parte, si chiama appiccicoso, ma non deve essere confuso con le altre variet\u00e0 di riso asiatico (\"Oryza sativa\" subsp. \"japonica\") che diventano appiccicose in un modo o un altro, quando cotte.\nComposizione.\nIl riso glutinoso si distingue dagli altri tipi di riso per la mancanza (o la presenza in quantit\u00e0 trascurabili) di amilosio e quantit\u00e0 elevate di amilopectina (i due componenti dell'amido). L'amilopectina \u00e8 responsabile della qualit\u00e0 appiccicosa del riso glutinoso. \nLa selezione varietale di questo riso \u00e8 stata fatta risalire a una singola mutazione selezionata dagli agricoltori.\nIl riso glutinoso pu\u00f2 essere utilizzato sia lavorato sia non lavorato, cio\u00e8 con o senza crusca.\nIl riso glutinoso lavorato \u00e8 bianco e completamente opaco (a differenza delle variet\u00e0 di riso non glutinoso, che sono un po' traslucide da crude), mentre la crusca pu\u00f2 dare al riso glutinoso grezzo un colore viola o nero.\nColtivazione.\nIl riso glutinoso \u00e8 un tipo di riso coltivato soprattutto in Asia meridionale: Giappone, Corea, Cina, Filippine, Thailandia, Laos, Indonesia e Vietnam.\nSi stima che l'85% della produzione di riso del Laos sia di questo tipo.\nSi hanno testimonianze dell'uso di questo tipo riso in queste regioni da almeno 1.100 anni. Le variet\u00e0 non glutinose selezionate e migliorate, che vennero introdotte in Asia durante la rivoluzione verde, furono rifiutate in favore delle variet\u00e0 tradizionali appiccicose. Nel corso del tempo, ceppi di riso glutinoso ad alto rendimento si sono resi disponibili dal Laotian National Rice Research Programme. Dal 1999, pi\u00f9 del 70% delle aree lungo il fiume Mekong vengono coltivate con questi nuovi ceppi. Secondo la leggenda in Cina, il riso glutinoso viene coltivato da almeno 2.000 anni.\nUtilizzo.\nIl riso appiccicoso \u00e8 utilizzato in molte ricette in tutto il sud-est asiatico e l'Asia orientale.\nBirmania.\nIl riso glutinoso, chiamato \"kao hnyin\" (\u1000\u1031\u102c\u1000\u103a\u100a\u103e\u1004\u103a\u1038) \u00e8 molto popolare in Birmania. Di seguito alcuni piatti:\nGli orientali lo usano anche molto per preparare dessert e dolcetti, oltre al lemang.\nNormalmente viene messo a bagno per qualche ora prima di essere cucinato. La cottura pu\u00f2 avvenire da 20 minuti a oltre 12 ore: la pi\u00f9 breve in pentola con due parti d'acqua e la pi\u00f9 lunga raccolto in foglie di palma e immerso in acqua appena in ebollizione. \nLa farina bianca, ottenuta per macinazione, si usa per la preparazione di dolci, creme o assieme ad altre farine per la preparazione di base per paste. I chicchi, che possono essere di colore nero o viola scuro se integrali, non trovano applicazione nella tradizionale cucina europea, ma in cucine etniche. Vengono utilizzati in diversi modi, per esempio come contorno per accompagnare delicati piatti salati o per la preparazione di panetti dolci."}
{"id": "1550770", "revid": "767487", "url": "https://it.wikipedia.org/wiki?curid=1550770", "title": "Campo Novo do Parecis", "text": "Campo Novo do Parecis \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Parecis."}
{"id": "1550774", "revid": "167080", "url": "https://it.wikipedia.org/wiki?curid=1550774", "title": "Epidemiologici", "text": ""}
{"id": "1550775", "revid": "110157", "url": "https://it.wikipedia.org/wiki?curid=1550775", "title": "Campo Verde", "text": "Campo Verde \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Primavera do Leste."}
{"id": "1550781", "revid": "767487", "url": "https://it.wikipedia.org/wiki?curid=1550781", "title": "Campos de J\u00falio", "text": "Campos de J\u00falio \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Parecis."}
{"id": "1550783", "revid": "110157", "url": "https://it.wikipedia.org/wiki?curid=1550783", "title": "Canabrava do Norte", "text": "Canabrava do Norte \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1550784", "revid": "110157", "url": "https://it.wikipedia.org/wiki?curid=1550784", "title": "Canarana (Mato Grosso)", "text": "Canarana \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana."}
{"id": "1550786", "revid": "767487", "url": "https://it.wikipedia.org/wiki?curid=1550786", "title": "Carlinda", "text": "Carlinda \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Alta Floresta."}
{"id": "1550789", "revid": "767487", "url": "https://it.wikipedia.org/wiki?curid=1550789", "title": "Castanheira", "text": "Castanheira \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Aripuan\u00e3."}
{"id": "1550790", "revid": "1632387", "url": "https://it.wikipedia.org/wiki?curid=1550790", "title": "Giovanni Scattone", "text": "Fu condannato nel 2003 a 5 anni e quattro mesi di reclusione per omicidio colposo e assieme a lui fu il collega di studi Salvatore Ferraro (anch'egli, come Scattone, assistente universitario alla cattedra di filosofia del diritto), riconosciuto colpevole di favoreggiamento. Entrambi hanno negato ogni addebito, affermando sempre la loro innocenza.\nBiografia.\nGiovanni Scattone \u00e8 figlio di Giuseppe (1926-2003), ingegnere, e fratello di Mauro e Francesco, quest'ultimo docente universitario negli Stati Uniti, presso il Massachusetts Institute of Technology.\nStudi e ricerca filosofica.\nLaureato in Filosofia (110 e lode con tesi sul rapporto tra mente e corpo) con master in Storia moderna e contemporanea e borsa di studio annuale presso il CNR per discipline giuridiche e politiche, \u00e8 stato ricercatore universitario e assistente dei professori Bruno Romano e Gaetano Carcaterra; ha conseguito il dottorato di ricerca in \"teoria generale del diritto e filosofia della politica\", con una tesi su \"La responsabilit\u00e0 verso le generazioni future. Questioni etiche e giuridiche\". Ha pubblicato volumi specialistici e divulgativi, oltre a numerosi articoli su riviste specializzate di filosofia del diritto e bioetica, e conseguito la licenza in Storia della Filosofia presso la Pontificia Universit\u00e0 Gregoriana. La sua attivit\u00e0 di studio si svolse presso l'Universit\u00e0 La Sapienza di Roma, l'Istituto Benincasa di Napoli e la European Academy of Legal Theory di Bruxelles.\nSvolse ricerche sui testi di John Locke e Immanuel Kant, in particolare sul legame tra giusnaturalismo, liberalismo e illuminismo, e al rapporto di queste ideologie classiche con le filosofie di Karl Popper, Benedetto Croce, James Rachels e Robert Nozick.\nIl caso giudiziario.\nA seguito di alcuni rilievi scientifici e di testimonianze, Giovanni Scattone e l'amico e collega Salvatore Ferraro vennero arrestati per concorso in omicidio per il delitto di Marta Russo, studentessa di giurisprudenza all'Universit\u00e0 La Sapienza di Roma, vittima di un crimine compiuto all'interno della Citt\u00e0 universitaria il 9 maggio 1997, quando la ragazza ventiduenne fu ferita a morte da un colpo di arma da fuoco, morendo quattro giorni dopo in ospedale; assieme a loro fu processato anche Francesco Liparota, poi assolto. Vennero inizialmente accusati di aver voluto compiere un \"delitto perfetto\" e in seguito di aver sparato per scherzo o per semplice errore.\nL'omicidio fu al centro di un complesso caso giudiziario, oggetto di grande copertura mediatica alla fine degli anni novanta, sia per il luogo in cui era stato perpetrato, sia per la difficolt\u00e0 delle prime indagini, che non riuscivano a delineare un movente.\nDurante il procedimento, i periti forensi smontarono molte delle \"prove inoppugnabili\" (cfr. Omicidio di Marta Russo#Le perizie chimico-balistiche), e alcuni di loro esclusero che il colpo fosse partito dall'aula 6 come affermava Gabriella Alletto. Dopo un lungo e controverso processo, che vide vacillare tutti gli elementi tranne la testimonianza Alletto (col supporto delle testimonianze di Maria Chiara Lipari e Giuliana Olzai), la condanna definitiva arriv\u00f2 nel 2003, sebbene gli imputati si siano proclamati sempre vittime di un errore giudiziario. Scattone, condannato a 5 anni e quattro mesi per omicidio colposo aggravato dalla colpa cosciente, scont\u00f2 in tutto due anni e mezzo di carcere e il resto prima agli arresti domiciliari, e poi ai servizi sociali. Salvatore Ferraro fu condannato limitatamente al reato di favoreggiamento personale.\nNella prima sentenza si specifica che Scattone avrebbe esploso un colpo per errore, maneggiando una pistola per motivi ignoti e senza sapere che fosse carica, e Ferraro lo avrebbe coperto, tacendo e portando via l'arma. Il delitto fu definito colposo anche perch\u00e9 Scattone non avrebbe potuto, dalla posizione in cui si sarebbe trovato, esplodere un colpo dopo aver preso la mira. Il terzo indagato, l'usciere e laureando Francesco Liparota, venne assolto dall'accusa di favoreggiamento dalla Cassazione, tramite annullamento senza rinvio. Altri indagati furono assolti in primo grado. Se colpevole di omicidio, sarebbe bastata l'ammissione di aver provocato un incidente per ottenere una pena di ridotta entit\u00e0: la decisione di non confessare nulla (a Ferraro sarebbe bastato confermare l'accusa contro il collega), pur rischiando teoricamente anche l'ergastolo o comunque anche quasi 20 anni di carcere (come da richiesta dell'accusa), aument\u00f2 la convinzione degli innocentisti sull'estraneit\u00e0. L'avvocato di parte civile rispose affermando che non avrebbero confessato \"l'incidente\" per paura di rivelare la provenienza della pistola, secondo lui \"sporca\" e propriet\u00e0 di \"qualcuno di importante\".\nPolemiche, anche tra alcuni innocentisti, ci furono prima della sentenza del 2003 quando Scattone e il suo avvocato suggerirono, senza seguito tra gli inquirenti, di ritornare sulla pista terroristica e di indagare le Nuove Brigate Rosse, in particolare un ex dipendente delle imprese di pulizia della Sapienza (che lavorava anche nei luoghi da cui potrebbe essere partito il colpo), Paolo Broccatelli, arrestato quell'anno e condannato poi per associazione sovversiva nel processo per l'omicidio di Massimo D'Antona. In un articolo del 2007, scritto per l'Europeo, Scattone torna sulla propria versione e le piste alternative, considerando ancora le nuove BR come proposta su cosa sia davvero successo il 9 maggio 1997, ricordando che era anche l'anniversario della morte di Aldo Moro (9 maggio 1978); subito si era parlato, gi\u00e0 il 10 maggio, di un gesto terroristico con errore di obiettivo o responsabilit\u00e0 di altri (cfr. le piste alternative), cos\u00ec come subito fu battuta la pista delle imprese di pulizia.\nDopo la condanna definitiva, la Cassazione decise di non comminare pene accessorie, cancellando l'interdizione all'insegnamento per Scattone, in quanto ritenuto responsabile di delitto non volontario. Gli viene quindi accordata la riabilitazione penale, a decorrere dal giorno della fine della pena, con revoca dell'interdizione dai pubblici uffici e restituzione dei diritti civili e politici. Scattone ha continuato a proclamare la sua innocenza, chiedendo anche la revisione processuale: \"\u00abHo la coscienza pulita, perch\u00e9 sono innocente e con l'omicidio di Marta Russo io non c'entro.\" \"sono sempre stati colpevolisti e questo per me \u00e8 un grande dolore\u00bb\", disse nel 2011, dopo la condanna in sede civile.\nIl caso mediatico.\nIl processo contro Scattone e Ferraro, in particolare nel decennio successivo il caso pubblico di Scattone, divenuto insegnante di Liceo, rappresent\u00f2 il primo caso di processo mediatico italiano moderno. Su di esso furono pubblicati libri che analizzavano il caso dell'omicidio di Marta Russo e il processo seguente dal punto di vista giudiziario e sociale.\nSi erano gi\u00e0 avuti numerosi casi di questo tipo, ma con l'eccezione dei fatti che coinvolsero l'anarchico Pietro Valpreda (incriminato e assolto per la strage di piazza Fontana), era la prima volta che compariva un'operazione di \"creazione dei mostri\" a livello giudiziario e soprattutto nei quotidiani e nelle televisioni. Fu da subito un processo mediatico, con l'opinione pubblica divisa tra innocentisti e colpevolisti, come se ne sarebbero visti altri in seguito.\nIl francesista Alberto Beretta Anguissola a fare un paragone con l'affare Dreyfus. Beretta Anguissola, Guido Vitiello, Gian Antonio Stella e altri hanno descritto come un \"cerimoniale di degradazione pubblica\" la campagna-stampa contro Scattone e Ferraro, in particolare la mancata riabilitazione ufficiale con dichiarazione di innocenza dei due, sebbene condannati solo per un delitto colposo l'uno e per favoreggiamento l'altro.\nSebbene una parte dell'opinione pubblica fosse divenuta favorevole a Scattone (per l'innocenza o per il suo reinserimento), \u00e8 rimasta una forte componente colpevolista e ostile, al punto da subire intimidazioni e insulti molti anni dopo i fatti.\nTale processo mediatico cominci\u00f2 subito dopo il loro arresto: si disse, da parte della procura di Roma, che una ventina di studenti (in realt\u00e0 solo alcuni avevano accennato cose del genere) testimoniarono che il \"delitto perfetto\", su cui avrebbero tenuto anche un seminario, era ricorrente nei discorsi dei due assistenti universitari.\n Questo fatto spinse subito parte della stampa e della televisione ad una sorta di accanito linciaggio mediatico dei due principali sospetti.\nDopo il video dell'interrogatorio della testimone dell'accusa Gabriella Alletto, sottoposta a fortissime pressioni, intervenne il Presidente del Consiglio Romano Prodi definendo l'atteggiamento del pubblici ministeri \"una vicenda gravissima\" e ci furono interrogazioni parlamentari in cui si accus\u00f2, sulla base di \"indiscrezioni\", di avere sottoposto la testimone-chiave all'ipnosi regressiva per generare falsi ricordi. Il COPASIR dichiar\u00f2 illegittimo l'uso dei servizi segreti nel caso. I due magistrati Italo Ormanni e Carlo Lasperanza furono messi sotto indagine per abuso d'ufficio e violenza privata. \nScattone, Ferraro e Liparota denunciarono anche atti violenti perpetrati contro di loro dalla polizia.\nDopo la sentenza di primo grado, Scattone e Ferraro, nel frattempo scarcerati nel 1999 e posti prima agli arresti domiciliari e in seguito in libert\u00e0 per scadenza dei termini della custodia, furono illecitamente invitati in esclusiva a Porta a Porta dietro compenso di 130 milioni di lire ciascuno. Agostino Sacc\u00e0, al tempo direttore di Rai 1, fu indagato in concorso con altri per \u00abmancata esecuzione dolosa di un provvedimento del giudice\u00bb che aveva vietato tali pagamenti; i compensi, che Scattone e Ferraro intendevano utilizzare per coprire parte delle ingenti spese legali, furono sequestrati per un periodo.. Anche il direttore del TG1 Giulio Borrelli, realizz\u00f2 alcune interviste retribuite a Scattone e Ferraro.\nTale campagna stampa continu\u00f2 in seguito, soprattutto contro Scattone, ogni volta che assumeva un nuovo lavoro come insegnante supplente di scuola superiore.\nAttivit\u00e0 successiva.\nScontata la pena, prima in carcere (fino al 2004) poi ai servizi sociali (nella riabilitazione dei disabili) fino al 2006, e non pi\u00f9 interdetto dai pubblici uffici, Giovanni Scattone lavor\u00f2 come insegnante di liceo supplente; nel 2011 ottenne una supplenza in storia e filosofia presso il liceo scientifico Cavour di Roma, dove aveva studiato Marta Russo, generando pareri contrastanti tra insegnanti, genitori e studenti riguardo alla sua riammissione all'insegnamento.\nNon essendo stato interdetto dai pubblici uffici (l'interdizione dall'insegnamento venne revocata dalla Cassazione), n\u00e9 privato di diritti civili e politici in quanto colpevole di delitto colposo e non doloso, pot\u00e9 essere assunto.\nDopo un periodo di polemiche accese, Scattone decise di abbandonare l'incarico, nonostante fosse la sua principale fonte di sostentamento nonch\u00e9 di pagamento dei risarcimenti civili e processuali. Torn\u00f2 poi a insegnare filosofia nel liceo \"Primo Levi\", e in anni successivi come insegnante supplente di materie umanistiche in altri licei.\nCi furono alcune manifestazioni di protesta contro Scattone da parte di giovani di estrema destra del gruppo Lotta Studentesca (Forza Nuova), ripetute in anni successivi, e dichiarazioni di studenti e genitori in difesa di Scattone.\nHa scritto inoltre due libri di divulgazione filosofica.\nNel 2015 ottiene una cattedra in psicologia all'istituto Einaudi di Roma, diventando insegnante di ruolo, a seguito del superamento nel 2012 del relativo concorso a cattedra. Rinuncia tuttavia all'incarico pochi giorni dopo affermando di aver perso la serenit\u00e0 necessaria per quel tipo di lavoro, in seguito alle polemiche accanite suscitate dalla stampa e dai social network; ha deciso anche di abbandonare l'attivit\u00e0 di insegnante. Riguardo alla vicenda, ha ricevuto invece la solidariet\u00e0 di Roberto Saviano e Sergio Staino (che gli ha dedicato una vignetta di \"Bobo\" su l'Unit\u00e0) i quali ne hanno difeso il diritto al reinserimento lavorativo, oltre che di altri che in passato lo avevano difeso, come l'innocentista Marco Taradash.\nIl \"pentito\" ed ex membro della Banda della Magliana (all'epoca venne battuta anche la pista della criminalit\u00e0 organizzata) Antonio Mancini (collaboratore anche nel caso Orlandi) ha espresso a livello personale la convinzione dell'innocenza di Scattone, senza per\u00f2 portare prove a sostegno: \"\u00abPiuttosto, ascolti bene... le verit\u00e0 processuali non sono mai quelle storiche. Penso a quel poveretto, Scattone, che non vogliono che insegni al liceo, quando secondo me non c'entra neanche con il delitto all'universit\u00e0 e, comunque, ha scontato l'intera pena\u00bb\".\nDopo il licenziamento, Scattone ha lavorato come traduttore, correttore di bozze e ghost writer.\nVita privata.\nGiovanni Scattone spos\u00f2 nel 2001 Cinzia Giorgio, scrittrice e sceneggiatrice. In conseguenza della vicenda giudiziaria, il matrimonio fu al centro dell'attenzione dei mass media (che definirono la moglie \"una sua fan\", in quanto aveva, dopo averlo visto in televisione, intrapreso una corrispondenza tramite un amico con lui e con Ferraro, e organizzato numerose raccolte fondi per provare l'innocenza dell'assistente universitario, seguendo anche tutte le udienze del processo); lei sostiene da sempre l'innocenza del marito, e lo ha ribadito anche nel 2011, in seguito a nuove accuse pubbliche da parte dei genitori di Marta Russo (i quali credono da sempre alla verit\u00e0 processuale, cio\u00e8 che Scattone sia l'assassino della figlia, e che Ferraro abbia cercato di coprirlo) dopo la sentenza civile di risarcimento danni e la riammissione di Scattone all'insegnamento."}
{"id": "1550792", "revid": "767487", "url": "https://it.wikipedia.org/wiki?curid=1550792", "title": "Chapada dos Guimar\u00e3es", "text": "Chapada dos Guimar\u00e3es \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Cuiab\u00e1.\nSi trova a circa 800 metri di altitudine su una Sierra denominata \"paredon\". Vi si creano correnti ascensionali molto forti che sono utilizzate da deltaplani e parapendii.\nNell'area del Parque Nacional da Chapada dos Guimar\u00e3es ci sono fiumi, laghi, grotte e pi\u00f9 di 400 cascate, compresa la famosa \"Velo da sposa\".\nNel mese di luglio ospita un Festival del Cinema."}
{"id": "1550793", "revid": "767487", "url": "https://it.wikipedia.org/wiki?curid=1550793", "title": "Cl\u00e1udia", "text": "Cl\u00e1udia \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop"}
{"id": "1550794", "revid": "112388139", "url": "https://it.wikipedia.org/wiki?curid=1550794", "title": "Circolo culturale Carlo Perini", "text": "Circolo culturale Carlo Perini, ONLUS, \u00e8 un circolo culturale nato nel 1962 in una zona popolare alla periferia nord di Milano.\nNato da una iniziativa di base di cittadini dei quartieri Quarto Oggiaro-Vialba, ha sempre dedicato molta attenzione ai problemi sociali e culturali pi\u00f9 attuali, diventando col tempo una istituzione.\nAl circolo aderirono e aderiscono persone di varia esperienza e sensibilit\u00e0 culturale, politica, sociale, rimanendo sempre aperto al contributo di tutti e dibattendo temi sempre di attualit\u00e0.\nAttivit\u00e0.\nHa realizzato oltre 1600 manifestazioni, spazianti su tutti i temi.\nHa inoltre realizzato una cinquantina di pubblicazioni sia di base che di livello pi\u00f9 elevato.\nLo scopo del circolo \u00e8 il dialogo, non lo scontro tra le opinioni.\nFu sfortunatamente coinvolto in due episodi in cui estremisti delle opposte fazioni politiche, non videro nel circolo un luogo di dibattito e di incontro in cui eventualmente portare anche il loro contributo di idee, ma identificarono nella libert\u00e0 di discussione il nemico.\nAggressione dell'estremismo di destra, 21 giugno 1971.\nNegli anni agitati della contestazione la sede del circolo, in via Val Trompia, era spesso, transitoriamente, a disposizione di gruppi di contestatori.\nIl 21 giugno 1971 si teneva nella circolo un dibattito antifascista promosso dal Circolo Carlo Perini. L'iniziativa non fu gradita da gruppi estremisti di destra. Dall'esterno del circolo furono lanciate all'interno biglie d'acciaio, sassi, candelotti lacrimogeni e sparati colpi d'arma da fuoco, uno dei quali fer\u00ec, fortunatamente in modo non grave, uno dei partecipanti al dibattito. \nFurono danneggiate le vetrate e le auto parcheggiate esternamente.\nAggressione dell'estremismo di sinistra, 1\u00ba aprile 1980.\nCol passare degli anni Il pubblico presenziava numeroso per il livello dei dibattiti e il loro equilibrio. Tuttavia a partire dal 1975 cominciarono pressioni di segno opposto, conferenze e dibattiti furono spesso interrotti con minacce da gruppi extra-parlamentari. \nIl 1\u00ba aprile 1980 si teneva un dibattito del circolo utilizzando una sede della DC in via Mottarone, a Milano. Il discorso era tenuto dall'on. Nadir Tedeschi. Il dibattito fu interrotto da 4 brigatisti della Colonna Walter Alasia delle Brigate Rosse, che entrarono, mascherati, con le pistole in pugno. Il gruppo terrorista era guidato dalla capo colonna Pasqua Aurora Betti, subentrata a Mario Moretti arrestato, Roberto Adamoli e altri due. I brigatisti prescelsero tra gli spettatori quattro persone, il Presidente del Circolo Perini Antonio Iosa, Eros Robbiani, Emilio De Buono e Nadir Tedeschi, per essere gambizzate e spararono loro.\nNon ci furono morti.\nL'odissea conseguente alle ferite di uno dei gambizzati, il presidente del circolo, fu lunga e difficile, l'ultima operazione chirurgica avvenne nel 2002.\nCollegamenti esterni.\n "}
{"id": "1550795", "revid": "767487", "url": "https://it.wikipedia.org/wiki?curid=1550795", "title": "Cocalinho", "text": "Cocalinho \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del M\u00e9dio Araguaia."}
{"id": "1550798", "revid": "767487", "url": "https://it.wikipedia.org/wiki?curid=1550798", "title": "Colniza", "text": "Colniza \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Aripuan\u00e3."}
{"id": "1550804", "revid": "149587", "url": "https://it.wikipedia.org/wiki?curid=1550804", "title": "Barra (Bahia)", "text": ""}
{"id": "1550810", "revid": "134931", "url": "https://it.wikipedia.org/wiki?curid=1550810", "title": "Accordo sulla Louisiana", "text": ""}
{"id": "1550815", "revid": "110157", "url": "https://it.wikipedia.org/wiki?curid=1550815", "title": "Col\u00edder", "text": "Col\u00edder \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Col\u00edder."}
{"id": "1550817", "revid": "33921", "url": "https://it.wikipedia.org/wiki?curid=1550817", "title": "Rugby a 15 nel 1984", "text": "La Nazionale Italiana.\nL'impresa pi\u00f9 importante di una squadra azzurra non avviene ad opera dalla squadra maggiore, ma dell'Under-19 di Pierato e Carnovali, che battendo la , si aggiudica a Varsavia, il Torneo FIRA, campionato europeo continentale di Categoria (mancavano all'epoca le squadre britanniche).\nAnche le altre squadre giovanili si fanno onore con i successi dell'Under 16 sull' e dell'Under 15 sul (a Cardiff !).\nIl rugby \u00e8 in grande crescita, anche mediatica, in Italia.\nI Barbarians.\nLa selezione ad inviti dei Barbarians ha disputato i seguenti match:"}
{"id": "1550822", "revid": "28592", "url": "https://it.wikipedia.org/wiki?curid=1550822", "title": "Osip Mandel'\u0161tam", "text": ""}
{"id": "1550825", "revid": "1788047", "url": "https://it.wikipedia.org/wiki?curid=1550825", "title": "Conde", "text": ""}
{"id": "1550827", "revid": "123329351", "url": "https://it.wikipedia.org/wiki?curid=1550827", "title": "Alberto Marchesi", "text": "Biografia.\nVolontario nella prima guerra mondiale fra le \"Fiamme Rosse\", cio\u00e8 nei reparti di Arditi appartenenti al corpo dei bersaglieri, alla fine della guerra entr\u00f2 nell'amministrazione statale ed ader\u00ec al PCdI attorno al 1925, anno in cui fu licenziato dal lavoro in quanto oppositore militante contro il regime fascista. Sopravvisse faticosamente facendo il commerciante, mandando avanti con la moglie una trattoria nella zona del Campo Marzio, e nel 1943 costitu\u00ec una brigata partigiana romana denominata \"battaglione Volga\", che aveva base logistica proprio nel suo negozio utilizzato come deposito di armi e di fogli agitatori antifascisti.\nCatturato il 12 marzo del '44 fu lungamente torturato nella famigerata sede nazifascista di Via Tasso, nota come luogo istituzionale di tortura verso partigiani e dissenzienti in genere, fu poi portato alle Fosse Ardeatine e fucilato.\nPer il suo sacrificio, gli \u00e8 stata conferita la Medaglia d'oro al valor militare alla memoria."}
{"id": "1550828", "revid": "547034", "url": "https://it.wikipedia.org/wiki?curid=1550828", "title": "Robert Sutton", "text": "Biografia.\nRobert Sutton \u00e8 professore di scienza dell'ingegneria gestionale, condirettore del \u2018'Center for Work, Technology, and Organization'\u2019, ricercatore e cofondatore dello \u2018'Stanford Technology Ventures Program'\u2019 presso l'universit\u00e0 di Stanford. Si occupa di innovazione, di connessioni e lacune tra la conoscenza e le azioni organizzative e recentemente di \u201cstronzi nei posti di lavoro\u201d. Accademicamente ha conseguito il BA (Bachelor of Arts) a Berkeley nel 1977, il MA (Master of Arts) ed il Ph.D presso l'universit\u00e0 del Michigan nel 1981 e 1984 rispettivamente. Consulente per molte aziende statunitensi ed europee, vive in California.\nPubblicazioni.\nSutton ha pubblicato oltre 150 articoli per testate quali l'Harvard Business Review, Esquire magazine ed altri. Ha scritto diversi libri quali:"}
{"id": "1550831", "revid": "1728", "url": "https://it.wikipedia.org/wiki?curid=1550831", "title": "Beata Angela da Foligno", "text": ""}
{"id": "1550832", "revid": "767487", "url": "https://it.wikipedia.org/wiki?curid=1550832", "title": "Comodoro", "text": "Comodoro \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Parecis."}
{"id": "1550834", "revid": "110157", "url": "https://it.wikipedia.org/wiki?curid=1550834", "title": "Confresa", "text": "Confresa \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1550835", "revid": "1728", "url": "https://it.wikipedia.org/wiki?curid=1550835", "title": "Beato Angelo d'Acri", "text": ""}
{"id": "1550836", "revid": "287204", "url": "https://it.wikipedia.org/wiki?curid=1550836", "title": "Baixadas Litor\u00e2neas", "text": "Baixadas Litor\u00e2neas \u00e8 una mesoregione dello Stato di Rio de Janeiro in Brasile.\nMicroregioni.\n\u00c8 suddivisa in due microregioni:"}
{"id": "1550837", "revid": "1728", "url": "https://it.wikipedia.org/wiki?curid=1550837", "title": "Beato Angelo da Gualdo Tadino", "text": ""}
{"id": "1550838", "revid": "1728", "url": "https://it.wikipedia.org/wiki?curid=1550838", "title": "Beata Maria Margherita Caiani", "text": ""}
{"id": "1550839", "revid": "110157", "url": "https://it.wikipedia.org/wiki?curid=1550839", "title": "Conquista d'Oeste", "text": "Conquista d'Oeste \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione dell'Alto Guapor\u00e9."}
{"id": "1550840", "revid": "1728", "url": "https://it.wikipedia.org/wiki?curid=1550840", "title": "Beata Madre Teresa Grillo Michel", "text": ""}
{"id": "1550841", "revid": "1728", "url": "https://it.wikipedia.org/wiki?curid=1550841", "title": "Beato Ludovico da Casoria", "text": ""}
{"id": "1550843", "revid": "1728", "url": "https://it.wikipedia.org/wiki?curid=1550843", "title": "Beato Antonio Migliorati", "text": ""}
{"id": "1550844", "revid": "110157", "url": "https://it.wikipedia.org/wiki?curid=1550844", "title": "Cotrigua\u00e7u", "text": "Cotrigua\u00e7u \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Aripuan\u00e3."}
{"id": "1550845", "revid": "1728", "url": "https://it.wikipedia.org/wiki?curid=1550845", "title": "Beato Monaldo da Ancona", "text": ""}
{"id": "1550846", "revid": "1728", "url": "https://it.wikipedia.org/wiki?curid=1550846", "title": "Beato Giuseppe Nascimbeni", "text": ""}
{"id": "1550847", "revid": "1728", "url": "https://it.wikipedia.org/wiki?curid=1550847", "title": "Beato Nicola da Gesturi", "text": ""}
{"id": "1550848", "revid": "486946", "url": "https://it.wikipedia.org/wiki?curid=1550848", "title": "Beata Villana de' Botti", "text": ""}
{"id": "1550849", "revid": "767487", "url": "https://it.wikipedia.org/wiki?curid=1550849", "title": "Curvel\u00e2ndia", "text": "Curvel\u00e2ndia \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione dell'Alto Pantanal."}
{"id": "1550850", "revid": "149587", "url": "https://it.wikipedia.org/wiki?curid=1550850", "title": "Euclides da Cunha (Bahia)", "text": ""}
{"id": "1550851", "revid": "1728", "url": "https://it.wikipedia.org/wiki?curid=1550851", "title": "Beato Alano della Rupe", "text": ""}
{"id": "1550853", "revid": "1728", "url": "https://it.wikipedia.org/wiki?curid=1550853", "title": "Beata Gisella di Baviera", "text": ""}
{"id": "1550854", "revid": "889014", "url": "https://it.wikipedia.org/wiki?curid=1550854", "title": "Licenza ISC", "text": "La licenza ISC \u00e8 stata scritta dal Internet Systems Consortium (ISC) ed \u00e8 funzionalmente equivalente ad una licenza BSD a 2 clausole, ma semplificata rimuovendo il testo \"reso inutile dalla convenzione di Berna\".\nUsata inizialmente per le release software interne di ISC, \u00e8 ora diventata la licenza prescelta da molti progetti, tra cui OpenBSD.\nStoria.\nBIND, sviluppato dallo stesso Internet Service Consortium, in origine fu pubblicato con questa licenza. Dalla versione 9, nel 2016, BIND ha poi adottato la Mozilla Public License versione 2. Quest'ultima licenza \u00e8 stata scelta perch\u00e9 pi\u00f9 copyleft.\nPrima di accettare la licenza come licenza libera, la Free Software Foundation (FSF) ha richiesto una chiarificazione del testo. L'effetto \u00e8 che nel luglio 2007 la prima istanza della parola \"and\" (\"e\") \u00e8 stata cambiata in \"and/or\" (\"e/o\").\nTesto.\nQuesto \u00e8 il template della licenza:"}
{"id": "1550855", "revid": "767487", "url": "https://it.wikipedia.org/wiki?curid=1550855", "title": "Krasnoe Selo", "text": "Krasnoe Selo, in russo \"\u041a\u0440\u0430\u0441\u043d\u043e\u0435 \u0421\u0435\u043b\u043e\", \u00e8 una cittadina della Russia, che si trova nell'Oblast' di Leningrado, nell'immediata periferia a sud di San Pietroburgo, sulle rive del fiume Dudergofka."}
{"id": "1550859", "revid": "74801", "url": "https://it.wikipedia.org/wiki?curid=1550859", "title": "Centro Fluminense", "text": "Centro Fluminense \u00e8 una mesoregione dello Stato di Rio de Janeiro in Brasile.\nMicroregioni.\n\u00c8 suddivisa in 4 microregioni:"}
{"id": "1550861", "revid": "28592", "url": "https://it.wikipedia.org/wiki?curid=1550861", "title": "Gomma naturale", "text": ""}
{"id": "1550864", "revid": "287204", "url": "https://it.wikipedia.org/wiki?curid=1550864", "title": "Noroeste Fluminense", "text": "Noroeste Fluminense \u00e8 una mesoregione dello Stato di Rio de Janeiro in Brasile.\nMicroregioni.\n\u00c8 suddivisa in due microregioni:"}
{"id": "1550867", "revid": "765341", "url": "https://it.wikipedia.org/wiki?curid=1550867", "title": "Gianluca Impastato", "text": "Biografia.\nInsieme al gruppo comico \"I Turbolenti\", di cui ha fatto parte dalla fondazione nel 1998 fino al 2013, ha vinto il Festival Nazionale del Cabaret nel 2000 e il premio della critica al premio Charlot a Paestum nel 2002, e partecipa dal 2003 alla trasmissione Colorado su Italia 1. Sempre a Colorado si esibisce, senza i Turbolenti, interpretando l'enologo Chicco d'Oliva e Mariello Prapapappo, l'uomo dei misteri. Nel settembre del 2010 pubblica il libro di Chicco D'Oliva \"Che tracannata signori!\".\nNel 2017 partecipa alla seconda edizione del Grande Fratello VIP. L'anno successivo diventa volto di LeoVegas, societ\u00e0 svedese attiva online nel campo delle scommesse e dei giochi da casin\u00f2.\nNel 2020 partecipa al programma di Italia 1 Enjoy - Ridere fa bene condotto da Diego Abatantuono e Diana Del Bufalo.\nIn una intervista a TeatroeMusicaNews ha dichiarato di essere grato per la sua carriera a tre persone principalmente: Diego Abatantuono, Renato Converso e Gianni Astone."}
{"id": "1550869", "revid": "287204", "url": "https://it.wikipedia.org/wiki?curid=1550869", "title": "Norte Fluminense", "text": "Norte Fluminense \u00e8 una mesoregione dello Stato di Rio de Janeiro in Brasile.\nMicroregioni.\n\u00c8 suddivisa in due microregioni:"}
{"id": "1550873", "revid": "486946", "url": "https://it.wikipedia.org/wiki?curid=1550873", "title": "Chiyo Mihama", "text": ""}
{"id": "1550874", "revid": "834", "url": "https://it.wikipedia.org/wiki?curid=1550874", "title": "Viribus Unitis", "text": ""}
{"id": "1550878", "revid": "287204", "url": "https://it.wikipedia.org/wiki?curid=1550878", "title": "Sul Fluminense", "text": "Sul Fluminense \u00e8 una mesoregione dello Stato di Rio de Janeiro in Brasile.\nMicroregioni.\n\u00c8 suddivisa in 3 microregioni:"}
{"id": "1550889", "revid": "125326674", "url": "https://it.wikipedia.org/wiki?curid=1550889", "title": "Carskoe Selo", "text": "Carskoe Selo (, traslitterazione anglosassone \"Tsarskoye Selo\", ovvero \"villaggio dello zar\") \u00e8 un complesso di residenze della famiglia imperiale russa che si trova a 26 chilometri a sud di San Pietroburgo. La reggia, composta da numerosi palazzi fra cui il Palazzo di Caterina, il Palazzo di Alessandro e altri, fa parte della cittadina di Pu\u0161kin.\nNel XVII secolo, Carskoe Selo apparteneva a un nobile svedese. Il suo nome originale finlandese \u00e8 in genere tradotto con l'espressione \"un terreno pi\u00f9 alto\". Max Vasmer, d'altro canto, sostiene che questo toponimo derivi dal termine finlandese per isola, \"saari\". In ogni caso, il nome finlandese arriv\u00f2 ad essere pronunciato dai russi del XVIII secolo \"Sarskoe Selo\", poi mutato in \"Tsarskoe Selo\" (ovvero, \"il villaggio dello zar\").\nStoria.\nNel 1708 Pietro il Grande (1682-1725) don\u00f2 la tenuta alla moglie, la futura zarina Caterina I (1725-1727). Ella fece costruire qui, nel 1724, la chiesa dell'Annunciazione (Blagove\u0161\u010denskaja), cambiando il nome dell'insediamento in Blagove\u0161\u010denskoe, ma questa artificiosa denominazione spar\u00ec presto.\nFu Caterina che cominci\u00f2 a sviluppare il luogo come residenza reale di campagna. Sua figlia, la zarina Elisabetta ed il suo architetto Bartolomeo Rastrelli, contribuirono ampiamente alla costruzione del Palazzo di Caterina. Successivamente la zarina Caterina II la Grande (1762-1795) e l'architetto Charles Cameron ingrandirono la costruzione del palazzo, con quella che \u00e8 nota come galleria di Cameron. Al momento, vi sono due palazzi imperiali: il barocco palazzo di Caterina, con l'annesso parco di Caterina, ed il neoclassico palazzo di Alessandro, con il parco di Alessandro.\nNel 1811, Alessandro I (1801-1825) apr\u00ec il celebre liceo a fianco del palazzo di Caterina. Tra i primi studenti del liceo vi furono Aleksandr Sergeevi\u010d Pu\u0161kin e Aleksandr Michajlovi\u010d Gor\u010dakov diplomatisi nel 1817. Anche Michail Evgrafovi\u010d Saltykov-\u0160\u010dedrin si diplom\u00f2 in questo liceo. Il giardino del liceo, la casa del direttore, la casa del maestro di musica Ludwig-Wilhelm Tepper de Ferguson, sono importanti siti storici associati al liceo all'epoca di Pu\u0161kin."}
{"id": "1550891", "revid": "28592", "url": "https://it.wikipedia.org/wiki?curid=1550891", "title": "Pushkin (citt\u00e0)", "text": ""}
{"id": "1550893", "revid": "287204", "url": "https://it.wikipedia.org/wiki?curid=1550893", "title": "Mesoregione Metropolitana di Rio de Janeiro", "text": "Metropolitana do Rio de Janeiro \u00e8 una mesoregione dello Stato di Rio de Janeiro in Brasile. \u00c8 la pi\u00f9 grande, ricca, e densamente popolata mesoregione dello Stato. In essa si trova la capitale e la maggior parte dei comuni con pi\u00f9 di abitanti.\nMicroregioni.\n\u00c8 suddivisa in 5 microregioni:"}
{"id": "1550898", "revid": "287204", "url": "https://it.wikipedia.org/wiki?curid=1550898", "title": "Apolemia uvaria", "text": "Apolemia uvaria \u00e8 una specie di idrozoo sifonoforo della famiglia Apolemiidae.\nHabitat e distribuzione.\nOrganismo epipelagico, reperibile nell'Oceano Atlantico, Mar Mediterraneo, Oceano Indiano, Antartide.\nDescrizione.\nForma catene di numerosi individui, anche migliaia, uniti a formare colonie fino a 20 metri di lunghezza."}
{"id": "1550899", "revid": "29244", "url": "https://it.wikipedia.org/wiki?curid=1550899", "title": "Apolemia", "text": ""}
{"id": "1550901", "revid": "110157", "url": "https://it.wikipedia.org/wiki?curid=1550901", "title": "Apolemiidae", "text": "Apolemiidae \u00e8 una famiglia di Siphonophora. Secondo altri ordinamenti tassonomici apparterrebbe inoltre al sottordine Physophorae."}
{"id": "1550902", "revid": "29244", "url": "https://it.wikipedia.org/wiki?curid=1550902", "title": "Apolemidae", "text": ""}
{"id": "1550905", "revid": "119982", "url": "https://it.wikipedia.org/wiki?curid=1550905", "title": "Kalaha", "text": ""}
{"id": "1550907", "revid": "287204", "url": "https://it.wikipedia.org/wiki?curid=1550907", "title": "Carrowmore", "text": "Carrowmore (\"An Cheathr\u00fa M\u00f3r\", che significa \"Grande Quarto, in gaelico irlandese) \u00e8 un sito di rituali funebri preistorici situato sulla collina e penisola di Knocknarea a poca distanza dalla cittadina di Sligo, in Irlanda. \nCirca 30 tombe megalitiche possono essere visitate e osservate oggi, ma sono state rinvenute tracce di ulteriori tombe scomparse o del tutto in rovina. Le tombe (nella loro forma originaria) erano quasi totalmente 'circoli di dolmen'; piccoli dolmen con i loro contorni in pietra di circa 12 o 15 metri. Le tombe sono disposte in un recinto rozzo circolare che circondano il monumento principale, un \"cairn\" chiamato Listoghil. I dolmen chiamati 'entrate' - due pietre verticali con una orizzontale disposta sopra - solitamente anticipano l'area di una tomba centrale."}
{"id": "1550920", "revid": "287204", "url": "https://it.wikipedia.org/wiki?curid=1550920", "title": "Microregione di Bacia de S\u00e3o Jo\u00e3o", "text": "Bacia de S\u00e3o Jo\u00e3o \u00e8 una microregione dello Stato di Rio de Janeiro in Brasile, appartenente alla mesoregione di Baixadas Litor\u00e2neas.\nComuni.\nComprende 3 municipi:"}
{"id": "1550921", "revid": "287204", "url": "https://it.wikipedia.org/wiki?curid=1550921", "title": "Ballymote", "text": "Ballymote (\"Baile an Mh\u00f3ta\" in irlandese) \u00e8 una \"market town\" in discreta espansione situata nella parte meridionale della Contea di Sligo, Irlanda. \u00c8 un centro abitato storico, cos\u00ec come il Castello di Ballymote situato nei paraggi, costruito da Richard de Burgh intorno al 1300."}
{"id": "1550924", "revid": "1543377", "url": "https://it.wikipedia.org/wiki?curid=1550924", "title": "Teorema del brutto anatroccolo", "text": "Il teorema del brutto anatroccolo (orig. \"Ugly duckling theorem\") dimostrerebbe secondo Satoshi Watanabe come sia impossibile classificare senza un qualche criterio di preferenza (o bias). Esso \u00e8 cos\u00ec chiamato per via dell'omonima famosa favola di Hans Christian Andersen, in quanto mostra che, se tutto quanto fosse uguale, un brutto anatroccolo sarebbe tanto simile ad un cigno quanto i cigni lo sono tra loro. \u00c8 stato proposto da Satoshi Watanabe nel 1969.\nIdea di base.\nSi supponga che ci siano formula_1 oggetti nell'universo, e che li si voglia assegnare a classi o categorie. Non abbiamo nessuna idea preconcetta o bias su che tipo di categorie sia da considerare \"naturale\" o \"normale\" e quali no. Quindi si devono considerare tutte le possibili classi, ossia tutti i modi possibili per costruire insiemi degli \"n\" oggetti. Si pu\u00f2 pensare di usare tali classi per misurare la similarit\u00e0 tra oggetti: basta contare quanti di questi insiemi hanno in comune un oggetto. Ma questi hanno sempre esattamente lo stesso numero di classi in comune, cio\u00e8 formula_2 (met\u00e0 del numero di classi totale). \nPer convincersene, si pu\u00f2 immaginare ogni classe come rappresentata da una stringa di n bit, con uno zero per ogni elemento non appartenente alla classe ed uno per ogni elemento che vi appartiene. Come si vede, ci sono formula_3 possibilit\u00e0.\nDato che ci sono tutte le possibili scelte di zeri ed uno, qualunque posizione sar\u00e0 concordante esattamente con la met\u00e0 delle altre classi. Basta considerare due elementi e riordinare i bit in modo da averli come primi della stringa e immaginare di ordinare i numeri binari in maniera lessicografica. I primi formula_4 numeri avranno il bit #1 a zero e i successivi formula_4 lo avranno settato ad uno. All'interno di questi gruppi, i primi formula_6 avranno il bit #2 a zero e gli altri formula_6 settato ad uno... per cui essi concordano su due gruppi di formula_6 ossia nella met\u00e0 dei casi, qualunque coppia di elementi si consideri.\nQuindi, se non si hanno speciali motivi per preferire certe categorie, allora misurando in modo imparziale, ogni cosa \u00e8 ugualmente simile o dissimile a qualunque altra cosa. Il numero di predicati soddisfatti simultaneamente da due elementi non-identici \u00e8 costante per tutte le coppie. Ed \u00e8 pari al numero di quelle soddisfatte da uno solo. Pertanto, servirebbe un criterio di preferenza induttivo per poter dare certe valutazioni, ossia criteri di preferenza di certe categorie rispetto alle altre."}
{"id": "1550925", "revid": "28592", "url": "https://it.wikipedia.org/wiki?curid=1550925", "title": "Vladimir Smirnov (matematico)", "text": ""}
{"id": "1550927", "revid": "287204", "url": "https://it.wikipedia.org/wiki?curid=1550927", "title": "Microregione di Lagos", "text": "Lagos \u00e8 una microregione dello Stato di Rio de Janeiro in Brasile, appartenente alla mesoregione di Baixadas Litor\u00e2neas.\nComuni.\nComprende 8 municipi:"}
{"id": "1550930", "revid": "339392", "url": "https://it.wikipedia.org/wiki?curid=1550930", "title": "Campionato di Eccellenza Promozioni &amp; Play-off Nazionali 2004/05", "text": ""}
{"id": "1550931", "revid": "339392", "url": "https://it.wikipedia.org/wiki?curid=1550931", "title": "Isola Vasilyevskiy", "text": ""}
{"id": "1550932", "revid": "767487", "url": "https://it.wikipedia.org/wiki?curid=1550932", "title": "Pietro Broccini", "text": "Carriera.\nGiocatore.\nBroccini inizia la sua carriera calcistica nei campetti di provincia durante la guerra e, assieme al suo coetaneo nonch\u00e9 spezzino come lui Giorgio Bernardin, passa alla facendo la trafila delle giovanili ed esordendo in Serie A l'11 gennaio 1948 a Bari con una vittoria per 2 a 0 a favore dei blucerchiati.\nNel 1948 il ventenne attaccante Broccini passa alla a farsi le ossa in serie C. Pietro \u00e8 vicinissimo a casa, tranquillo e pieno di vitalit\u00e0. Gioca da titolare e si esprime al meglio. Su di lui mettono gli occhi i dirigenti dello Spezia che riescono ad averlo per fargli disputare il campionato di Serie B 1949/50.\nA La Spezia prosegue la maturazione di Broccini che gioca la bellezza di 41 partite andando a segno 10 volte. \u00c8 un attaccante emergente e su di lui si concentrano le attenzioni di clubs importanti. Dopo aver girovagato a pochi chilometri da casa, \u00e8 l'ora di andare un po' pi\u00f9 lontano, destinazione Venezia.\nI veneti sono anch'essi in Serie B e vorrebbero ritornare nella massima serie, pensano che Broccini possa fare al caso loro per rafforzare la squadra ed indovinano l'acquisto; Pietro segna 20 reti in 39 partite, anche il comincia a risultare una squadra inadeguata per le sue capacit\u00e0.\nA lui si interessa l'Inter e Broccini approda a Milano con gli onori della ribalta calcistica. Il primo anno \u00e8 importante per Broccini che con Aldo Olivieri allenatore gioca titolare e va in rete 13 volte. L'11 novembre 1951 arriva anche la Nazionale B, poi gioca anche con la Nazionale giovanile 2 partite e di lui gi\u00e0 si dice che potrebbe esordire nella prima squadra azzurra ma le cose vanno diversamente.\nA Milano l'allenatore diventa Alfredo Foni e a rinforzo dell'Inter arrivano Fulvio Nesti, Bruno Mazza e Sergio Brighenti. Il centrocampo cambia aspetto e Broccini, che aveva trovato definitiva collocazione come interno o, come si diceva un tempo, come mezzala di punta, soffre la concorrenza di Benito Lorenzi nel frattempo arretrato nello stesso ruolo dello spezzino. La scarsa propensione di Foni ad utilizzare Broccini in un'Inter veramente stellare ed alcuni malanni fisici, relegano l'interno ad un ruolo di rincalzo proprio nel fantastico biennio dei due scudetti neroazzurri.\nA quel punto Broccini vuole andarsene, non importa dove, anche in B se necessario, ma vuole avere un'altra occasione. L'opportunit\u00e0 arriva ed ha i colori biancoazzurri: la SPAL di Paolo Mazza.\nA quei tempi la SPAL era una squadra di provincia che miracolosamente riusciva sistematicamente a salvarsi dalla retrocessione. Il suo presidente, Mazza, tutti gli anni cedeva i pezzi migliori che era riuscito a raccattare in campetti di provincia in giro per l'Italia e riusciva in questo modo a trovare le risorse per restare nella massima serie. A Ferrara c'\u00e8 un giocatore che deve essere ceduto e ad un prezzo congruo per Mazza: proprio lo spezzino di Bonassola Giorgio Bernardin che giocava precedentemente nella Sampdoria con Broccini. L'Inter deve sostituire Giovannini e Bernardin \u00e8 l'uomo giusto. L'affare si fa: a Milano va Bernardin, a Ferrara arrivano Broccini, Morin ed un bel gruzzolo.\nAlla SPAL Broccini recupera il tempo perduto, gioca dal 1954 al 1959 5 campionati da titolare. Mezz'ala rocciosa ed infaticabile, rappresenta l'anima della squadra della quale diventa successivamente anche capitano.\nNel 1959 Broccini \u00e8 al termine della sua avventura calcistica, la SPAL deve rinnovarsi, ha troppi anziani come Pandolfini e Vitali ed a Ferrara sta per arrivare un altro ex interista: Oscar Massei. Per Broccini non c'\u00e8 pi\u00f9 spazio, lascia Ferrara e torna in Liguria, stavolta a ponente, destinazione Sanremo in cambio del cannoniere Rossi.\nCon la Sanremese Broccini torna in C e gioca 2 campionati poi, nel 1961 lascia il calcio giocato.\nAllenatore.\nIntraprender\u00e0, senza troppo successo, la carriera di allenatore.\n\u00c8 scomparso nel 2006 all'et\u00e0 di 78 anni dopo lunga malattia."}
{"id": "1550933", "revid": "339392", "url": "https://it.wikipedia.org/wiki?curid=1550933", "title": "V.J.S. Velletri", "text": ""}
{"id": "1550935", "revid": "287204", "url": "https://it.wikipedia.org/wiki?curid=1550935", "title": "Microregione di Cantagalo-Cordeiro", "text": "Cantagalo-Cordeiro \u00e8 una microregione dello Stato di Rio de Janeiro in Brasile, appartenente alla mesoregione di Centro Fluminense.\nComuni.\nComprende 4 municipi:"}
{"id": "1550936", "revid": "287204", "url": "https://it.wikipedia.org/wiki?curid=1550936", "title": "Algoritmo di Canny", "text": "Nell'elaborazione di immagini, lalgoritmo di Canny \u00e8 un operatore per il riconoscimento dei contorni (\"edge detection\") ideato nel 1986 da John F. Canny. Utilizza un metodo di calcolo multi-stadio per individuare contorni di molti dei tipi normalmente presenti nelle immagini reali. Canny ha anche prodotto una \"teoria del riconoscimento dei contorni\" che si propone di spiegare i fondamenti di questa tecnica.\nSviluppo dell'algoritmo di Canny.\nLo scopo di Canny era quello di trovare il miglior algoritmo possibile per riconoscere i contorni delle immagini. In questo contesto \"migliore\" pu\u00f2 significare:\nPer soddisfare questi requisiti Canny ha usato il calcolo delle variazioni, una tecnica basata sulla ricerca della funzione che ottimizza un dato funzionale. La funzione ottimale \u00e8 definita come somma di quattro termini esponenziali, ma pu\u00f2 essere approssimata dalla derivata prima di una funzione gaussiana.\nFasi di elaborazione dell'algoritmo di Canny.\nRiduzione del rumore.\nPer il riconoscimento dei contorni l'algoritmo di Canny usa un filtro basato sulla derivata prima di una gaussiana, e quindi i risultati prodotti sono disturbati dal \"rumore\" presente nei dati di un'immagine \"grezza\" (\"raw image\"). Per questo motivo, prima di iniziare l'elaborazione, l'immagine \"raw\" viene sottoposta a convoluzione con un filtro gaussiano. Il risultato \u00e8 un'immagine con una leggera \"sfocatura\" gaussiana, in cui nessun singolo pixel \u00e8 affetto da disturbi di livello significativo.\nRicerca del gradiente della luminosit\u00e0 di un'immagine.\nUn contorno di un'immagine pu\u00f2 puntare verso una direzione qualsiasi, quindi l'algoritmo di Canny usa quattro filtri differenti per individuare i contorni orizzontale, verticale e diagonali dell'immagine, a cui \u00e8 stato precedentemente applicato il filtro gaussiano. Per ciascun pixel risultante viene assunta come valida la direzione relativa al filtro che d\u00e0 il valore maggiore. Questa direzione, combinata col valore ottenuto applicando il filtro, corrisponde a quella in cui si ha il massimo gradiente di luminosit\u00e0 in ciascun punto dell'immagine.\nSoppressione dei non-massimi.\nLa mappa dei gradienti fornisce il valore dell'intensit\u00e0 luminosa in ciascun punto dell'immagine. Una forte intensit\u00e0 indica una forte probabilit\u00e0 della presenza di un contorno. Tuttavia, questa indicazione non \u00e8 sufficiente a decidere se un punto corrisponde oppure no ad un contorno. Solo i punti corrispondenti a dei massimi locali sono considerati come appartenenti ad un contorno, e saranno presi in considerazione dai successivi step di elaborazione. Un massimo locale si ha nei punti in cui la derivata del gradiente si annulla.\nIndividuazione dei contorni mediante sogliatura con isteresi.\nL'estrazione dei contorni dalla mappa generata dallo step precedente si esegue con un procedimento chiamato sogliatura con isteresi. Vengono definite due soglie, una bassa ed una alta, che vengono confrontate con il gradiente in ciascun punto. Se il valore del gradiente \u00e8:\nLa presenza di due soglie (da cui il riferimento all'isteresi) \u00e8 giustificato dal fatto che \u00e8 praticamente impossibile trovare un unico valore del gradiente di luminosit\u00e0 per discriminare se un punto appartiene o no ad un contorno. Al termine di questo step si ottiene un'immagine binaria dove ciascun pixel \u00e8 marcato come appartenente o no ad un contorno. La mappa ottenuta in questo modo pu\u00f2 essere trattata come un insieme di \"curve di contorno\" che, previa ulteriore elaborazione, pu\u00f2 essere approssimato da una poligonale.\nParametri.\nL'algoritmo di Canny si basa su parametri che possono influenzare sia il tempo di elaborazione che la stessa qualit\u00e0 dei risultati prodotti. I parametri sono: \nConclusioni.\nL'algoritmo di Canny pu\u00f2 essere personalizzato per adattarsi a vari tipi di immagini. La possibilit\u00e0 di accettare parametri consente il riconoscimento di contorni con aspetto diverso, come spesso \u00e8 richiesto in applicazioni specifiche. Nella formulazione originale l'operazione di derivazione comportava un filtraggio di tipo Finite impulse response, molto \"pesante\" in termini di potenza di calcolo necessaria, soprattutto quando l'entit\u00e0 dell\"offuscamento\" necessario nel primo step di elaborazione \u00e8 grande. Per questo motivo si usa spesso una variante del filtro di Canny, di tipo Infinite impulse response ricorsivo, che richiede tempi di elaborazione minori e predeterminati, in funzione dall'entit\u00e0 dell'offuscamento richiesto. Questa seconda opzione \u00e8 adatta ad essere implementata in dispositivi che utilizzano FPGAs o DSP, oppure PC embedded molto prestanti. In questo contesto, comunque, l'implementazione ricorsiva dell'algoritmo di Canny non produce una buona approssimazione in tutte le direzioni, e quindi privilegia il riconoscimento di contorni disposti in direzione orizzontale e verticale."}
{"id": "1550945", "revid": "287204", "url": "https://it.wikipedia.org/wiki?curid=1550945", "title": "Microregione di Nova Friburgo", "text": "Nova Friburgo \u00e8 una microregione dello Stato di Rio de Janeiro in Brasile, appartenente alla mesoregione di Centro Fluminense.\nComuni.\nComprende 4 municipi:"}
{"id": "1550948", "revid": "287204", "url": "https://it.wikipedia.org/wiki?curid=1550948", "title": "Microregione di Santa Maria Madalena", "text": "Santa Maria Madalena \u00e8 una microregione dello Stato di Rio de Janeiro in Brasile, appartenente alla mesoregione di Centro Fluminense.\nComuni.\nComprende 3 municipi:"}
{"id": "1550949", "revid": "287204", "url": "https://it.wikipedia.org/wiki?curid=1550949", "title": "Smirnov", "text": ""}
{"id": "1550950", "revid": "28592", "url": "https://it.wikipedia.org/wiki?curid=1550950", "title": "Vladimir Smirnov (schermidore)", "text": ""}
{"id": "1550952", "revid": "287204", "url": "https://it.wikipedia.org/wiki?curid=1550952", "title": "Microregione di Tr\u00eas Rios", "text": "Tr\u00eas Rios \u00e8 una microregione dello Stato di Rio de Janeiro in Brasile, appartenente alla mesoregione di Centro Fluminense.\nComuni.\nComprende 5 municipi:"}
{"id": "1550954", "revid": "834", "url": "https://it.wikipedia.org/wiki?curid=1550954", "title": "Antoine-Fran\u00e7ois Marmontel", "text": ""}
{"id": "1550956", "revid": "28592", "url": "https://it.wikipedia.org/wiki?curid=1550956", "title": "Cresta lunare", "text": ""}
{"id": "1550957", "revid": "287204", "url": "https://it.wikipedia.org/wiki?curid=1550957", "title": "Microregione di Itagua\u00ed", "text": "Itagua\u00ed \u00e8 una microregione dello Stato di Rio de Janeiro in Brasile, appartenente alla mesoregione Metropolitana do Rio de Janeiro.\nComuni.\nComprende 3 municipi:"}
{"id": "1550958", "revid": "1565227", "url": "https://it.wikipedia.org/wiki?curid=1550958", "title": "Schermidore", "text": ""}
{"id": "1550961", "revid": "767487", "url": "https://it.wikipedia.org/wiki?curid=1550961", "title": "Best Days in the Sun", "text": "Best Days in the Sun \u00e8 una compilation della rock band Feeder, pubblicata intorno al periodo di messa in commercio del singolo \"Seven Days in the Sun\".\nFu pubblicata solo in Giappone in qualit\u00e0 di promo, e molto probabilmente le copie esistenti sono meno di 50. Sono presenti tutti i singoli dei Feeder fino ad allora pubblicati, in pi\u00f9 \"Just a Day\" (che in quel periodo non era ancora un singolo, bens\u00ec una b-side), e le album fillers \"Satellite news\" (presente sul loro terzo album \"Echo Park\"), \"You're My Evergreen\" (Da \"Yesterday Went Too Soon\"), \"My Perfect Day\" (\"Polythene\"), \"Swim\" (dall'EP \"Swim\") e infine la versione \"edit\" (cio\u00e8 mandata alla radio) di \"Seven Days in the Sun\"."}
{"id": "1550962", "revid": "287204", "url": "https://it.wikipedia.org/wiki?curid=1550962", "title": "Microregione di Macacu-Caceribu", "text": "Macacu-Caceribu \u00e8 una microregione dello Stato di Rio de Janeiro in Brasile, appartenente alla mesoregione Metropolitana do Rio de Janeiro.\nComuni.\nComprende 2 municipi:"}
{"id": "1550963", "revid": "1543377", "url": "https://it.wikipedia.org/wiki?curid=1550963", "title": "Pennariidae", "text": "Pennariidae \u00e8 una famiglia di Hydrozoa.\nSecondo altri ordinamenti tassonomici la famiglia \"Pennariidae\" viene inserita nel sottordine Capitata o nel sottordine Anthomedusae."}
{"id": "1550964", "revid": "1543377", "url": "https://it.wikipedia.org/wiki?curid=1550964", "title": "Pennaria", "text": "Pennaria \u00e8 un genere di Hydrozoa della famiglia \"Pennariidae\"."}
{"id": "1550965", "revid": "29244", "url": "https://it.wikipedia.org/wiki?curid=1550965", "title": "Halocordyle", "text": ""}
{"id": "1550967", "revid": "1305772", "url": "https://it.wikipedia.org/wiki?curid=1550967", "title": "Pennaria disticha", "text": "L'idroide piumato (Pennaria disticha ) \u00e8 un idrozoo della famiglia \"Pennariidae\", diffuso nel mar Mediterraneo.\nDescrizione.\n\u00c8 una forma polipoide sessile che d\u00e0 vita a fitte colonie ramificate, con accrescimento verticale, alte 10-30 cm, con verticilli di tentacoli urticanti il cui aspetto ricorda quello di una piuma. \nDistribuzione e habitat.\n\u00c8 presente nelle aree costiere dell'oceano Atlantico e del Pacifico occidentale. \n\u00c8 comune in tutto il mar Mediterraneo con l'eccezione dell'alto Adriatico.\nVive su substrati rocciosi poco profondi e ben illuminati, in zone esposte alle correnti, da 1 a circa 50 m di profondit\u00e0."}
{"id": "1550970", "revid": "149587", "url": "https://it.wikipedia.org/wiki?curid=1550970", "title": "Gavi\u00e3o (Bahia)", "text": ""}
{"id": "1550971", "revid": "29244", "url": "https://it.wikipedia.org/wiki?curid=1550971", "title": "Corydendrium splendidum", "text": ""}
{"id": "1550974", "revid": "29244", "url": "https://it.wikipedia.org/wiki?curid=1550974", "title": "Halocordyle disticha", "text": ""}
{"id": "1550975", "revid": "29244", "url": "https://it.wikipedia.org/wiki?curid=1550975", "title": "Pennaria tiarella", "text": ""}
{"id": "1550976", "revid": "287204", "url": "https://it.wikipedia.org/wiki?curid=1550976", "title": "Microregione di Rio de Janeiro", "text": "Rio de Janeiro \u00e8 una microregione dello Stato di Rio de Janeiro in Brasile, appartenente alla mesoregione Metropolitana do Rio de Janeiro.\nComuni.\nComprende 15 municipi:"}
{"id": "1550977", "revid": "465169", "url": "https://it.wikipedia.org/wiki?curid=1550977", "title": "Kiss Me (Sixpence None the Richer)", "text": "Kiss Me \u00e8 un singolo del gruppo musicale statunitense Sixpence None the Richer, pubblicato l'11 agosto 1998 come primo estratto dal terzo album in studio \"Sixpence None the Richer\".\nHa raggiunto la vetta della classifica dei singoli negli Stati Uniti, ma \u00e8 diventata enormemente popolare in tutto il mondo dopo essere stata utilizzata nella colonna sonora di diversi film e telefilm di successo, primo fra tutti l'omonimo film \"Kiss Me\".\nDescrizione.\nUn anno dopo la pubblicazione dell'album \"Sixpence None the Richer\", il brano fu inserito nella colonna sonora del film \"Kiss Me\" e della popolare serie televisiva \"Dawson's Creek\" ed ebbe pi\u00f9 successo dell'album stesso, diventando il brano pi\u00f9 famoso della band.\nLa canzone venne pubblicata come singolo nel 1998, rendendo i Sixpence particolarmente noti negli Stati Uniti d'America. La canzone venne nominata al Grammy ed ebbe una grandissima programmazione in Canada, nel Regno Unito e in tutta l'Europa in generale, in Giappone (in seguito \"Kiss Me\" fu registrata anche in giapponese), in Australia ed in Israele.\nMatt Slocum scrisse la canzone per la moglie, ma dato che a cantarla era una donna, il cui partner, secondo le parole del testo, aveva un \"cappello a fiori\" si pens\u00f2 parlasse di una coppia di lesbiche.\nPromozione.\nOltre che nell'omonimo film, \"Kiss Me\" \u00e8 entrata a far parte della colonna sonora di film come \"Non \u00e8 un'altra stupida commedia americana\" (durante una scena in cui veniva parodiato \"Kiss Me\"), \"Come farsi lasciare in 10 giorni\", \"Be Cool\" e di serie tv quali \"Dawson's Creek\", \"Daria\", \"Febbre d'amore\", \"Days of Our Lives\", \"Settimo cielo\". \u00c8 stato utilizzato anche in show televisivi come \"Saturday Night Live\" e \"The Real World\".\nVideo musicale.\nIl videoclip era un tributo al regista francese Fran\u00e7ois Truffaut -sulla tomba del quale (situata nel cimitero di Montmartre), nella scena finale del videoclip, la cantante depone un fiore- ed in particolare al film \"Jules e Jim\". Girato a Parigi (si vedono fra l'altro la pensilina del metr\u00f3 e Notre Dame) in bianco e nero, conteneva la ricostruzione di molte scene del film. Una versione alternativa, che venne distribuita in seguito, vedeva la band seduta su una panchina, mentre guardavano delle scene del film \"Kiss Me\" o di \"Dawson's Creek\" su un televisore portatile, o da un proiettore.\nQuesta seconda versione del video divenne il video pi\u00f9 trasmesso nel mese di maggio 1999 dalla rete televisiva VH1.\nCover.\nMolti cantanti hanno reinterpretato il brano, come Avril Lavigne, The Cardigans e New Found Glory. Questi ultimi hanno inoltre pubblicato la loro versione come unico singolo estratto dalla loro raccolta di cover \"From the Screen to Your Stereo Part II\"."}
{"id": "1550979", "revid": "38120", "url": "https://it.wikipedia.org/wiki?curid=1550979", "title": "Heli\u00f3polis", "text": ""}
{"id": "1550981", "revid": "28592", "url": "https://it.wikipedia.org/wiki?curid=1550981", "title": "Igor Smirnov", "text": ""}
{"id": "1550983", "revid": "287204", "url": "https://it.wikipedia.org/wiki?curid=1550983", "title": "Microregione di Serrana", "text": "Serrana \u00e8 una microregione dello Stato di Rio de Janeiro in Brasile, appartenente alla mesoregione Metropolitana do Rio de Janeiro.\nComuni.\nComprende 3 municipi:"}
{"id": "1550991", "revid": "2048534", "url": "https://it.wikipedia.org/wiki?curid=1550991", "title": "Mortaio (utensile)", "text": "Il mortaio \u00e8 un utensile utilizzato per pestare, ridurre in polvere e mescolare sostanze solide. Si tratta essenzialmente di un recipiente, dal fondo tondeggiante, in legno duro o metallo (raramente in pietra, marmo o porcellana) nel quale vengono poste le sostanze, che vengono poi triturate dall'azione di un pestello: una corta mazzetta costituita da un'impugnatura e da una estremit\u00e0 pi\u00f9 larga e pesante.\nCucina.\nPu\u00f2 essere utilizzato per vari scopi: trova una sua comune applicazione in cucina, per la preparazione di alimenti come il pesto, il guacamole o per sminuzzare erbe, spezie e per ridurre in polvere il sale. Utensili simili al mortaio per funzione, sebbene talvolta differenti per forma, possono essere rinvenuti praticamente presso tutti i popoli del mondo, utilizzati per sminuzzare gli ingredienti durante la preparazione del cibo. Ad esempio, molte popolazioni di nativi americani sono soliti ricavare mortai da rocce naturalmente concave, dove riducono in polvere ghiande, noci o chicchi di granturco. Nel sud est asiatico e in India questi utensili sono solitamente realizzati in granito, mentre in Giappone, accanto a mortai di taglia media simili a quelli occidentali e chiamati suribachi, \u00e8 tradizionale l'utilizzo di un recipiente di grandi dimensioni, l'usu, nel quale viene pestato il riso con un martello (kine) ad ottenere una pasta dolce chiamata mochi. Uno strumento tradizionale messicano, il molcajete, \u00e8 realizzato in basalto e utilizzato per la triturazione del mais per la produzione di piatti quali le tortillas o i tamales.\nFarmacia.\nUn altro uso del mortaio si ha nell'antica alchimia o, in campo scientifico, nella chimica e nella farmacia tradizionale, dove viene utilizzato per realizzare miscugli, o farmaci in polvere, sebbene al giorno d'oggi vengano al suo posto utilizzati pi\u00f9 di frequente dei macchinari elettrici che consentono una migliore precisione e un risparmio di tempo e fatica. Anche l'erboristeria tradizionale fa uso del mortaio.\nBarman.\nL'utilizzo del pestello o del mortaio lo troviamo anche nel campo del barman, dove prende il nome di \"muddle\", e serve principalmente per la costruzione di quei cocktail che prevedono la fuoriuscita del succo da qualche frutto. Il materiale utilizzato per la costruzione del \"muddle\" \u00e8 generalmente policarbonato."}
{"id": "1550995", "revid": "94902", "url": "https://it.wikipedia.org/wiki?curid=1550995", "title": "Mortaio (cucina)", "text": ""}
{"id": "1551000", "revid": "287204", "url": "https://it.wikipedia.org/wiki?curid=1551000", "title": "Microregione di Vassouras", "text": "Vassouras \u00e8 una microregione dello Stato di Rio de Janeiro in Brasile, appartenente alla mesoregione Metropolitana do Rio de Janeiro.\nComuni.\nComprende 6 municipi:"}
{"id": "1551004", "revid": "28592", "url": "https://it.wikipedia.org/wiki?curid=1551004", "title": "Fondista", "text": ""}
{"id": "1551005", "revid": "84184", "url": "https://it.wikipedia.org/wiki?curid=1551005", "title": "Mendes", "text": ""}
{"id": "1551007", "revid": "287204", "url": "https://it.wikipedia.org/wiki?curid=1551007", "title": "Jaborandi", "text": ""}
{"id": "1551008", "revid": "236698", "url": "https://it.wikipedia.org/wiki?curid=1551008", "title": "Fiamme sull'Inghilterra", "text": ""}
{"id": "1551012", "revid": "13524493", "url": "https://it.wikipedia.org/wiki?curid=1551012", "title": "Gilbert de la Porr\u00e9e", "text": ""}
{"id": "1551016", "revid": "287204", "url": "https://it.wikipedia.org/wiki?curid=1551016", "title": "Microregione di Itaperuna", "text": "Itaperuna \u00e8 una microregione dello Stato di Rio de Janeiro in Brasile, appartenente alla mesoregione di Noroeste Fluminense.\nComuni.\nComprende 7 municipi:"}
{"id": "1551019", "revid": "13524538", "url": "https://it.wikipedia.org/wiki?curid=1551019", "title": "Gilberto de la Porr\u00e9e", "text": ""}
{"id": "1551023", "revid": "287204", "url": "https://it.wikipedia.org/wiki?curid=1551023", "title": "Microregione di Santo Ant\u00f4nio de P\u00e1dua", "text": "Santo Ant\u00f4nio de P\u00e1dua \u00e8 una microregione dello Stato di Rio de Janeiro in Brasile, appartenente alla mesoregione di Noroeste Fluminense.\nComuni.\nComprende 6 municipi:"}
{"id": "1551027", "revid": "1842072", "url": "https://it.wikipedia.org/wiki?curid=1551027", "title": "Consiglio di amministrazione (ordinamento italiano)", "text": "Il consiglio di amministrazione (abbreviato C.d.A.), nell'ordinamento giuridico italiano, \u00e8 l'organo collegiale al quale \u00e8 affidata la gestione delle societ\u00e0 di capitali, ossia societ\u00e0 per azioni, a responsabilit\u00e0 limitata e in accomandita per azioni, nonch\u00e9 delle societ\u00e0 cooperative.\nUn organo cos\u00ec denominato \u00e8 presente anche in alcuni enti e amministrazioni pubbliche (come, ad esempio, nelle universit\u00e0), talvolta con un ruolo analogo a quello del consiglio di amministrazione delle societ\u00e0 per azioni, altre volte con attribuzioni pi\u00f9 limitate.\nSociet\u00e0 per azioni.\nLa normativa relativa agli amministratori delle societ\u00e0 per azioni \u00e8 dettata dal del Codice Civile che la disciplina agli artt. 2380 - 2409 \"novesdeciem\".\nDopo la riforma del diritto societario introdotta dal D.Lgs. 17 gennaio 2003, n. 6 entrato in vigore il 1\u00ba gennaio 2004, gli statuti delle societ\u00e0 per azioni possono optare fra tre sistemi di amministrazione e controllo:\nNel seguito si descriveranno il sistema tradizionale nonch\u00e9 le varianti che rispetto allo stesso comporta il sistema monistico.\nAmministratori.\nLa gestione dell'impresa spetta esclusivamente agli \"amministratori\", i quali compiono le operazioni necessarie per l'attuazione dell'oggetto sociale. L'amministrazione della societ\u00e0 pu\u00f2 essere affidata anche a non soci. Quando \u00e8 affidata a pi\u00f9 persone, queste costituiscono il consiglio di amministrazione. Il loro numero \u00e8 stabilito dallo statuto; tuttavia, se lo statuto ne indica solamente il numero massimo e minimo, la determinazione spetta all'assemblea dei soci.\nIl potere di rappresentanza - ossia di compiere atti giuridici che impegnano la societ\u00e0 verso l'esterno - \u00e8 attribuito agli amministratori dallo statuto o dalla deliberazione di nomina ed \u00e8 generale. Lo statuto, la deliberazione di nomina o quella di delega possono per\u00f2 limitare i poteri di gestione o di rappresentanza, prevedendo anche una dissociazione tra rappresentanza generale (attribuita, ad esempio, al presidente) e poteri di gestione (attribuiti, ad esempio, al consiglio di amministrazione, al comitato esecutivo o agli amministratori delegati). Tali limitazioni, tuttavia, non sono opponibili ai terzi, anche se pubblicate, salvo si provi che questi hanno intenzionalmente agito a danno della societ\u00e0 (cosiddetta \"exceptio doli\"). Gli atti che eccedono tali limiti, dunque, cos\u00ec come quelli compiuti dall'amministratore munito del potere di rappresentanza ma privo del potere di gestione, sono validi e impegnativi nei rapporti esterni; nei rapporti interni, invece, sono rilevanti per l'azione di responsabilit\u00e0 oltre quale giusta causa di revoca e quale motivo di denuncia al collegio sindacale o all'autorit\u00e0 giudiziaria.\nI compensi spettanti ai membri del consiglio di amministrazione e del comitato esecutivo sono stabiliti all'atto della nomina o dall'assemblea e possono essere costituiti, in tutto o in parte, da partecipazioni agli utili o dall'attribuzione del diritto di sottoscrivere a prezzo predeterminato azioni di futura emissione (cosiddetta \"stock option\"). La remunerazione degli amministratori investiti di particolari cariche in conformit\u00e0 dello statuto \u00e8 stabilita dal consiglio di amministrazione, sentito il parere del collegio sindacale.\nNomina e revoca degli amministratori.\nNon pu\u00f2 essere nominato amministratore, e se nominato decade dal suo ufficio, l'interdetto, l'inabilitato, il fallito, o chi \u00e8 stato condannato ad una pena che importa l'interdizione, anche temporanea, dai pubblici uffici o l'incapacit\u00e0 ad esercitare uffici direttivi. Per le societ\u00e0 operanti in alcuni specifici settori \u00e8 inoltre richiesta la cittadinanza italiana (o altra cittadinanza equiparata per legge a quella italiana, come quella sammarinese o quelle di altri stati membri dell'Unione europea). Lo statuto pu\u00f2 subordinare l'assunzione della carica di amministratore al possesso di speciali requisiti di onorabilit\u00e0, professionalit\u00e0 ed indipendenza, anche con riferimento ai requisiti al riguardo previsti da codici di comportamento redatti da associazioni di categoria o da societ\u00e0 di gestione di mercati regolamentati.\nLa nomina degli amministratori spetta all'assemblea dei soci (fatta eccezione per i primi amministratori, che sono nominati nell'atto costitutivo). Tuttavia se lo stato o altri enti pubblici hanno partecipazioni nella societ\u00e0, lo statuto gli pu\u00f2 conferire la facolt\u00e0 di nominare uno o pi\u00f9 amministratori o sindaci. Gli amministratori non possono essere nominati per un periodo superiore a tre esercizi ma sono rieleggibili, salvo diversa disposizione dello statuto.\nSe nel corso dell'esercizio vengono a mancare uno o pi\u00f9 amministratori, gli altri provvedono a sostituirli con deliberazione approvata dal collegio sindacale, purch\u00e9 la maggioranza sia sempre costituita da amministratori nominati dall'assemblea; gli amministratori cos\u00ec nominati restano in carica fino alla prossima assemblea. Se viene meno la maggioranza degli amministratori nominati dall'assemblea, quelli rimasti in carica o, in mancanza, il collegio sindacale devono convocare l'assemblea perch\u00e9 provveda alla sostituzione dei mancanti.\nGli amministratori sono revocabili dall'assemblea in qualunque tempo, anche se nominati nell'atto costitutivo, salvo il diritto dell'amministratore al risarcimento dei danni, se la revoca avviene senza giusta causa (dunque l'assenza di giusta causa determina l'illiceit\u00e0 della revoca ma non la sua invalidit\u00e0). Gli amministratori e i sindaci nominati direttamente dallo stato o da altro ente pubblico, a norma dello statuto, possono essere revocati soltanto dagli enti che li hanno nominati.\nDoveri e responsabilit\u00e0 degli amministratori.\nGli amministratori non possono assumere la qualit\u00e0 di soci illimitatamente responsabili in societ\u00e0 concorrenti, n\u00e9 esercitare un'attivit\u00e0 concorrente per conto proprio o di terzi, n\u00e9 essere amministratori o direttori generali in societ\u00e0 concorrenti, salvo autorizzazione dell'assemblea. Per l'inosservanza di tale divieto l'amministratore pu\u00f2 essere revocato dall'ufficio e risponde dei danni.\nL'amministratore deve dare notizia agli altri amministratori e al collegio sindacale di ogni interesse che, per conto proprio o di terzi, abbia in una determinata operazione della societ\u00e0; se si tratta di amministratore delegato, deve altres\u00ec astenersi dal compiere l'operazione, investendo della stessa l'organo collegiale; se si tratta di amministratore unico, deve darne notizia anche alla prima assemblea utile. In questi casi la deliberazione del consiglio di amministrazione deve adeguatamente motivare le ragioni e la convenienza per la societ\u00e0 dell'operazione. In caso di inosservanza di tali doveri o di deliberazione del consiglio o del comitato esecutivo adottata con il voto determinante dell'amministratore interessato, la deliberazione stessa, qualora possa recare danno alla societ\u00e0 pu\u00f2 essere impugnata dagli amministratori e dal collegio sindacale entro novanta giorni dalla sua data, fatti in ogni caso salvi i diritti acquistati in buona fede dai terzi in base ad atti compiuti in esecuzione della deliberazione.\nGli amministratori devono adempiere i doveri ad essi imposti dalla legge e dallo statuto con la diligenza richiesta dalla natura dell'incarico e dalle loro specifiche competenze. Essi sono solidalmente responsabili verso la societ\u00e0 dei danni derivanti dall'inosservanza di tali doveri, a meno che si tratti di attribuzioni proprie del comitato esecutivo o di funzioni in concreto attribuite ad uno o pi\u00f9 amministratori. La responsabilit\u00e0 per gli atti o le omissioni degli amministratori non si estende coloro che, essendo immuni da colpa, hanno fatto annotare senza ritardo il loro dissenso nel libro delle adunanze e delle deliberazioni del consiglio, dandone immediata notizia per iscritto al presidente del collegio sindacale.\nL'azione di responsabilit\u00e0 contro gli amministratori \u00e8 promossa in seguito a deliberazione dell'assemblea; pu\u00f2 anche essere promossa a seguito di deliberazione del collegio sindacale, assunta con la maggioranza dei due terzi dei suoi componenti; deve comunque essere esercitata entro cinque anni dalla cessazione dell'amministratore dalla carica. La deliberazione dell'azione di responsabilit\u00e0 importa la revoca dall'ufficio degli amministratori contro cui \u00e8 proposta, purch\u00e9 sia presa con il voto favorevole di almeno un quinto del capitale sociale. L'azione sociale di responsabilit\u00e0 pu\u00f2 essere esercitata anche dai soci che rappresentino almeno un quinto del capitale sociale o la diversa misura prevista nello statuto, comunque non superiore al terzo; tuttavia, nelle societ\u00e0 che fanno ricorso al mercato del capitale di rischio, l'azione pu\u00f2 essere esercitata dai soci che rappresentino un quarantesimo del capitale sociale o la minore misura prevista nello statuto.\nPresidente del consiglio di amministrazione.\nIl consiglio di amministrazione sceglie tra i suoi componenti il \"presidente\", se non \u00e8 direttamente nominato dall'assemblea dei soci. Il presidente, specie nelle societ\u00e0 pi\u00f9 grandi, pu\u00f2 essere affiancato da uno o pi\u00f9 \"vicepresidenti\" (figure, peraltro, non previste dalla legge).\nSalvo diversa previsione dello statuto, il presidente convoca il consiglio di amministrazione, ne fissa l'ordine del giorno, ne coordina i lavori e provvede affinch\u00e9 adeguate informazioni sulle materie iscritte all'ordine del giorno vengano fornite a tutti i consiglieri.\nFunzionamento del consiglio di amministrazione.\nPer la validit\u00e0 delle deliberazioni del consiglio di amministrazione \u00e8 necessaria la presenza della maggioranza degli amministratori in carica, quando lo statuto non richiede un maggior numero di presenti. Lo statuto pu\u00f2 prevedere che la presenza alle riunioni del consiglio avvenga anche mediante mezzi di telecomunicazione (ad esempio, videoconferenza).\nLe deliberazioni del consiglio di amministrazione sono prese a maggioranza assoluta dei presenti, salvo diversa disposizione dello statuto. Il voto non pu\u00f2 essere dato per rappresentanza.\nLe deliberazioni che non sono prese in conformit\u00e0 della legge o dello statuto possono essere impugnate solo dal collegio sindacale e dagli amministratori assenti o dissenzienti entro novanta giorni dalla data della deliberazione. \nOrgani delegati.\nSe lo statuto o l'assemblea lo consentono, il consiglio di amministrazione pu\u00f2 delegare proprie attribuzioni ad un \"comitato esecutivo\", composto da alcuni dei suoi componenti, o ad uno o pi\u00f9 dei suoi componenti (\"amministratori delegati\").\nIn tal caso il consiglio determina il contenuto, i limiti e le eventuali modalit\u00e0 di esercizio della delega; pu\u00f2 sempre impartire direttive agli organi delegati e avocare a s\u00e9 operazioni rientranti nella delega. Sulla base delle informazioni ricevute valuta l'adeguatezza dell'assetto organizzativo, amministrativo e contabile della societ\u00e0; esamina i piani strategici, industriali e finanziari della societ\u00e0, se predisposti; valuta, sulla base della relazione degli organi delegati, il generale andamento della gestione. Gli amministratori sono comunque tenuti ad agire in modo informato; ciascun amministratore pu\u00f2 chiedere agli organi delegati che in consiglio siano fornite informazioni relative alla gestione della societ\u00e0.\nGli organi delegati curano che l'assetto organizzativo, amministrativo e contabile sia adeguato alla natura e alle dimensioni dell'impresa e riferiscono al consiglio di amministrazione e al collegio sindacale, con la periodicit\u00e0 fissata dallo statuto e in ogni caso almeno ogni sei mesi, sul generale andamento della gestione e sulla sua prevedibile evoluzione nonch\u00e9 sulle operazioni di maggior rilievo, per le loro dimensioni o caratteristiche, effettuate dalla societ\u00e0 e dalle sue controllate.\nNon possono essere delegate:\nSistema monistico.\nNel sistema monistico l'amministrazione ed il controllo sono esercitati rispettivamente dal consiglio di amministrazione e da un comitato costituito al suo interno (\"comitato per il controllo sulla gestione\"), che sostituisce il collegio sindacale.\nAlmeno un terzo dei componenti del consiglio di amministrazione deve essere in possesso dei requisiti di indipendenza stabiliti per i sindaci e, se lo statuto lo prevede, di quelli previsti da codici di comportamento redatti da associazioni di categoria o da societ\u00e0 di gestione di mercati regolamentati (sono i cosiddetti \"amministratori indipendenti\"). Al momento della nomina dei componenti del consiglio di amministrazione e prima dell'accettazione dell'incarico, sono resi noti all'assemblea gli incarichi di amministrazione e di controllo da essi ricoperti presso altre societ\u00e0.\nSalvo diversa disposizione dello statuto, la determinazione del numero e la nomina dei componenti del comitato per il controllo sulla gestione spetta al consiglio di amministrazione. Nelle societ\u00e0 che fanno ricorso al mercato del capitale di rischio il numero dei componenti del comitato non pu\u00f2 essere inferiore a tre. Il comitato \u00e8 composto da amministratori indipendenti, che non siano membri del comitato esecutivo ed ai quali non siano attribuite deleghe o particolari cariche e comunque non svolgano, anche di mero fatto, funzioni attinenti alla gestione dell'impresa sociale o di societ\u00e0 che la controllano o ne sono controllate. Almeno uno dei componenti del comitato per il controllo sulla gestione deve essere scelto fra gli iscritti nel registro dei revisori contabili.\nIl comitato per il controllo sulla gestione elegge al suo interno, a maggioranza assoluta dei suoi membri, il \"presidente\". Vigila sull'adeguatezza della struttura organizzativa della societ\u00e0, del sistema di controllo interno e del sistema amministrativo e contabile, nonch\u00e9 sulla sua idoneit\u00e0 a rappresentare correttamente i fatti di gestione. Svolge gli ulteriori compiti affidatigli dal consiglio di amministrazione con particolare riguardo ai rapporti con i soggetti incaricati del controllo contabile.\nAltre societ\u00e0.\nSociet\u00e0 in accomandita per azioni.\nLe norme sull'amministrazione della societ\u00e0 per azioni sono applicabili, con alcune deroghe, alla societ\u00e0 in accomandita per azioni. La relativa disciplina \u00e8 contenuta negli artt. 2454-2458 del Codice civile.\nNella societ\u00e0 in accomandita per azioni i \"soci accomandatari\", indicati nell'atto costitutivo, oltre rispondere solidalmente e illimitatamente per le obbligazioni sociali, sono di diritto amministratori e sono soggetti agli obblighi degli amministratori della societ\u00e0 per azioni.\nLa revoca degli amministratori deve essere deliberata con la maggioranza prescritta per le deliberazioni dell'assemblea straordinaria della societ\u00e0 per azioni; se avviene senza giusta causa, l'amministratore revocato ha diritto al risarcimento dei danni.\nL'assemblea, con la stessa maggioranza, provvede a sostituire l'amministratore che, per qualunque causa, ha cessato dal suo ufficio; la nomina deve essere approvata dagli amministratori rimasti in carica. Il nuovo amministratore assume la qualit\u00e0 di socio accomandatario dal momento dell'accettazione della nomina. In caso di cessazione dall'ufficio di tutti gli amministratori, la societ\u00e0 si scioglie se nel termine di centottanta giorni non si \u00e8 provveduto alla loro sostituzione e i sostituti non hanno accettato la carica.\nSociet\u00e0 cooperative.\nSecondo l'art. 2519 del Codice civile alle societ\u00e0 cooperative, in mancanza di disposizioni specifiche, si applicano in quanto compatibili le disposizioni sull'amministrazione delle societ\u00e0 per azioni (l'atto costitutivo pu\u00f2 per\u00f2 prevedere che trovino applicazione, in quanto compatibili, le norme sulla societ\u00e0 a responsabilit\u00e0 limitata, se la cooperativa ha un numero di soci cooperatori inferiore a venti ovvero con un attivo dello stato patrimoniale non superiore ad un milione di euro).\nL'art. 2542 del Codice civile detta alcune disposizioni specifiche relative al consiglio di amministrazione delle cooperative, stabilendo che:\nUniversit\u00e0.\nIl \"Consiglio di Amministrazione\" \u00e8 anche un organo collegiale di governo dell'universit\u00e0 in Italia; esso svolge funzioni di indirizzo strategico, di programmazione finanziaria e del personale, di vigilanza e controllo sull'attivit\u00e0 amministrativa, sulla sostenibilit\u00e0 finanziaria e sulla situazione economico-patrimoniale delle universit\u00e0 italiane, la sua composizione \u00e8 variata nel corso degli anni sulla base di vari interventi normativi."}
{"id": "1551028", "revid": "287204", "url": "https://it.wikipedia.org/wiki?curid=1551028", "title": "Microregione di Campos dos Goytacazes", "text": "Campos dos Goytacazes \u00e8 una microregione dello Stato di Rio de Janeiro in Brasile, appartenente alla mesoregione di Norte Fluminense.\nComuni.\nComprende 5 municipi:"}
{"id": "1551031", "revid": "163662", "url": "https://it.wikipedia.org/wiki?curid=1551031", "title": "Calciatore dell'anno (SPFA)", "text": "Giocatore dell'anno della SPFA (ing. SPFA Players' Player of the Year) \u00e8 un premio calcistico assegnato ai giocatori che militano nella \"Scottish Premier League\".\nA differenza del Scottish Football Writers' Association Footballer of the Year, il premio viene assegnato come risultato dalle votazioni degli altri giocatori, quindi in generale, viene pi\u00f9 apprezzato dal vincitore.\nLo stesso premio esiste anche per i calciatori pi\u00f9 giovani: \u00e8 il SPFA Young Player of the Year."}
{"id": "1551032", "revid": "287204", "url": "https://it.wikipedia.org/wiki?curid=1551032", "title": "Microregione di Maca\u00e9", "text": "Maca\u00e9 \u00e8 una microregione dello Stato di Rio de Janeiro in Brasile, appartenente alla mesoregione di Norte Fluminense.\nComuni.\nComprende 4 municipi:"}
{"id": "1551037", "revid": "287204", "url": "https://it.wikipedia.org/wiki?curid=1551037", "title": "Microregione di Ba\u00eda da Ilha Grande", "text": "Ba\u00eda da Ilha Grande \u00e8 una microregione dello Stato di Rio de Janeiro in Brasile, appartenente alla mesoregione di Sul Fluminense.\nComuni.\nComprende 2 municipi:"}
{"id": "1551041", "revid": "287204", "url": "https://it.wikipedia.org/wiki?curid=1551041", "title": "Microregione di Barra do Pira\u00ed", "text": "Barra do Pira\u00ed \u00e8 una microregione dello Stato di Rio de Janeiro in Brasile, appartenente alla mesoregione di Sul Fluminense.\nComuni.\nComprende 3 municipi:"}
{"id": "1551048", "revid": "287204", "url": "https://it.wikipedia.org/wiki?curid=1551048", "title": "Gianni e il magico Alverman", "text": "Gianni e il Magico Alverman (\"Johan en de Alverman\") \u00e8 il titolo di una serie televisiva belga di lingua fiamminga ideata da Karel Jeuninckx e prodotta nel 1965 dalla Universal Video. La serie fu trasmessa tra il 1965 e il 1966 in una sola stagione di 16 episodi dalla rete televisiva belga BRT, e and\u00f2 in onda in Italia a partire da luned\u00ec 5 gennaio 1970 alle 18,15 sul Primo canale della Rai nello spazio televisivo della tv dei ragazzi.\nI protagonisti della serie sono personaggi particolari, atti ad attirare l'attenzione di un pubblico infantile, alcuni con caratteristiche magiche, misteriose. Le avventure si svolgono in un mondo ambientato tra il medioevo e l'inizio dell'era moderna (pi\u00f9 precisamente agli inizi del XVII secolo), tra boschi fatati, grotte (in cui vive il popolo di \"Alverman\"), taverne, dimore signorili e castelli. Il soggetto e l'ambientazione possono essere considerati antesignani del genere fantasy. Lo sceneggiato ebbe un immediato successo ed \u00e8 annoverato fra i programmi cult del periodo. Il ritornello del motivetto suonato col piffero dal folletto Alverman (\"Don Cristobal, vorrei sposar sua figlia ...\") divenne il tormentone fra i giovani del periodo. \"Alverman\", co-protagonista della storia, \u00e8 stato certamente il personaggio pi\u00f9 popolare fra il pubblico, tanto che in localit\u00e0 Assais nel comune di Verzegnis, in Carnia, alla grotta pi\u00f9 estesa \u00e8 stato dato il nome \"La grotta Magico Alverman\". Gli episodi sono stati girati in Belgio a Bookrijk, nel castello di Gaasbeek e nelle grotte della zona. Il telefilm and\u00f2 in onda in 6 paesi: Belgio, Paesi Bassi, Germania, Svezia, Norvegia e Italia. Della serie \u00e8 disponibile il DVD in lingua italiana, con gli episodi trasmessi, uscito nel novembre 2012 (a lungo aveva attecchito una leggenda metropolitana sulla presunta perdita della versione in italiano da parte della Rai). Tratto dalla sceneggiatura televisiva, nel 1966 fu pubblicato in Belgio il romanzo \"Johan en de Alverman\", che usc\u00ec in Italia nel 1970 col titolo \"Gianni e il Magico Alverman\".\nTrama.\nGianni Claeszoon, un giovane studente di medicina, si \u00e8 appena laureato. Senza molte risorse economiche, per riposarsi dalle fatiche degli studi, si reca in vacanza presso il mulino ad acqua degli zii William e Liezelotje. Durante la sua permanenza si invaghisce della bella Rosita, figlia del nobile don Cristobal de Bobadila. Il suo desiderio di frequentare la fanciulla \u00e8 per\u00f2 contrastato dal cattivo di turno Guy de S\u00e9nancourt, un nobile borioso e spia francese, ma favorito come sposo dal padre della ragazza. Un giorno Pepito, il pappagallo di Rosita, sfugge al controllo della ragazza. Gianni che si doveva recare al Mulino degli zii passando per la scorciatoia di un bosco magico, si imbatte in Alverman, un curioso ometto che pronuncia frasi magiche, suona il flauto saltellando e parla solo in una lingua sconosciuta. Durante il cammino ritrova il pappagallo di Rosita. Alverman si riveler\u00e0 essere un folletto originario della mitica terra di Avalon, che vive nelle caverne dei dintorni insieme ai suoi simili. Tra i due nasce fin dall'inizio una forte amicizia, tanto che Alverman regala a Gianni il magico anello \"Fafifurni\". Tra varie peripezie la presenza di Alverman si riveler\u00e0 determinante nel contrastare i tentativi dei cattivi Don Cristobal e Guy de S\u00e9nancourt di ostacolare in ogni modo i due innamorati, contribuendo al lieto fine della storia.\nDoppiaggio italiano.\nDoppiaggio a cura della SINC Cinematografica. Principali doppiatori:"}
{"id": "1551070", "revid": "287204", "url": "https://it.wikipedia.org/wiki?curid=1551070", "title": "Microregione di Vale do Para\u00edba Fluminense", "text": "Vale do Para\u00edba Fluminense \u00e8 una microregione dello Stato di Rio de Janeiro in Brasile, appartenente alla mesoregione di Sul Fluminense.\nComuni.\nComprende 9 comuni:"}
{"id": "1551078", "revid": "1543377", "url": "https://it.wikipedia.org/wiki?curid=1551078", "title": "Larva eruciforme", "text": "La larva eruciforme o polipode \u00e8 uno stadio giovanile di Insetti olometaboli la cui morfologia \u00e8 caratterizzata dal corpo pi\u00f9 o meno allungato e cilindrico, marcatamente suddiviso in metameri poco differenziati, con tegumento molle.\nMorfologia.\nIl termine \"polipode\" \u00e8 dovuto alla presenza di pseudozampe in alcuni segmenti addominali oltre alle vere zampe, un paio per ogni segmento toracico; il termine \"eruciforme\" \u00e8 dovuto all'aspetto tipico di bruco (dal latino \"eruca\", \"bruco\") che hanno queste larve. Infatti il bruco dei Lepidotteri \u00e8 la larva eruciforme per antonomasia. Larve eruciformi sono presenti, oltre che nella generalit\u00e0 dei Lepidotteri, anche nei Mecotteri e negli Imenotteri Sinfiti.\nIl capo \u00e8 provvisto di antenne e occhi rudimentali (\"stemmata\"), simili ad ocelli ma con funzioni analoghe a quelle degli ommatidi dell'occhio composto. L'apparato boccale \u00e8 di tipo masticatore, con mandibole e mascelle atte alla assunzione di alimenti solidi e alla loro triturazione.\nIl torace porta un paio di zampe per ogni segmento, tipicamente tozze e brevi. L'addome porta un certo numero di appendici non articolate, che integrano la funzione deambulatoria delle zampe toraciche e sono perci\u00f2 dette pseudozampe, di forma tozza e conica.\nIn alcune forme sono presenti appendici dorsali retrattili o meno, che possono avere varie funzioni. Fra queste le pi\u00f9 caratteristiche sono l'\"osmeterium\" dei Lepidotteri Papilionidi, un processo ghiandolare retrattile, e il \"cornetto\" dei Lepidotteri Sfingidi; il primo \u00e8 localizzato nel torace, il secondo nella parte terminale dell'addome.\nPseudozampe.\nIl numero e la posizione delle pseudozampe \u00e8 il principale carattere morfologico che permette di distinguere il gruppo sistematico a cui fa capo una larva eruciforme:\nAbitudini.\nNella maggior parte delle specie, la larva eruciforme \u00e8 associata alla fitofagia, con regimi dietetici svariati: le larve eruciformi possono infatti nutrirsi, secondo le specie, di foglie (fillofaghe), fiori (antofaghe), frutti (carpofaghe), legno (xilofaghe), ecc., ma non mancano le forme zoofaghe (Mecotteri e, raramente, Lepidotteri). Secondo le specie e il substrato alimentare vivono all'aperto oppure all'interno di gallerie scavate nell'organo attaccato, dette mine.\nPer la lentezza dei movimenti, queste larve possono essere facilmente predate, perci\u00f2 dispongono spesso di meccanismi di difesa che consistono secondo i casi nella secrezione di sostanze repellenti, nel rivestimento del tegumento con peli e setole urticanti, nella presenza di processi o forme che conferiscono un aspetto minaccioso.\nUn singolare comportamento \u00e8 la locomozione delle larve dei Geometridi: la presenza di due sole paia di pseudozampe nella parte posteriore dell'addome, fa s\u00ec che questi bruchi procedano alternando la distensione del corpo e il suo ripiegamento a V, con la parte mediana sollevata, ricordando vagamente la forma del compasso. Da ci\u00f2 derivano sia il nome scientifico della famiglia sia il nome comune di \"misurino\"."}
{"id": "1551083", "revid": "93556", "url": "https://it.wikipedia.org/wiki?curid=1551083", "title": "Larva campodeiforme", "text": "La larva campodeiforme o triungulino \u00e8 uno stadio giovanile di Insetti olometaboli la cui morfologia \u00e8 caratterizzata da un corpo pi\u00f9 o meno allungato, ben differenziato in capo, torace e addome, provvista di zampe ambulatorie o cursorie e dotata di vita autonoma. Rappresenta la forma pi\u00f9 rappresentativa di larva \"oligopode\" .\nMorfologia.\nIl termine \"campodeiforme\" fa riferimento alla spiccata somiglianza con gli Esapodi adulti del genere \"Campodea\" , 1842 (Diplura: Campodeidae).\nLa morfologia delle larve campodeiformi denota una spiccata attitudine alla mobilit\u00e0 e alla vita autonoma. In apparenza possono infatti essere scambiate, dai profani, per insetti atteri. Il corpo \u00e8 generalmente allungato e leggermente depresso in senso dorso-ventrale, ben differenziato in capo, torace e addome. Il tegumento \u00e8 relativamente robusto, spesso recante tubercoli e processi di varia forma nella parte dorsale del torace e dell'addome.\nIl capo \u00e8 generalmente prognato o ipognato, provvisto di antenne e occhi composti rudimentali (\"stemmata\") e con apparato boccale di tipo masticatore. In alcune forme l'apparato boccale \u00e8 atipico per adattamenti morfofunzionali particolari: ad esempio le larve dei Neurotteri Planipenni e dei Coleotteri Ditiscidi hanno mandibole falciformi, adattate a perforare e succhiare l'alimento in forma liquida, per quanto l'apparato boccale mantenga fondamentalmente la morfologia del tipo masticatore.\nIl torace \u00e8 relativamente largo, senza differenziazioni particolari fra i tre segmenti, che mostrano uno sviluppo omogeneo. Le zampe sono presenti in numero di tre paia, un paio per ogni segmento toracico, ben sviluppate e adattate per la normale deambulazione o la corsa (zampe ambulatorie o cursorie).\nL'addome, generalmente allungato e di forma depressa o cilindrica, costituisce nel complesso un'armonica continuazione del torace, dal quale si differenzia nettamente per l'assenza delle zampe o di pseudozampe. L'ultimo urite porta spesso due appendici simmetriche, pi\u00f9 o meno allungate, dette \"pigopodi\", dotate di funzioni differenti secondo il raggruppamento sistematico.\nAbitudini.\nLa larva campodeiforme \u00e8 spesso associata alla predazione. L'apparato boccale masticatore, con mandibole sottili, le zampe ben sviluppate e agili e l'intensa attivit\u00e0 di movimento sono nel complesso elementi morfofunzionali adatti ad un organismo che deve muoversi nell'ambiente, talvolta su substrati accidentati, come la superficie del terreno, alla ricerca di prede da aggredire. Questa forma \u00e8 tuttavia adatta anche a specie onnivore che vivono fondamentalmente sulla superficie del terreno nutrendosi di detriti vari oppure a specie fitofaghe che vivono sulla superficie dei vegetali, nutrendosi in genere a spese delle foglie.\nFra i comportamenti associati alle larve campodeiformi si cita la spiccata agilit\u00e0 nei movimenti in molte specie, paragonabile a quella delle Formiche e dei Coleotteri terricoli. Frequente \u00e8 il ricorso al mimetismo: la maggior parte delle larve campodeiformi ha infatti colorazioni neutre e poco appariscenti, adatte a confondersi con il substrato. Non mancano forme di mascheramento singolari, come il ricoprire il dorso con spoglie delle proprie vittime oppure con emissioni cerose. Quest'ultimo comportamento si riscontra in alcune larve di Coccinellidi predatrici di Rincoti Omotteri (Aleyrodidae e Coccoidea), capaci di confondersi fra le proprie vittime grazie alla copertura cerosa.\nSistematica.\nLe larve campodeiformi sono presenti in diversi ordini, in particolare sono il tipo rappresentativo nei Neurotteri e nei Tricotteri e in molte famiglie di Coleotteri (Ditiscidi, Coccinellidi, Stafilinidi, Carabidi, ecc.). Di tipo campodeiforme sono fondamentalmente anche quelle del primo stadio larvale di insetti ipermetaboli parassitoidi, che si annoverano fra gli Strepsitteri e vari Imenotteri Terebranti: in questa fase la larva deve avere la mobilit\u00e0 necessaria per raggiungere l'ospite e poter insediarsi."}
{"id": "1551096", "revid": "99899758", "url": "https://it.wikipedia.org/wiki?curid=1551096", "title": "Televisione a bassa definizione", "text": "La televisione a bassa definizione, in sigla LDTV (del corrispondente termine inglese \"low-definition television\"), \u00e8 la televisione con risoluzioni video inferiori a quelle della televisione a definizione standard. \u00c8 in altre parole un termine che indica genericamente un livello qualitativo dell'immagine televisiva.\nLa \"televisione a bassa definizione\" era caratteristica della televisione digitale nella fase di transizione da quella analogica. \nSorgenti.\nLa fonte pi\u00f9 comune di contenuti LDTV \u00e8 internet, dove la distribuzione di file ad alta risoluzione pu\u00f2 creare problemi di banda e di disponibilit\u00e0 dei server. File molto grandi sono anche pi\u00f9 lunghi da scaricare. In passato dispositivi multimediali portatili, come i primi iPod video o PSP usavano video a bassa definizione, perch\u00e9 le ridotte dimensioni del display (rispettivamente 320 \u00d7 240 e 480 \u00d7 272 pixel) rendevano superflue risoluzioni superiori. Anche l'iPhone, modelli 2G, 3G e 3GS avevano uno schermo LDTV (320\u00d7480).\nUn'altra sorgente per le trasmissioni LDTV era costituita dalle piattaforme di TV mobile, DVB-H o DMB.\nIl formato Video CD usa un segnale LDTV progressivo (352 \u00d7 240 o 288), corrispondente alla met\u00e0 della risoluzione verticale di un segnale a definizione standard.\nLe console per videogiochi del XX secolo, come la Nintendo Entertainment System (presentata nel 1983) generavano un segnale NTSC o PAL fuori standard, con i due semiquadri non interlacciati, ma visualizzati invece uno di seguito all'altro con lo stesso orientamento delle linee di scansione. Si tratterebbe, in termini di video digitale, di uno schema 240p o 288p. Anche la PlayStation 2\u00aa generazione, in NTSC, per pur potendo generare un vero segnale 480i, aveva gran parte dei giochi limitati a 240p per via dei limiti di potenza grafica e di processore. \nLa LDTV \u00e8 ormai (2016) in disuso per quanto riguarda l'home entertainment. Attualmente lo standard di riferimento \u00e8 costituito dal HDTV, con le prime soluzioni a risoluzione 4K. A settembre 2015 era stata commercializzata la Nvidia Shield a 4K. Ad inizio 2016 \u00e8 stata presentata la versione 4K della console Xbox One, nonch\u00e9 la PlayStation 4 Pro, a 4K.\nPer questioni di compatibilit\u00e0, le risoluzioni a bassa definizione possono essere richieste da vecchi giochi.\nTeleconferenza.\nPer motivi di compressione dati, i sistemi di teleconferenza e videofonia possono usare un video a bassa risoluzione, che pu\u00f2 essere pi\u00f9 facilmente compresso sulle reti telefoniche. Alcuni casi anche la cadenza di ripresa (frequenza di refresh) del video viene ridotta: sono comuni frequenze di 15 Hz invece di 25."}
{"id": "1551098", "revid": "765341", "url": "https://it.wikipedia.org/wiki?curid=1551098", "title": "The Fatherless and the Widow", "text": "The Fatherless and the Widow \u00e8 l'album di debutto del gruppo statunitense dei Sixpence None the Richer."}
{"id": "1551101", "revid": "110157", "url": "https://it.wikipedia.org/wiki?curid=1551101", "title": "This Beautiful Mess", "text": "This Beautiful Mess \u00e8 il secondo album del gruppo statunitense dei Sixpence None the Richer.\nTracce.\nTutte le canzoni, salvo dove indicato diversamente sono state scritte da Matt Slocum."}
{"id": "1551112", "revid": "110157", "url": "https://it.wikipedia.org/wiki?curid=1551112", "title": "Divine Discontent", "text": "Divine Discontent \u00e8 il quarto album della band statunitense Sixpence None the Richer, pubblicato nel 2002."}
{"id": "1551119", "revid": "228587", "url": "https://it.wikipedia.org/wiki?curid=1551119", "title": "The Best of Sixpence None the Richer", "text": "The Best of Sixpence None the Richer \u00e8 il primo greatest hits della band statunitense Sixpence None the Richer, pubblicato nel 2004."}
{"id": "1551120", "revid": "92723", "url": "https://it.wikipedia.org/wiki?curid=1551120", "title": "Diamante (Marvel Comics)", "text": "Diamante (\"Diamondback\"), il cui vero nome \u00e8 Rachel Leighton, \u00e8 un personaggio dei fumetti creato da Mark Gruenwald (testi) e Paul Neary (disegni), pubblicato dalla Marvel Comics. La sua prima apparizione avviene in \"Captain America\" (vol. 1) n. 310 (ottobre 1985).\nMembro del gruppo mercenario chiamato Societ\u00e0 dei Serpenti, Diamante si innamora di Capitan America venendo ispirata a passare dalla parte del bene. Il personaggio, inizialmente concepito come comparsa, conquista successivamente sempre pi\u00f9 spazio nelle avventure dell'eroe a stelle e strisce tanto da diventarne, per un certo periodo, la fidanzata e compagna d'avventure.\nBiografia del personaggio.\nOrigini.\nNata ad Austin, Texas, Rachel si trasferisce con la sua famiglia, composta dalla madre e tre fratelli maggiori, nel Lower East Side di New York quando \u00e8 ancora molto piccola; nonostante la grande moralit\u00e0 del fratello Willy, che rimane paralizzato servendo il suo paese in Vietnam, gli altri due suoi fratelli, Ricky e Danny, si uniscono alla gang di teppisti comandata dal violento Brock Rumlow, detto \"Bing\". A quindici anni Rachel, desiderosa di entrare a sua volta nella banda, irrompe di nascosto nella loro \"tana\" forzando la serratura nella speranza di dimostrare il proprio valore a Rumolw, che invece la brutalizza e la stupra. Furiosi per quanto accaduto, Willy e Ricky tentano di vendicare la sorella affrontando il responsabile, che tuttavia li uccide entrambi e in seguito lascia la citt\u00e0 per non venire arrestato.\nIl lutto distrugge la famiglia Leighton: Danny scappa di casa e fa perdere le sue tracce divenendo il supercriminale \"Tagliagole\" mentre la madre, alcuni anni dopo, muore segnata dal dolore. Rimasta sola, Rachel lascia il quartiere e si prostituisce a Trapster per ottenere armi e contatti nel mondo del crimine dopodich\u00e9 si iscrive all'accademia criminale di Taskmaster divenendo un'abile mercenaria ed adottando come armi un set di dardi a forma di diamante che la porta a venire ribattezzata \"Diamante\".\nSociet\u00e0 dei Serpenti.\nUnitasi all'organizzazione mercenaria nota come Societ\u00e0 dei Serpenti, durante la sua prima missione Diamante viene incaricata di attaccare Capitan America, dal quale tuttavia si sente immediatamente attratta, decidendo infine di non colpirlo pur riuscendo ad averlo diverse volte sotto tiro. Dopo averlo aiutato ad affrontare Porcospino e il Flagello dei criminali, la cotta di Diamante per Cap diventa sempre pi\u00f9 forte e, in varie occasioni, Diamante tenta di sedurlo provocandolo sebbene i suoi modi fin troppo espliciti e volgari infastidiscano l'eroe, che non intende cedere alle lusinghe di una fuorilegge.\nNel momento in cui Viper infiltra i suoi uomini nella Societ\u00e0 dei Serpenti assumendone il comando Sidewinder, il precedente leader dell'organizzazione, e Diamante chiedono aiuto a Capitan America. Dopo l'arresto di Viper e l'ascesa al potere di Cobra, Diamante lascia la Societ\u00e0 dei Serpenti; l'integrit\u00e0 e il codice morale di Cap, cos\u00ec diverso da lei e dal suo mondo, la colpiscono tanto che, per mostrarsi degna del suo amore, la ragazza decide di abbandonare la vita criminale e seguire la \"retta via\" accompagnando Capitan America in varie avventure. Proprio per via del cambiamento di Rachel tra lei e Cap scocca infine la scintilla e i due diventano una coppia.\nA causa del suo rapporto con Capitan America la Societ\u00e0 dei Serpenti mette Diamante sotto processo e, temendo che potesse rivelargli i loro segreti, la condanna a morte, sentenza a cui si sottrae con l'aiuto di Cap e Paladin riuscendo poi a vendicarsi dell'organizzazione. La sua vendetta non colpisce Black Mamba e Asp, le sue due migliori amiche, assieme alle quali fonda il nuovo gruppo la \"B.A.D. Girls, Inc.\" dalla combinazione delle iniziali dei loro nomi di battaglia.\nSnapdragon.\nDurante una missione assieme a Capitan America contro la criminale femminista Superia, Diamante si scontra con Snapdragon, la guardia del corpo di quest'ultima, che \u00e8 una sua ex-compagna dei tempi dell'accademia di Taskmaster e con cui condivide una forte rivalit\u00e0. Nel corso dello scontro riesce quasi ad ucciderla lasciandole un profondo trauma simile a una fobia nei suoi confronti.\nSuccessivamente Crossbones, ovvero Brock Rumlow l'uomo che ha violentato Rachel, la rapisce e la sottopone a un lavaggio del cervello in modo da spezzarne lo spirito e farla unire alla Ciurma degli Scheletri, la squadra di sicari al servizio del Teschio Rosso, che le inietta inoltre un campione del sangue di Cap nel tentativo di riprodurre il siero del supersoldato; il trattamento subito e le sostanze nel suo organismo la portano ad impazzire scatenando una reazione violenta che la porta a rintracciare ed assassinare a sangue freddo Snapdragon. Una volta rinsavita, sapendo che Capitan America non avrebbe mai approvato, Diamante decide di tenere la cosa segreta divenendo progressivamente pi\u00f9 schiva, cinica ed aggressiva fino ad allontanare definitivamente Steve, da cui si separa per accettare la proposta di Superia di prendere il posto della sua defunta guardia del corpo divenendo la nuova Snapdragon.\nDopo l'apparente morte di Superia Rachel torna a vestire i panni di Diamante e collabora con lo S.H.I.E.L.D., che la aiuta a ristabilirsi in seguito a uno scontro col Barone Zemo inoltre, assieme alle compagne, riforma la B.A.D. Girls, Inc. affrontando Deadpool.\nCivil War.\nDurante la guerra civile dei superumani, pur non essendo in prima linea, Diamante si unisce alla fazione dei ribelli guidata da Capitan America ed \u00e8 proprio lei a proporre l'ingresso tra le loro file dei criminali Scarabeo d'oro e Rapinatore, successivamente trucidati da Punisher. Al termine del conflitto tuttavia Diamante e le B.A.D. Girls vengono catturate dalle unit\u00e0 caccia-maschere e decidono di aderire all'Iniziativa dei 50 Stati entrando a far parte delle reclute di Camp Hammond.\nDark Reign.\nCon la nomina di Norman Osborn a responsabile della sicurezza mondiale, Diamante sceglie di rimanere registrata e collaborare per l'H.A.M.M.E.R. sebbene in realt\u00e0 faccia il doppio gioco e aiuti in segreto i nuovi New Warriors, alcuni supereroi ribelli, capeggiati dai fuggitivi Gauntlet e Tigra. Contemporaneamente inizia una relazione con Frank Payne (Costrittore) che, pur scoprendo il suo segreto, non la tradisce continuando a mantenerlo.\nNel corso dell'Asserdio ad Asgard, Diamante cerca invano di contattare Tigra e i suoi ed assiste impotente al massacro di Thor ma all'arrivo di Capitan America decide di unirsi alla lotta contro le forze di Osborn. Vedendola correre incontro alla sua vecchia fiamma, il Costrittore crede erroneamente che Rachel l'abbia sedotto per i suoi scopi e fugge con Taskmaster. Una volta sconfitto Osborn, Steve le propone di guidare l'Iniziativa ma essa declina e, per un breve periodo, lavora nello S.H.I.E.L.D. assieme a Dum Dum Dugan.\nNuovissimo Universo Marvel.\nIn seguito alla distruzione e rinascita del multiverso Diamante si ritira a vivere in tranquillit\u00e0 assieme al Costrittore, che tuttavia in seguito muore di cancro lasciandola sola e costringendola a trovare lavoro come pole dancer in un nightclub, dove viene successivamente reclutata nella nuova incarnazione della Societ\u00e0 dei Serpenti, ribattezzata \"Serpent Solutions\" dandosi dunque nuovamente al crimine ed affrontando il nuovo Capitan America per poi darsi alla fuga nel momento in cui i suoi compagni vengono catturati.\nPoteri e abilit\u00e0.\nDiamante non possiede alcun superpotere, ma \u00e8 comunque dotata di riflessi, agilit\u00e0, destrezza, coordinazione ed equilibrio degni di un'atleta olimpica. \u00c8 un'esperta nel combattimento corpo a corpo, in particolare in arti marziali come il j\u016bjutsu e il karate, ed una lanciatrice dalla mira estremamente accurata. In battaglia le sue armi caratteristiche sono dei dardi a forma di diamante con varie funzioni (tra cui esplosivi, fumogeni o con acido) da cui prende il nome.\nAltri Diamante.\nNel corso degli anni di pubblicazioni altri due personaggi hanno assunto i panni di Diamante:\nWillis Stryker.\nWillis Harold Stryker, noto anche come Diamondback, \u00e8 apparso per la prima volta in \"Luke Cage, Hero for Hire\" (vol. 1) n. 1 (giugno 1972), a opera di Archie Goodwin (testi) e George Tuska (disegni). Amico d'infanzia di Luke Cage, assieme al quale forma una gang chiamata \"i Rivals\". Dopo essersi innamorato di Reva Connors, che lo respinge in favore dell'amico, accecato dalla gelosia Stryker lo incastra per spaccio di eroina facendo s\u00ec che venisse incarcerato a Seagate. Dopo aver ottenuto i suoi poteri ed essere evaso Cage rintraccia Stryker, nel frattempo divenuto un narcotrafficante, e lo affronta per costringerlo a costituirsi in modo da dimostrare la propria innocenza, tuttavia nel corso dello scontro il criminale muore precipitando in un lucernario.\nDebbie Bertrand.\nDeborah \"Debbie\" Bertrand, nota anche come Diamante III, \u00e8 apparsa per la prima volta in \"Secret War\" (vol. 1) n. 3 (ottobre 2004), a opera di Brian Michael Bendis (testi) e Gabriele dell'Otto (disegni). Ex studentessa della University of North Carolina con una borsa di studio in atletica divenuta prima una ginnasta olimpionica e poi una mercenaria, Debbie viene assoldata da Lucia von Bardas per affrontare la squadra di superumani di Fury durante la guerra segreta tra quest'ultimo e Latveria, venendo tuttavia sconfitta con facilit\u00e0 da Devil.\nAltre versioni.\nMangaverse.\nNel \"Marvel Mangaverse\", Rachel Leighton \u00e8 una pilota dello S.H.I.E.L.D. nota col nome in codice di \"Diamante\" che rimane uccisa nel corso di uno scontro tra l'organizzazione e la Mano.\nUltimate.\nNell'universo Ultimate Rachel Leighton \u00e8 un'adolescente punk membro della gang dei Serpent Skull."}
{"id": "1551121", "revid": "1702319", "url": "https://it.wikipedia.org/wiki?curid=1551121", "title": "Chiesa di Santa Liberata (San Polo dei Cavalieri)", "text": "La chiesa di Santa Liberata \u00e8 sita all'ingresso del cimitero di San Polo dei Cavalieri nella citt\u00e0 metropolitana di Roma Capitale.\nStoria.\nQuesta chiesa \u00e8 stata eretta su una preesistente chiesetta distrutta.\nLa chiesa venne consacrata il 27 agosto 1550 da un vescovo di Albano, secondo un'incisione su di un gradino dell'altare (1493), la fondazione pare da ricercare almeno ad un secolo prima. Il resto dell'incisione cita: \"Exaudi Deus orationes sup(plicant) ivm in loco, ist (O.) quesorum hunc beneficia petituru ingreditur cum a se impetrasse letetur\" (Accogli o Signore le preghiere delle persone che ti invocano qui. Colui che entrer\u00e0 qui per implorare grazia sar\u00e0 ascoltato).\nNel 1658 la chiesa viene visitata da un vescovo di Tivoli (Marcello Santacroce).\nStruttura.\nL'esterno.\nL'esterno \u00e8 a capanna.\nLa facciata \u00e8 in stile romanico-barocco con 3 portali, il centrale \u00e8 il maggiore, separati da lesene a pilastri.\nSopra il portale principale \u00e8 posto un timpano sul cui culmine \u00e8 posta una croce.\nLa pianta \u00e8 a croce greca con volte a botte.\nL'interno.\nDell'originaria chiesetta ne rimane l'abside con un affresco raffigurante la Madonna della Misericordia del XVI secolo.\nLa Madonna viene raffigurata in piedi adornata con un mantello sostenuto tramite le mani allargato in modo da poter ospitare sotto il mantello a chiunque desideri la sua protezione.\nNon molto lontano \u00e8 stato realizzato un Giudizio Universale con la distinzione fra condannati all'inferno e i giudicati idonei al paradiso.\nSull'altare posto a destra \u00e8 stato posto una tela raffigurante la Madonna del Carmelo seduta con Bambino in grembo il quale pone il braccio verso San Carlo Borromeo orante e genuflesso verso i due.\nUn arco sorretto da due pilastri delimita la cupola semisferica (che si vede all'esterno) dall'abside.\nIl rifacimento attuale \u00e8 in stile dell'inizio del XIX secolo con forte influenza neoclassica."}
{"id": "1551122", "revid": "194688", "url": "https://it.wikipedia.org/wiki?curid=1551122", "title": "AMD", "text": ""}
{"id": "1551123", "revid": "287204", "url": "https://it.wikipedia.org/wiki?curid=1551123", "title": "Pratt &amp; Whitney R-985", "text": "Il Pratt &amp; Whitney R-985 Wasp Junior era un motore aeronautico radiale a 9 cilindri sistemati su una singola stella la cui cubatura, 985 espressi in pollici cubi, \u00e8 quella che le diede la sua denominazione ufficiale.\nRealizzato dalla Pratt &amp; Whitney per dotarsi di un motore nella fascia pi\u00f9 bassa di potenza, quella dai 300 ai 400 hp, venne utilizzato in molti velivoli leggeri di costruzione statunitense dal 1930 in poi, anche grazie alla sua riconosciuta affidabilit\u00e0. Derivato direttamente dall'R-1340 Wasp, di cui \u00e8 sostanzialmente una versione leggermente ridotta, \u00e8 stato il secondo motore prodotto dalla Pratt &amp; Whitney e della famosa serie Wasp. Il suo sviluppo lo port\u00f2 in molte versioni a sviluppare fino a 450 hp."}
{"id": "1551124", "revid": "1543377", "url": "https://it.wikipedia.org/wiki?curid=1551124", "title": "Rupia indonesiana", "text": "La rupia (\"rupiah\" ) \u00e8 la valuta dell'Indonesia, emessa e controllata dalla Bank Indonesia; il codice ISO 4217 \u00e8 IDR. Il simbolo usato su tutte le banconote e monete \u00e8 Rp. Il nome deriva della moneta indiana, la rupia. Informalmente gli Indonesiani usano anche la parola \"perak\" ('argento' in indonesiano) per riferirsi alla loro moneta. La rupia \u00e8 suddivisa in 100 \"sen\", anche se l'inflazione ha reso obsolete tutte le monete e banconote espresse in \"sen\".\nLe Isole Riau e la met\u00e0 indonesiana della Nuova Guinea (Nuova Guinea Occidentale o \"Irian Barat\") avevano la loro variante della rupia, ma sono state assorbite dalla rupia nazionale rispettivamente nel 1964 e nel 1971 (vedi rupia delle Riau e Rupia della Nuova Guinea Occidentale).\nLa Rupia indonesiana \u00e8 stata utilizzata anche a Timor Est dal 1975 al 1999.\nPrima rupia, 1945-1965.\nLa rupia fu introdotta la prima volta nel 1945. Durante la guerra d'indipendenza indonesiana (1945-1949), la rupia circol\u00f2 accanto al fiorino delle Indie olandesi (comprese anche le emissioni del governo giapponese, la Javanese Bank (\"Java rupiah\") e quelle del governo olandese (\"NICA gulden\")) ed alla rupia delle Indie olandesi, che era stata emessa anche dal governo giapponese. Alla fine del 1949 la rupia della Repubblica aveva completamente sostituito tutte le altre valute presenti in Indonesia.\nMonete.\nInizialmente le emissioni della rupia furono costituite solo da banconote. Le monete furono introdotte nel 1951 e nel 1952, con valori da 1, 5, 10, 25 e da 50 \"sen\". Furono prodotte fino al 1961.\nBanconote.\nIl governo della \"Republik Indonesia\" introdusse la \"rupiah\" nel 1945 con banconote dai valori da 1 sen fino a 100 rupie. La banconota da 250 rupie fu aggiunta nel 1947. Una serie di banconote emesse nel 1948 incluse tagli inusuali come quelli da 40, 75 e 400 rupie. Nel 1950, il governo della \"Republik Indonesia Serikat\" emise i biglietti da 5 e 10 rupie. Questi furono seguiti tra il 1951 ed il 1961 da quelli da 1 2\u00bd rupie emessi dal governo della Republik Indonesia. Nel 1952 la \"Bank Indonesia\" introdusse banconote con tagli da 5, 10, 25, 50, 100, 500 e 1000 rupie. Tutte le banconote, eccetto quella da 5 rupie, furono stampate dalla Johan Enschede en Zonen. La banconota da 5 rupie fu stampata da Thomas De La Rue &amp; Co. Ltd., in Inghilterra.\nNel 1957 la Bank Indonesia emise nuove banconote (serie degli animali) con tagli da 5, 10, 25, 50, 100, 500, 1000, 2500 e 5000 rupie. I pezzi da 10 e 25 rupie di questa serie furono ritirati dopo aver circolato per pochi giorni e quello da 5000 rupie, anche se gi\u00e0 stampato, non fu mai posto in circolazione. Tutte queste banconote furono stampate da Thomas De La Rue &amp; Co. Ltd. e circolarono per poco tempo poich\u00e9 poco dopo furono svalutate del 1/10.\nBanconote della serie del 1958 furono stampate da P. T. Pertjetakan Kebajoran. Il biglietto da 5000 rupie di questa serie ha 2 variet\u00e0, marrone e violetto.\nNel 1959, la Bank Indonesia emise nuove banconote (serie dei fiori) con valori di 5, 10, 25, 50, 100, 500, 1000 e 2500 rupie. Queste banconote furono stampate da Thomas De La Rue &amp; Co. Ltd., England. La banconota da 2500 rupie di questa serie non entr\u00f2 mai in circolazione dopo la decisione di non usare pi\u00f9 questo taglio. Solo poche prove in diversi colori esistono in collezioni private.\nSeconda rupia, 1965.\nUn'inflazione molto spinta provoc\u00f2 il 13 dicembre 1965 l'immissione della nuova rupia che fu introdotta con un tasso di 1000 vecchie rupie per una nuova rupia.\nLa crisi finanziaria asiatica del 1997-1998 ridusse improvvisamente il valore della rupia del 35% e fu una delle cause principali della caduta del governo del presidente Suharto. La rupia era stimata con un valore di 2000-3000 rupie per 1 dollaro statunitense, ma cadde fino a 16.800 rupie per dollaro nel giugno 1998.\nLa rupia \u00e8 attualmente una valuta liberamente convertibile, ma \u00e8 commerciata con un valore pi\u00f9 basso rispetto al suo valore ufficiale (PPP-based valuation), a causa della sua continua alta inflazione. Ad esempio nell'agosto 2006, 1 dollaro statunitense valeva circa Rp 9100. All'interno dell'Indonesia la valuta preferita \u00e8 il dollaro statunitense. Altre valute sono soggette a rilevanti escursioni del loro valore.\nMonete.\nLe monete sono state reintrodotte nel 1970, con pezzi da 1, 2 e 5 rupie, cui si sono aggiunti quelli da 10, 25 e 50 rupie nel 1971 e quello da 100 rupie nel 1973. Dal 1991 \u00e8 stata introdotta una nuova monetazione costituita dalle monete da 25, 50, 100, 500 e 1000 rupie. La moneta da 200 rupie \u00e8 stata introdotta nel 2003.\nAttualmente ci sono due serie in circolazione: alluminio-bronzo e monete bi-metalliche del 1991-1998 e monete in alluminio leggero dal 1999 in poi. \nBanconote.\nLa seconda rupia all'inizio era formata da una serie di banconote emesse dalla Bank Indonesia (datate 1964) con i tagli da 1 sen fino a 10.000 rupie. Dopo questa prima emissione le banconote di valore inferiore a 100 rupie furono sostituite da monete. Nel 1992 e nel 1993 furono introdotte banconote da 20.000 e 50.000 rupie, seguite da quella da 100.000 rupie nel 1999 nel 2009 quella da 2.000 rupie.\nAttualmente sono in corso due serie: la serie del 2004\u20132005 sta gradualmente sostituendo quella del 1998\u20132001. Le banconote stampate prima del 1997 non hanno pi\u00f9 corso legale ma possono essere cambiate agli sportelli della Bank Indonesia. Poich\u00e9 la banconota di minor valore vale circa US$0,10, anche piccole transazioni, come il pagamento di una corsa in autobus, sono generalmente condotte con banconote e il biglietto da 1.000 rupie \u00e8 pi\u00f9 comune della moneta corrispondente.\nLe banconote indonesiane sono normali banconote cartacee, anche se sono state emesse in polimeri in due occasioni. Nel 1993 sono state emesse 5 milioni di banconote in polimeri dal valore di 50\u00a0000 rupie nell'occasione della commemorazione dei \"25 anni di sviluppo economico\": al fronte \u00e8 raffigurato Suharto e sul verso l'aeroporto Sukarno-Hatta, con un aeroplano in fase di decollo a simboleggiare la crescita economica dell'Indonesia.\nAnche la serie del 1999 da 100\u00a0000 \u00e8 stata stampata in plastica/polimeri, emessa dato che secondo la Bank Indonesia la plastica dovrebbe essere pi\u00f9 duratura e pi\u00f9 difficile da contraffare. Tuttavia i biglietti non sono popolari alle agenzie bancarie perch\u00e9 i macchinari non sono in grado di contarle con esattezza e ci sono anche casi di biglietti che sono stati stampati attaccati tra loro a causa della temperatura dei macchinari. Di conseguenza la serie corrente (2004) \u00e8 ora stampata su carta."}
{"id": "1551125", "revid": "1318658", "url": "https://it.wikipedia.org/wiki?curid=1551125", "title": "Calciatore dell'anno (Slovacchia)", "text": "Calciatore slovacco dell'anno (Futbalista roka) \u00e8 un premio calcistico assegnato al miglior giocatore slovacco dell'anno solare."}
{"id": "1551128", "revid": "293377", "url": "https://it.wikipedia.org/wiki?curid=1551128", "title": "Carlo Dell'Omodarme", "text": "Carriera.\nSi trasferisce giovanissimo a Torino alla corte della dove esordisce a 19 anni in Serie A contro l'Udinese il 10 marzo 1957 a Udine con un 3-0 a favore dei friulani.\nPassa l'anno successivo in Serie B al . La Juve non vuole riprenderselo e nel 1958 lo cede in prestito, assieme a Piero Aggradi, all'Alessandria, dove Dell'Omodarme disputa 5 partite di Coppa Italia. Successivamente lo gira al , dove resta per tre anni in Serie B, sempre da titolare, realizzando anche una storica cinquina in trasferta contro il Cagliari (8 maggio 1960), record eguagliato da Salvatore Campilongo nella stagione 1994-1995 ma finora mai superato.\nNel 1961 viene acquistato in Serie A dalla Spal. Il presidente Paolo Mazza, che \u00e8 in procinto di guidare la Nazionale azzurra ai Mondiali di calcio del Cile del 1962, trasforma per l'ennesima volta la sua squadra, che in quell'anno si salva e l'anno dopo arriva ottava. Nel 1963, nella penultima di campionato contro il , segna una doppietta, confermandosi un calciatore emergente.\nMa Dell'Omodarme \u00e8 ancora per met\u00e0 della Juve e Mazza vuole riscattare Bozzao, quindi il presidente spallino nel 1963 accetta le proposte dei bianconeri e il giocatore ritorna a Torino dopo sei anni. Alla Juve gioca 48 partite di campionato segnando 3 gol, oltre a 4 partite in Coppa Italia ed altre 4, con 2 reti, in coppe europee.\nNel 1966 la Juventus vuole cedere Dell'Omodarme e Mazza lo riporta a Ferrara. Nella citt\u00e0 estense lo spezzino trova di nuovo lo smalto di un tempo ma, nell'estate del 1967, in un banale contrasto durante un'amichevole con lo si infortuna seriamente e per lui c'\u00e8 solo la possibilit\u00e0 di giocare un'unica partita di campionato, in occasione della sconfitta interna contro la Juventus del 12 maggio 1968. Conquista per\u00f2 lo scudetto con la squadra De Martino.\nL'anno dopo \u00e8 ancora alla SPAL, lasciando poi il calcio professionistico a 31 anni. Torna a giocare con i dilettanti della Sarzanese nella stagione 1969-1970 in Serie D e successivamente con la squadra del Cuoiopelli di Santa Croce sull'Arno nel 1971 in Promozione fungendo anche da allenatore in sostituzione dell'esonerato Roberto Balestri. Si far\u00e0 tentare, sollecitato dal suo amico ed ex compagno di squadra Adolfo Gori, dall'avventura del calcio miliardario americano con il Rochester Lancers, con cui raggiunge le semifinali della North American Soccer League 1972 e partecipa alla CONCACAF Champions' Cup 1971, unica franchigia della NASL a partecipare alla massima competizione nordamericana per club: chiuse la coppa al quarto posto della fase finale del torneo.\nHa fatto parte, il 26 settembre 2007, della comitiva di ex calciatori biancoazzurri che si sono ritrovati allo stadio intitolato a Paolo Mazza a Ferrara, in occasione dei festeggiamenti del centenario di fondazione della SPAL."}
{"id": "1551141", "revid": "287204", "url": "https://it.wikipedia.org/wiki?curid=1551141", "title": "Dario Ambrosini", "text": "Carriera.\nLa sua carriera inizi\u00f2 al Circuito di Verona 1939, vinto in sella ad una Benelli 250. In quell'anno, in sella alla quarto di litro pesarese, vinse anche a Roma, Terni e Spoleto. Passato alla Moto Guzzi (acerrima rivale della Benelli nella quarto di litro) nella stagione 1940, rester\u00e0 a Mandello del Lario sino al 1947. Al termine della stagione ritorn\u00f2 a Pesaro, e con la 250 anteguerra aggiornata riusc\u00ec a vincere a Cesena, Lugano, al Gran Premio di Svizzera a Ginevra e in altre gare nazionali e internazionali.\nCon la nascita nel 1949 del Motomondiale le Benelli non si dimostrarono cos\u00ec competitive nei confronti delle Guzzi: Ambrosini riuscir\u00e0 a vincere solo l'ultima gara della stagione, il Gran Premio delle Nazioni a Monza, terminando l'annata al secondo posto nella classifica finale dietro a Bruno Ruffo.\nNel 1950, invece, Ambrosini riusc\u00ec a conquistare il mondiale, vincendo tre delle quattro gare in programma, tra cui l'impegnativo Tourist Trophy. Ambrosini conquist\u00f2 anche il titolo italiano della 250.\nNella stagione successiva Ambrosini riuscir\u00e0 a vincere la gara inaugurale al Bremgarten, per poi arrivare secondo al TT. Per la terza gara della stagione, il GP di Francia in programma sul circuito di Albi, ad Ambrosini fu affidata una nuova versione della Benelli 250 con sospensioni telescopiche. Durante le prove della gara, per\u00f2, un incidente tolse la vita all'alfiere della Casa marchigiana."}
{"id": "1551143", "revid": "287204", "url": "https://it.wikipedia.org/wiki?curid=1551143", "title": "Chiesa di Santa Liberata", "text": "Esistono vari edifici religiosi con questo nome:"}
{"id": "1551144", "revid": "33689", "url": "https://it.wikipedia.org/wiki?curid=1551144", "title": "Paolo (console 352)", "text": "Magnenzio, che controllava la parte occidentale dell'Impero romano, nomin\u00f2 consoli per l'anno 352 il fratello Decenzio e Paolo; l'imperatore Costanzo II, che controllava la parte orientale dell'impero, non li riconobbe, assumendo il consolato per s\u00e9 e per il cugino e cesare Gallo.\nDurante il mandato di Decenzio e Paolo, per\u00f2, Costanzo penetr\u00f2 col proprio esercito in Italia, ponendo la corte a Milano e forzando Magnenzio a ritirarsi in Gallia. Entro la fine dell'anno, il sostegno all'usurpatore nella penisola italica era svanito: l'ultima testimonianza epigrafica riguardante Paolo in Italia risale al tardo luglio."}
{"id": "1551150", "revid": "12582", "url": "https://it.wikipedia.org/wiki?curid=1551150", "title": "Birra Pietra", "text": ""}
{"id": "1551155", "revid": "236698", "url": "https://it.wikipedia.org/wiki?curid=1551155", "title": "Una su tredici", "text": ""}
{"id": "1551158", "revid": "101080938", "url": "https://it.wikipedia.org/wiki?curid=1551158", "title": "Problema di Malfatti", "text": "Il problema di Malfatti \u00e8 un problema geometrico che, posto nella forma odierna, chiede di individuare in un triangolo dato i tre cerchi che siano tali da essere tutti e tre contemporaneamente tangenti tra loro e a due lati del triangolo\nInizialmente il problema \u00e8 stato posto nel 1803 da Gian Francesco Malfatti come marble problem dandone poi la soluzione generale, i \"Cerchi di Malfatti\", dimostratasi in seguito sempre errata, ma dando ugualmente lo spunto per la ricerca della loro costruzione generale, divenendo infine un problema del tutto autonomo da quello iniziale.\nStoria.\nL'originaria forma del problema di Malfatti chiedeva in pratica di disegnare all'interno del triangolo le tre circonferenze che massimizzassero l'area al loro interno (l'odierno marble problem); il matematico, dopo una serie di studi, si convinse che la soluzione generale a tale quesito fosse equivalente a quella di trovare tre circonferenze che fossero ognuna tangente alle altre due e contemporaneamente a due lati del triangolo, ovvero i cerchi di Malfatti. \nIl problema dunque si trasform\u00f2, per una erronea convinzione, nella ricerca del metodo generale per disegnare tali cerchi; vi \u00e8 pero da sottolineare che un problema s\u00ec posto non era proprio nuovo all'ambiente matematico di allora: gi\u00e0, infatti, Jacob Bernoulli circa un secolo prima pose la stessa questione, ma limitatamente al caso del triangolo isoscele; inoltre, quasi contemporaneamente al Malfatti, qualche anno prima, lo stesso problema venne posto dal matematico giapponese Ajima Naonobu. \nNel 1826 il matematico svizzero Jakob Steiner diede la soluzione geometrica per risolvere il problema di Malfatti, non dandone per\u00f2 una prova, ma si ipotizza che vi fosse arrivato generalizzando il problema.\nNel 1929 i matematici Hyman Lob e Herbert Richmond dimostrarono che i due problemi non erano sempre equivalenti, in quanto nel triangolo equilatero l'area dei \"cerchi di Malfatti\" \u00e8 inferiore a quella occupata complessivamente dall'incerchio pi\u00f9 quella di due cerchi adiacenti ricavabili nei vertici; inoltre nel 1994 Viktor Zalgaller dimostr\u00f2 analiticamente che tali cerchi non sono mai la soluzione ideale per massimizzare l'area occupata dai circoli all'interno del triangolo, cosicch\u00e9, non solo i cerchi di Malfatti non rappresentano la soluzione generale del \"marble problem\", ma i due problemi non coincidono mai.\nSoluzione del problema.\nLa risoluzione per via geometrica del problema di Malfatti \u00e8 stata data da Steiner nel 1826, ma non ne diede la prova, mostr\u00f2 soltanto una soluzione in quattro brevi passi:\n\u00c8 importante notare il fatto che il punto di incontro delle bisettrici, cio\u00e8 l'incentro, e il punto di incontro delle tre tangenti sono sempre assai vicini e che potrebbero talvolta trarre in confusione nel tracciare le linee; inoltre si pu\u00f2 anche sottolineare come i segmenti tangenti debbano toccare entrambi gli altri incerchi.\nGeneralizzazione.\nNel 1997 il matematico Peter Yff, che gi\u00e0 aveva dimostrato le coordinate trilineari dei punti di Malfatti, si accorge che, facendo cadere il requisito che i cerchi dovessero stare internamente al triangolo, era possibile una seconda soluzione per il problema di Malfatti, dove i cerchi erano ancora contemporaneamente tangenti a due lati del triangolo, considerandone per\u00f2 questa volta anche i prolungamenti esterni, e tra loro.\nIl triangolo arriva a non essere pi\u00f9 la figura centrale o di riferimento, ma un semplice tratto di piano delineato da tre rette, e non importa pi\u00f9 se i cerchi siano del tutto esterni, n\u00e9 se i punti di tangenza siano dentro o fuori dalla figura."}
{"id": "1551159", "revid": "117695542", "url": "https://it.wikipedia.org/wiki?curid=1551159", "title": "Storia del counseling", "text": "La prima attestazione dell'uso del termine \"counseling\", per indicare un'attivit\u00e0 rivolta a problemi sociali o psicologici, risale al 1908 da parte di Frank Parsons. Nel 1951 la parola \"counseling\" \u00e8 usata da Carl R. Rogers per indicare una relazione nella quale il cliente \u00e8 assistito nelle proprie difficolt\u00e0 senza rinunciare alla libert\u00e0 di scelta e alla propria responsabilit\u00e0.\nNegli Stati Uniti.\nNotizie su attivit\u00e0 di \"counseling\" negli Stati Uniti si trovano fin dai primi anni del '900, quando alcuni operatori sociali adottano il termine per definire l'attivit\u00e0 di orientamento professionale rivolta ai soldati che rientra dalla guerra e che necessitano di una ricollocazione professionale.\nNegli anni cinquanta nascono la \"Division of Counseling Psychology\" dell'APA (\"American Psychological Association\") e l'\"American Personnel and Guidance Association\".\nLo sviluppo del \"counseling\" negli Stati Uniti \u00e8 influenzato da varie correnti - alcune anche di molti anni antecedenti la sua nascita ufficiale - culturali e di pensiero:\nIl movimento di orientamento.\nIl movimento di orientamento e guida professionale \u00e8 un tentativo di migliorare la scelta professionale di chi termina le scuole superiori. Il primo programma \u00e8 varato negli Stati Uniti nel 1885 ed ha un tale successo tanto da stimolare una serie di sforzi legislativi che incoraggiano e promuovono il movimento stesso. Di fatto tali cambiamenti normativi forniscono un supporto diretto alla pratica dell'orientamento.\nFin dal 1917 si sviluppano test di abilit\u00e0 mentale per valutare l'idoneit\u00e0 dei soldati impegnati nella prima guerra mondiale. Pi\u00f9 tardi, nel 1920, iniziano a circolare i primi test attitudinali volti a misurare i reali interessi professionali.\nNei primi anni cinquanta si assiste al tentativo di spiegare i processi di sviluppo e di gestione della carriera e le modalit\u00e0 con cui gli individui prendono una certa direzione piuttosto che un'altra. Il passo \u00e8 breve: si arriva a studiare i meccanismi decisionali: perch\u00e9 un individuo compie la scelta che compie.\nIl movimento psicoterapeutico.\n\u00c8 grazie allo sviluppo delle teorie della personalit\u00e0 promosse dalla ricerca psicoterapeutica \u2013 soprattutto psicoanalitica - che il \"counseling\" inizia a diventare un intervento rivolto principalmente ai problemi personali e sociali. Questo avviene negli anni venti. Ma \u00e8 intorno agli anni cinquanta, grazie ad autori come Carl Rogers e Rollo May, che il \"counseling\" prende forza. Complice ne \u00e8 lo sviluppo della psicoterapia ad orientamento umanistico.\nIn quegli anni, infatti, le teorie e le metodologie applicate in campo psicoterapeutico, fanno riferimento principalmente al modello psicoanalitico e a quello comportamentista. Molti studiosi tuttavia cominciano a pensare che tali paradigmi possano non essere esaustivi. Rimangono affascinati da alcuni temi cari al movimento esistenzialista: la libert\u00e0 di scelta dell'individuo, l'importanza del dialogo io-tu (dialogico), l'impegno del singolo, la responsabilit\u00e0.\nTali tematiche vengono sviluppate sia in un contesto culturale (la psicologia) che sociale (gli Stati Uniti degli anni cinquanta) diverso da quello dell'esistenzialismo europeo. Questa corrente di pensiero si organizza formalmente solo nel 1962 con la nascita del movimento di psicologia umanistico-esistenziale.\nMovimenti orientati alla cura della Salute.\nNel 1963 una Legge sancisce il principio e la necessit\u00e0 di riorganizzare territorialmente i servizi psichiatrici. La finalit\u00e0 risiede nel prevenire i problemi psicologici non solo negli ospedali, ma anche nei centri di igiene mentale delle piccole comunit\u00e0 da poco costituitisi. Tali centri (paragonabili ai nostri quartieri piuttosto che circoli ricreativi) hanno la piena accessibilit\u00e0 da parte dei residenti in una certa zona e offrono contestualmente una serie di servizi.\nIl vantaggio principale \u00e8 quello di poter essere accolti e sostenuti all'interno della propria comunit\u00e0, ma soprattutto quello di sottolineare l'importanza della prevenzione.\nGli assunti della Legge:\nIl cambiamento di l\u00ec a poco \u00e8 epocale: si passa da un modello centrato sulla malattia ad un modello orientato alla salute dell'individuo.\nMa \u00e8 negli anni settanta che inizia a svilupparsi e a diffondersi la cosiddetta \"psicologia del benessere\" alla cui base vi \u00e8 una concezione sostanzialmente positiva dell'essere umano. Una concezione di tipo evolutivo.\nIl concetto di \"crisi\" perde quel suo aspetto negativo e si focalizza maggiormente sul concetto di \"transizione\" ovvero alternativa possibile e occasione di cambiamento. A tutt'oggi l'obiettivo della psicologia della salute \u00e8 quello di migliorare la qualit\u00e0 della vita nonch\u00e9 di accrescere la competenza della societ\u00e0 in relazione alla salute.\nIn Italia.\nIl Italia si possono rintracciare attivit\u00e0 affini al \"counseling\" nella storia dell'assistenza sociale che ha inizio intorno agli anni venti. Tali iniziative assistenziali, formalmente costituitesi nel 1929 hanno un carattere prettamente filantropico e volontario. Nello stesso periodo nascono le prime scuole-convitto - esclusivamente femminili - per assistenti sociali.\nA partire dagli anni cinquanta iniziano a svilupparsi scuole aperte anche a diplomati di sesso maschile. Intorno agli anni settanta alcune scuole di formazione in psicoterapia iniziano a formare figure professionali orientate alla relazione e centrate sull'individuo, pur tuttavia non avendo ancora una definizione di competenza.\nLa definizione di \"counselor\" nel campo del lavoro inizia ad essere utilizzata a partire dagli anni novanta con la prima organizzazione dell'attivit\u00e0 professionale. Sempre in questi anni nascono le prime associazioni - che si definiscono di \"counseling\" con l'intento di promuovere il \"counseling\" e regolamentarne l'esercizio.\nIl 18 maggio 2000 il CNEL - Consiglio Nazionale dell'Economia e del Lavoro - inserisce il \"counseling\" tra le professioni non regolamentate.\nl 17 novembre 2015 il TAR del Lazio, con la Sentenza 13020/2015, ha accolto il ricorso proposto dal Consiglio Nazionale dell'Ordine degli Psicologi con il quale si richiedeva l'annullamento del provvedimento disposto dal Ministero dello Sviluppo Economico a favore dell'inserimento di AssoCounseling nell'elenco delle professioni non regolamentate di cui alla L. 4/2013. Il disagio psichico presuppone una competenza diagnostica non riconosciuta ai counselors e anche al di fuori dell contesto clinico rientra nella professione sanitaria dello psicologo ai sensi dell'art. 1 L. 56/1989.\nNel Gennaio 2019 il Consiglio di Stato accoglie il ricorso di AssoCounseling. Tale associazione viene reinserita nell'elenco delle Associazioni Professionali che rilasciano attestati di qualit\u00e0, riconosciuto dal Ministero dello Sviluppo Economico. Successivamente vengono inserite in tale elenco ulteriori associazioni professionali di counseling."}
{"id": "1551160", "revid": "91475", "url": "https://it.wikipedia.org/wiki?curid=1551160", "title": "San Mamiliano", "text": ""}
{"id": "1551161", "revid": "6923", "url": "https://it.wikipedia.org/wiki?curid=1551161", "title": "Angelo Di Loreta", "text": "Biografia.\nAttivo negli anni del dopoguerra come cantante in dialetto romanesco, in seguito ad una lunghissima gavetta in teatro, approd\u00f2 alla televisione ed al cinema all'inizio degli anni '90, esordendo sul grande schermo in \"Giovani e belli\" (1996), di Dino Risi. Fu presente negli anni successivi in pellicole di calibro internazionale, come \"La passione di Cristo\" (2004), di Mel Gibson."}
{"id": "1551163", "revid": "767487", "url": "https://it.wikipedia.org/wiki?curid=1551163", "title": "1985 (Enuff Z'nuff)", "text": "1985 \u00e8 il quarto album in studio del gruppo Enuff Z'nuff, pubblicato dalla Big Deal Records nel 1994.\nContiene le prime canzoni scritte da Chip Z'Nuff e Donnie Vie verso la met\u00e0 degli anni ottanta. Il brano \"Fingers on It\" \u00e8 presente nel film \"Henry, pioggia di sangue\" del 1986.\nL'album \u00e8 stato ripubblicato nel 2000 per la Spitfire Records."}
{"id": "1551164", "revid": "287204", "url": "https://it.wikipedia.org/wiki?curid=1551164", "title": "Fiera di Cagliari", "text": "La fiera campionaria di Cagliari si trova in viale Armando Diaz 211, con possibilit\u00e0 di entrata anche da Piazza Marco Polo.\nOltre ai padiglioni, alcuni dei quali sono interessanti opere d'architettura moderna (come un padiglione di Adalberto Libera) c'e una vasta area esterna dove nel periodo fieristico va oltre a una parte dei venditori il luna Park, mentre in estate vengono fatti i grandi eventi.\nIl 2019 \u00e8 il primo anno nel quale non viene tenuta la tradizionale esposizione con l'apertura a fine aprile e chiusura nei primi giorni di maggio, in concomitanza con la sagra di Sant'Efisio.\nLa storia.\nPrima della II guerra mondiale.\nCon la sagra di sant'Efisio (1\u00ba-4 maggio) ogni anno a Cagliari fino a un centinaio di anni fa si teneva una fiera nel quartiere di Stampace che attirava molti cagliaritani. Collateralmente nacquero a Cagliari anche altre esposizioni del genere.\nUn'esposizione merceologica ebbe luogo nel 1840, nel febbraio 1847 si tenne un'esposizione pubblica di oggetti d'arte e d'industria nazionale, doppiata nel 1871. Nel 1901, 1904, 1905 e 1907 si tennero delle fiere campionarie, ospitate in piazza del Carmine. Negli anni venne ideata la primavera Sarda, una manifestazione che si tenne per alcune primavere a Cagliari dal 1929.\nLe prime edizioni del dopoguerra.\nIn un clima di povert\u00e0, ma anche di voglia di rinascere dalla distruzione dei bombardamenti del 1943, nel 1948 si tenne la 1\u00aa edizione della fiera della Sardegna, con sede nei locali della passeggiata coperta del bastione di Saint Remy; vi furono 55.000 visitatori.\nLa II edizione della fiera viene ospitata nei locali del teatro Massimo di Cagliari e dell'arena giardino, appena costruiti. A visitare questa edizione ci fu anche un giovanissimo Giulio Andreotti, allora deputato. Protagonista dell'evento fu il cemento amianto, con il quale venne ricoperta la platea aperta dell'arena giardino, simbolo della rinascita di Cagliari e della Sardegna.\nQuesta edizione attrasse pi\u00f9 di 80.000 visitatori, segnando il futuro della rassegna.\nSu Siccu.\nL'edizione del 1951 trova la sua sede definitiva in un'area di Su Siccu bonificata con le macerie degli edifici bombardati dai caccia anglo-americani dante sul viale Diaz e le poche strutture presenti vengono costruite in appena 47 giorni.\nNegli anni successivi vengono costruiti altri padiglioni, il cui pi\u00f9 famoso di tutti \u00e8 certamente il padiglione per la Cassa per il Mezzogiorno di Adalberto Libera, del 1953.\nNel 1961 viene realizzato da Ubaldo Badas il padiglione per le attivit\u00e0 agricole.\nIn questi anni viene installato anche uno spazioso hangar, gi\u00e0 dell'aeronautica militare, che lo usava nell'aeroporto di Monserrato, diventando uno degli spazi coperti pi\u00f9 grandi di Cagliari.\nNel 1960 Fabio Maria Crivelli, direttore de L'Unione sarda, in un editoriale definisce la rassegna come la \"Fiera della speranza\".\nPadiglioni.\nPadiglione Cassa per il mezzogiorno.\nSi tratta di un cinema pi\u00f9 piccolo del normale, ha 500 posti\nPalazzo dei Congressi.\nIl palazzo dei Congressi della fiera di Cagliari ogni anno ospita concerti di famosi cantanti, fra cui Ligabue, Salmo e Jovanotti; e nel 2019 si \u00e8 tenuto per la sesta volta il Congresso di Zona dei Testimoni di Geova.\nOspita circa 3500 persone, ed \u00e8 il padiglione principale della fiera."}
{"id": "1551165", "revid": "767487", "url": "https://it.wikipedia.org/wiki?curid=1551165", "title": "Fratelli di Soledad", "text": "I Fratelli di Soledad sono un gruppo musicale italiano nato nel 1989 a Torino con il nome di Soledad Brothers e che hanno ottenuto una fama a livello nazionale nella prima parte degli anni novanta. \nIl nome deriva dal titolo del libro che raccoglie le lettere dal carcere di George Jackson, militante delle Black Panthers ucciso nel 1971 nel carcere di San Quintino.\nStoria.\nI Fratelli di Soledad nascono dalle ceneri dei Soledad Brothers alla fine del 1990; esordiscono nel loro primo concerto il 17 novembre 1990 ad Imperia, nel centro sociale Sobbalzo; il 22 dicembre dello stesso anno si esibiscono a Torino nell'area Drive-in per il loro secondo concerto. Il 17 gennaio 1991, dall'Hiroshima di Torino, parte il primo tour del gruppo: 29 date in centri sociali, discoteche, birrerie, feste e sagre sparse tra il Piemonte, la Lombardia, la Liguria e la Toscana. Il tour registra un buon coinvolgimento tra il pubblico e questo invoglia il gruppo ad incidere il loro primo album. Esce cos\u00ec nel 1992, \"Barzellette e massacri\": 8 brani, tutti scritti da Giorgio Silvestri, dai ritmi ska-rock con testi irriverenti e politicizzati.\nI brani pi\u00f9 famosi dell'album sono: \"Fratelli di Soledad\", \"Brescia Bologna Ustica\" e \"Radiomuffin\". Il successo dell'album, fa da amplificatore al tour 1992, il secondo nella storia del gruppo. Un tour decisamente pi\u00f9 lungo ed itinerante rispetto al precedente: 63 date sparse lungo tutta la penisola, con una puntatina anche oltre frontiera, in Spagna.\nL'album d'esordio viene seguito nel 1994 da \"Gridalo forte\". Nel 1994 il gruppo pubblica \"Salviamo il salvabile\", raccolta di cover pi\u00f9 o meno famose tratte dal repertorio della musica d'autore (e non) italiana. Nel 1996 pubblicano per la Virgin il loro quarto e ultimo album \"Balli e pistole\", prodotto da Max Casacci, che si rivela piuttosto diverso dal resto del precedente repertorio.\nDopo pi\u00f9 di 500 concerti in tutta la penisola, un'apparizione a Valencia in Spagna e la partecipazione ai pi\u00f9 importanti festival rock italiani da Arezzo Wave, a Sonoria, a Pellerossa, nel 1998 il gruppo si scioglie, congedandosi con il proprio pubblico torinese in un indimenticabile ed emozionante concerto al Barrumba di Torino, strapieno per l'occasione. Dopo quattro anni di silenzio il gruppo si \u00e8 ricomposto e quelle che avrebbero dovuto essere tre uniche uscite live estive, previste in occasione del Festival Indipendent Explosion 2002, si sono presto trasformate in un tour di 60 date. Alcuni di questi concerti sono stati registrati e nel giugno 2003 \u00e8 uscito in tutti i negozi su etichetta Mescal un album dal vivo \"Sulla strada in concerto\" contenente tre brani inediti e nuove versioni live di canzoni riferite ai precedenti lavori della band. Da segnalare la partecipazione durante l'anno 2003 ad alcuni importanti festival quali: Tora Tora 2003, Arezzo Wave 2003, Independent Days 2003, Chicobum Festival 2003/2004, Traffic Torino Festival 2004.\nA nove anni di distanza da \"Balli e pistole\", i Fratelli di Soledad hanno pubblicato nel 2005 \"Mai dire mai\", edito da Manifesto CD. L'8 maggio 2010 \u00e8 uscito, per festeggiare i 20 anni di concerti, il CD \"Fratelli senza paura\" contenente materiale nuovo registrato presso l'Orange Studio di Collegno (TO) e prodotto dal gruppo insieme a Josh Sanfelici.\nIl 15 aprile del 2014 esce \"Salviamo il salvabile atto II\" nuovo album di cover prodotto da Max Casacci."}
{"id": "1551166", "revid": "767487", "url": "https://it.wikipedia.org/wiki?curid=1551166", "title": "White Sands - Tracce nella sabbia", "text": "White Sands - Tracce nella sabbia (\"White Sands\") \u00e8 un film del 1992 diretto da Roger Donaldson.\nTrama.\nUn vice sceriffo indaga sulla morte di un agente dell'FBI trovato in possesso di una ventiquattrore piena di soldi. Il vice sceriffo per\u00f2 prima di scoprirne l'identit\u00e0 ha avuto la cattiva idea di prenderne il posto, per risalire all'assassino. Come se non bastasse arriva anche un agente della CIA."}
{"id": "1551167", "revid": "287204", "url": "https://it.wikipedia.org/wiki?curid=1551167", "title": "Altopiano degli Jukagiri", "text": "LAltopiano degli Jukagiri (, \"Jukagirskoe ploskogor'e\") \u00e8 un'area montuosa della Siberia Orientale compresa nel territorio della Repubblica Autonoma della Sacha-Jacuzia e dell'Oblast' di Magadan che fa parte degli altopiani della Siberia Orientale.\nLa quota media dell'intero altopiano varia fra i 300 e i 700 metri s.l.m., mentre la massima viene toccata dalla cima del \u010cubukulach (\u0427\u0443\u0431\u0443\u043a\u0443\u043b\u0430\u0445) a 1\u00a0128\u00a0m. L'intero massiccio montuoso tributa al fiume Kolyma, sia direttamente che tramite i suoi affluenti Korkodon e Ber\u00ebzovka.\nIl clima \u00e8 molto rigido, con lunghissimi periodi di gelo molto intenso; la vegetazione prevalente \u00e8 formata da una stentata foresta di conifere, sostituita, al di sopra dei 400-600 metri di quota, dalla tundra.\nGeologia.\nNella parte settentrionale \u00e8 costituito principalmente da rocce effusive mesozoiche, nella parte meridionale \u00e8 costituita da depositi metamorfici del Precambriano, Paleozoico e Triassico."}
{"id": "1551171", "revid": "729019", "url": "https://it.wikipedia.org/wiki?curid=1551171", "title": "Billy Bishop", "text": "Maresciallo dell'aria, fu il pi\u00f9 grande asso dell'aviazione canadese. Ottenne 72 vittorie al suo attivo.\nA lui \u00e8 intitolato l'Aeroporto di Toronto-City.\nBiografia.\nBilly Bishop nacque a Owen Sound, nell'Ontario, l'8 febbraio 1894, da William A. e Margaret Bishop.\nFrequent\u00f2 la Beech Street School, ed in seguito inizi\u00f2 a studiare all'Owen Sound Collegiate Institute. Nel 1911 entr\u00f2 nel Collegio Reale Militare Canadese, a Kingston, spinto anche dai genitori a causa dei suoi scarsi risultati negli studi.\nLa Prima guerra mondiale.\nAllo scoppio della Prima guerra mondiale abbandon\u00f2 il collegio al suo ultimo anno e si arruol\u00f2 nel Canadian Army, dove venne assegnato al \"Mississauga Horse\", reggimento di cavalleria dell'esercito canadese. Quando il reggimento part\u00ec Bishop era malato, quindi una volta guarito venne trasferito al 7th Canadian Mounted Rifles (settimo Fucilieri a Cavallo), reparto di fanteria montata del Canadian Army. Part\u00ec per l'Inghilterra nel giugno 1915 a bordo della nave \"Caledonia\". Dopo poche settimane decise di fare domanda per diventare osservatore nei Royal Flying Corps, in quanto avrebbe dovuto attendere almeno sei mesi prima di potersi arruolare come pilota.\nGli inizi.\nInizi\u00f2 come ufficiale osservatore nel No. 21 Squadron RFC (21\u00ba Squadrone) e venne inviato in Francia. Nel gennaio 1916 cominci\u00f2 a volare in territorio nemico: nella sua prima missione di ricognizione su un biposto Royal Aircraft Factory R.E.7, pilotato da Roger Neville, dovette localizzare la posizione di un pezzo di artiglieria tedesco, cos\u00ec da poterne comunicare le coordinate all'artiglieria inglese. Nell'aprile dello stesso anno riport\u00f2 una grave ferita al ginocchio in un incidente aereo. Per guarire completamente impieg\u00f2 circa cinque mesi, che pass\u00f2 prima a Londra, poi in Canada, e poi nuovamente in Inghilterra. A fine estate Bishop venne accettato come pilota ed inizi\u00f2 l'addestramento, prima ad Oxford alla School of Military Aeronautics, poi alla Upavon Flying School. Divenuto a tutti gli effetti un pilota a novembre 1916, dopo un breve periodo in cui fu impiegato per pattugliare i cieli di Londra richiese di essere trasferito in Francia, e nel marzo 1917, si aggreg\u00f2 al No. 60 Squadron RFC per combattere al fronte a bordo di un Nieuport 17, un aereo leggero e facilmente governabile armato solo con una mitragliatrice Lewis posizionata sopra l'ala. Le sue prime esperienze non furono positive per via di alcuni problemi durante le missioni, tanto che gli fu comunicato che sarebbe stato rispedito alla scuola di addestramento non appena fosse arrivato un pilota per sostituirlo, ma il 25 dello stesso mese abbatt\u00e9 il suo primo aereo nemico in una missione vicino a Saint-L\u00e9ger. Nel combattimento venne colpito anche Bishop, che riusc\u00ec ad atterrare nella terra di nessuno tra le linee francesi e tedesche, luogo in cui pass\u00f2 tutta la notte per poi riuscire a tornare in territorio alleato. Questa sua prima vittoria gli consent\u00ec di rimanere al fronte. Alla fine di aprile arriv\u00f2 ad un totale di 17 nemici abbattuti, cosa che gli valse la Croce Militare e la promozione al grado di capitano.\nNei mesi successivi Bishop inizi\u00f2 a volare in missione da solo, preferendo operare in solitaria piuttosto che al comando di un gruppo. Il 7 maggio part\u00ec per l'Inghilterra dove pass\u00f2 un breve periodo, dopo aver ottenuto altre quattro vittorie.\nDietro le linee nemiche.\nTornato in Francia, accett\u00f2 di prendere parte ad una pericolosa missione dietro le linee nemiche, che svolse da solo e con successo il 2 giugno 1917, e per la quale venne decorato con la Victoria Cross, la pi\u00f9 prestigiosa medaglia al valor militare del Commonwealth e del Impero Britannico, per la prima volta conferita ad un aviatore canadese.\nPartito alle 3:57 del mattino, Bishop avrebbe dovuto effettuare un attacco a sorpresa ad un aerodromo tedesco. Dopo alcune difficolt\u00e0 di orientamento dovute alle nuvole ed alla fitta nebbia, si ritrov\u00f2 su un aeroporto nemico apparentemente deserto. Deciso a proseguire la missione giunse ad un secondo aerodromo, nel quale erano presenti equipaggi ed aerei che si stavano preparando a decollare. Bishop decise di attaccare, sparando sugli aerei fermi a terra. In breve tempo la contraerea tedesca inizi\u00f2 a bersagliarlo, ma prima di ritirarsi e tornare in territorio alleato riusc\u00ec comunque a distruggere alcuni aeroplani nemici mentre stavano prendendo il volo.\nL'ultimo anno di guerra.\nNei mesi successivi continu\u00f2 a combattere in diverse missioni e ottenendo altre vittorie, fino ad agosto.\nNell'autunno 1917 torn\u00f2 in Canada dove fu accolto come un eroe, e si spos\u00f2 con Margaret Burden, sorella dell'asso Henry Burden. Nell'aprile 1918 venne promosso maggiore, e gli fu affidato l'85\u00ba squadrone, con il quale torn\u00f2 a combattere in Francia il 22 maggio dopo aver selezionato i migliori piloti per comporre la sua squadra; in poche settimane conquist\u00f2 altre 17 vittorie. A met\u00e0 giugno fu richiamato in patria dal governo canadese, che temeva che una sua eventuale sconfitta avrebbe avuto un grave impatto sull'opinione pubblica del paese e sul morale delle truppe al fronte. Bishop, che sarebbe dovuto partire la sera del 19 giugno, in disaccordo con la decisione dell'alto comando, decise di combattere un'ultima volta con il suo aereo la mattina del giorno stesso, ed in soli 15 minuti abbatt\u00e9 5 aerei nemici.\nTornato in Inghilterra fu promosso tenente colonnello e gli furono affidati incarichi di comando legati all'organizzazione della Royal Canadian Air Force fino a quando non fu congedato a fine 1918.\nIn totale Bishop ottenne 72 vittorie confermate, pi\u00f9 altre probabili non riconosciute; questo lo pone al secondo posto tra tutti i piloti Alleati dopo il francese Ren\u00e9 Fonck.\nDopo la Grande Guerra.\nNel 1919 Bishop fece una serie di conferenze dedicate alla sua esperienza in guerra. Inoltre lavor\u00f2 per pochi anni come pilota civile in una compagnia creata in collaborazione con George Barker, anch'egli asso decorato con la prestigiosa Victoria Cross. La Bishop-Barker Aeroplanes Limited, che si occupava di trasportare passeggeri da Toronto a Muskoka, ebbe vari problemi economici e legali, ed in seguito ad un incidente aereo chiuse nel 1921. Nello stesso anno Bishop si trasfer\u00ec in Inghilterra con tutta la famiglia. Tuttavia, nonostante avesse ottenuto un discreto successo come asso ed eroe di guerra in Gran Bretagna, nel 1929 dovette tornare in Canada a causa della crisi del 1929, che aveva colpito duramente la sua famiglia.\nDurante la Seconda guerra mondiale collabor\u00f2 con l'esercito canadese per il reclutamento e l'addestramento di piloti, incarico in cui si impegn\u00f2 cos\u00ec a fondo che inizi\u00f2 ad avere problemi di salute, principalmente dovuti ad ansia e stress. Nel novembre 1942 mentre teneva un discorso a Hamilton si sent\u00ec male e venne portato all'ospedale, dove venne operato per una infiammazione al pancreas. Riprese il suo incarico solo nel marzo 1943. Partecip\u00f2 anche al film propagandistico \"Captains of the Clouds\", dedicato alla Reale Aeronautica militare canadese, interpretando se stesso. Dopo il D-Day vennero interrotti i reclutamenti dell'aeronautica canadese, e Bishop chiese quindi di venire sollevato dalla sua occupazione entro fine anno.\nDopo la fine della guerra Bishop torn\u00f2 a Montreal, dove si dedic\u00f2 principalmente ad altri tipi di attivit\u00e0, indossando l'uniforme solo in occasioni speciali.\nNel 1950, allo scoppio della Guerra di Corea, si offr\u00ec per tornare a lavorare per la RCAF, ma a causa delle sue condizioni di salute non venne approvato e dovette rinunciare.\nL'11 settembre 1956 mor\u00ec nel sonno in Florida.\nOnorificenze.\nBishop ha ricevuto un gran numero di onorificenze militari, molte delle quali in seguito a missioni aeree, per un totale di 16 decorazioni:\nVita privata.\nBilly Bishop spos\u00f2 Margaret Burden il 17 ottobre 1917. Da lei ebbe due figli, William Arthur Christian Avery e Margaret Marise, che divennero entrambi aviatori. William combatt\u00e9 come pilota nella RCAF nel 1944 e dopo la Seconda guerra mondiale divenne giornalista e scrittore. Margaret fu una operatrice radio durante la guerra. Sono morti entrambi nel 2013.\nControversie.\nNel 1982 \u00e8 uscito un documentario su Billy Bishop, \"The Kid Who Couldn't Miss\", diretto da Paul Cowan. Il film metteva in discussione alcune delle imprese dell'asso, dichiarando che Bishop, essendo stato inviato pi\u00f9 volte in missione da solo, aveva mentito su ci\u00f2 che effettivamente era successo in combattimento. In particolar modo si concentr\u00f2 sulla missione dietro le linee nemiche, che valse a Bishop la Victoria Cross, affermando che il pilota si era inventato gran parte degli eventi accaduti e che addirittura avesse sparato volontariamente al proprio aereo per simulare un danno da combattimento. Tutto questo scaten\u00f2 diverse polemiche, e venne costituita una commissione dal Senato per approfondire la questione. Fu scoperto che il film riportava molte imprecisioni e diversi errori, ma allo stesso tempo fu impossibile dimostrare con certezza che la totalit\u00e0 dei rapporti fatti da Bishop dopo le sue missioni fossero veritieri.\nIl raid del 2 giugno 1917 venne messo in discussione anche da Bereton Greenhous, nel suo \"The Making of Billy Bishop\" pubblicato nel 2002, tuttavia alcuni storici tra cui David Bashow e Peter Kilduff si sono opposti alle sue tesi. Nei suoi ultimi anni di vita, Bishop stesso aveva ammesso di aver talvolta cercato di romanzare le sue imprese, specialmente quando le raccont\u00f2 nel suo libro \"Winged Warfare\", tuttavia secondo Bashow i suoi rapporti ufficiali sono sempre stati redatti dall'asso in modo professionale, in alcuni casi anche sminuendo le sue azioni."}
{"id": "1551182", "revid": "154326", "url": "https://it.wikipedia.org/wiki?curid=1551182", "title": "Tsarskoye Selo", "text": ""}
{"id": "1551184", "revid": "767487", "url": "https://it.wikipedia.org/wiki?curid=1551184", "title": "10 (Enuff Z'nuff)", "text": "10 \u00e8 il nono album in studio del gruppo musicale glam metal Enuff Z'nuff, pubblicato dalla Spitfire Records nel 2000."}
{"id": "1551185", "revid": "767487", "url": "https://it.wikipedia.org/wiki?curid=1551185", "title": "Johann Ludwig Adam", "text": "Studi\u00f2 musica a Strasburgo e poi, verso il 1777, a Parigi, dove si stabil\u00ec definitivamente, e fu forse allievo di pianoforte di Johann Friedrich Edelmann. Al 1778 risalgono le sue prime composizioni, le \"Deux Synphonies concertantes\", rielaborate nel 1781 a formare la sua op. 1, le 3 sonate per pianoforte e violino, pubblicate a Parigi come tutte le sue opere successive.\nDal 1797 al 1842 fu insegnante di pianoforte al Conservatorio parigino, pubblicando i manuali didattici \"M\u00e9thode g\u00e9n\u00e9rale de doigt\u00e9\" (1798) e \"M\u00e9thode nouvelle pour le piano\" (1802), che ebbe numerose edizioni.\nFra le sue altre opere, le 3 sonate per pianoforte e violino, opera 4 (1785), le 3 sonate per pianoforte, opera 7 e 8 (1801), e le tre \"Grandes sonates\" per pianoforte, opera 10 (1810), dedicata a Clementi, 12 (1810) e 13 (1815). A ricordo di Clementi, \u00e8 dedicato il \"Morceau dramathique pour le piano\" del 1832.\nIl figlio Adolphe-Charles Adam fu un noto compositore, autore delle musiche del celebre balletto \"Giselle\"."}
{"id": "1551186", "revid": "1305772", "url": "https://it.wikipedia.org/wiki?curid=1551186", "title": "Pietro Pajetta", "text": " \nBiografia.\nCugino di Giuliano Pajetta e di Giancarlo Pajetta, \u00e8 chiamato alle armi ed inviato in Libia nel 1935 come bersagliere. Congedato col grado di ufficiale nel 1937 ed espatriato clandestinamente, va a combattere in Spagna con le Brigate Internazionali. Nella Guerra di Spagna partecipa alle cruente battaglie avvenute in Estremadura e a Caspe, viene ferito durante la ritirata dei miliziani antifascisti dall'Aragona e perde la mano destra nella battaglia dell'Ebro. Dopo la Retirada (cio\u00e8 l'esodo, nel 1939, dei miliziani antifascisti che avevano combattuto in Spagna, principalmente verso la Francia), nel 1941 entra nella Resistenza Francese e a Parigi finisce in carcere perch\u00e9 esponente del Partito Comunista.\nDopo l'8 settembre del 1943 riesce a tornare in Italia e comincia il lavoro col CLN Alta Italia nelle Brigate Garibaldi. Diventa nel prosieguo comandante della 2\u00aa Brigata Garibaldi, operante nel Biellese, con il nome di battaglia di Nedo. Nel 1944 cade in un agguato nei pressi del Monte Casto, perdendo la vita.\nRiconoscimenti.\nGli verr\u00e0 intitolata la XII divisione d'assalto Garibaldi \"Piero Pajetta Nedo\"."}
{"id": "1551198", "revid": "119993753", "url": "https://it.wikipedia.org/wiki?curid=1551198", "title": "Mario Landi", "text": "Biografia.\nLaureato in giurisprudenza, nel 1944 si diploma all'Accademia nazionale d'arte drammatica, e cura la regia di diverse opere teatrali fra cui la farsa moderna \"Apocalisse a Capri\" di Sergio Sollima, interpretata da Mario Scaccia e da una debuttante Delia Scala. Partecipa quindi alle prime realizzazioni della televisione pubblica, la Rai, dirigendo alcuni variet\u00e0, come il celebre \"Un due tre\" con Ugo Tognazzi e Raimondo Vianello (1954 - 1959), \"Casa Cugat\" con Xavier Cugat e Abbe Lane, e l'edizione del 1960 di Canzonissima.\nHa realizzato e diretto diversi sceneggiati televisivi trasmessi dalla Rai dagli anni cinquanta agli anni settanta, tra i quali la riduzione del romanzo di Emily Bront\u00eb, \"Cime tempestose\", con Anna Maria Ferrero e Massimo Girotti, e \"Il romanzo di un maestro\", dal romanzo omonimo di Edmondo De Amicis, con Armando Francioli.\nLandi ha inoltre diretto tutti gli episodi delle quattro serie televisive \"Le inchieste del commissario Maigret\" con Gino Cervi e Andreina Pagnani andati in onda fra il 1964 e il 1972, oltre al film \"Maigret a Pigalle\", unico Maigret cinematografico con lo stesso Cervi nel ruolo del commissario. Per Rai 2 ha firmato negli anni 1983 e 1984 la regia del variet\u00e0 sexy di seconda serata \"Il cappello sulle 23\".\nGli ultimi anni della sua carriera sono caratterizzati da una produzione underground. In questo senso Landi viene ricordato per il film \"Patrick vive ancora\", horror erotico del 1980, con Carmen Russo, finto sequel di \"Patrick\" diretto due anni prima dal regista australiano Richard Franklin.\nFilmografia.\nCinema.\nRegia\nSceneggiatura\nAttore\nRadio.\nProsa radiofonica"}
{"id": "1551200", "revid": "287204", "url": "https://it.wikipedia.org/wiki?curid=1551200", "title": "Bobby Seale", "text": "Biografia.\nDurante i suoi studi al college, Seale ader\u00ec all'African American Association (AAA). L\u00ec incontr\u00f2 Huey Newton. I due abbandonarono l'AAA e fondarono nel 1966 il Black Panther Party For Self Defense (le Pantere Nere), un'organizzazione rivoluzionaria di derivazione comunista che teorizzava la rivolta armata degli afroamericani.\nLe Pantere Nere divennero in breve tempo molto note e su Seale, divenuto il presidente del movimento, piombarono le attenzioni e i controlli dell'F.B.I.. Nel 1968 Seale fu uno degli otto uomini accusati di cospirazione e incitamento alla sommossa per aver partecipato alle proteste avvenute a Chicago durante il congresso nazionale del Partito Democratico Statunitense, nonostante le accuse fossero false dato che Seale era rimasto a Chicago per solamente quattro ore non partecipando alle manifestazioni. \nA causa delle frequenti interruzioni durante il processo, dovute alla mancanza dell'avvocato di Seale, il giudice Julius Hoffman ordin\u00f2 che Seale fosse legato ad una sedia ed imbavagliato in aula e successivamente dispose che il suo procedimento fosse separato da quello degli altri sette attivisti, che vennero quindi da quel momento chiamati i Chicago Seven. Seale fu poi condannato a quattro anni di carcere per oltraggio alla corte durante quel processo. \nNei media.\nNel 1992 Bobby Seale interpret\u00f2 un piccolo ruolo in \"Malcolm X\", film diretto da Spike Lee.\nNel film del 2020 \"Il processo ai Chicago 7\" viene raccontata la vicenda dei Chicago Seven, dove appare anche Seale."}
{"id": "1551201", "revid": "124898290", "url": "https://it.wikipedia.org/wiki?curid=1551201", "title": "Santerno (Ravenna)", "text": "Santerno (Sant\u00e9ran in romagnolo) \u00e8 una frazione del comune di Ravenna. Il centro abitato ha una popolazione di 1012 persone, mentre nel territorio della frazione vivono 1555 abitanti. \nConfina a est con Piangipane, a sud con Russi, a nord con Ammonite e Mezzano, a ovest con Villanova di Bagnacavallo e il fiume Lamone.\nEconomia.\nL'agricoltura \u00e8 l'attivit\u00e0 preminente, soprattutto per la coltivazione di peschi e viti.\nSono presenti alcune botteghe d'artigianato rinomate nella provincia, e fabbriche per la produzione di Sangiovese."}
{"id": "1551202", "revid": "1342360", "url": "https://it.wikipedia.org/wiki?curid=1551202", "title": "Pallone d'oro 1977", "text": "L\u2019edizione 1977 del Pallone d'oro, 22\u00aa edizione del premio calcistico istituito dalla rivista francese \"France Football\", fu vinta dal danese Allan Simonsen (Borussia M\u00f6nchengladbach).\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Norvegia, Paesi Bassi, Polonia, Portogallo, Romania, Spagna, Svezia, Svizzera, Turchia, Ungheria e Unione Sovietica."}
{"id": "1551203", "revid": "1504506", "url": "https://it.wikipedia.org/wiki?curid=1551203", "title": "Superplasticit\u00e0", "text": "La superplasticit\u00e0 \u00e8 una peculiarit\u00e0 di alcuni materiali metallici o ceramici in grado di esibire sotto particolari condizioni di temperatura, di microstruttura e di velocit\u00e0 di deformazione, allungamenti a rottura di uno o due ordini di grandezza superiori rispetto ai materiali convenzionali.\nGeneralmente, nelle leghe metalliche, questa peculiarit\u00e0 \u00e8 sfruttata in ambito industriale tramite processi di deformazione plastica massivi o di lamiere che vanno sotto il nome di \"formatura superplastica\"."}
{"id": "1551205", "revid": "2127271", "url": "https://it.wikipedia.org/wiki?curid=1551205", "title": "Discografia dei Litfiba", "text": "La discografia dei Litfiba comprende: 13 album in studio, 1 colonna sonora, 10 album live, 2 raccolte, 4 EP, e 51 singoli.\nLa prima parte della discografia in studio (1983-1988) \u00e8 caratterizzata da un caratteristico sound new wave contaminato da sonorit\u00e0 mediterranee, la seconda parte (1990-1994) da un hard rock con influenze sia latine che mediterranee, la terza (1997-1999) da un pop rock / pop elettronico pi\u00f9 commerciale, la quarta (2000-2005) da un rock sperimentale, la quinta (2012) da un ritorno alle sonorit\u00e0 rock dei primi anni 90.\nPartecipazioni a compilation.\nRaccolte non ufficiali.\nEsistono numerose raccolte non ufficiali, edite soprattutto dalla CGD, qui vengono elencate quelle maggiormente conosciute"}
{"id": "1551206", "revid": "21880", "url": "https://it.wikipedia.org/wiki?curid=1551206", "title": "Quechua (disambigua)", "text": ""}
{"id": "1551213", "revid": "599013", "url": "https://it.wikipedia.org/wiki?curid=1551213", "title": "Marcelo Pletsch", "text": "Carriera.\nNel 1999 il Borussia M\u00f6nchengladbach lo prelev\u00f2 dal DF Oliveira. Nel 2005-2006 si trasfer\u00ec al , dove rimase una stagione. Dal 2006 al 2008 milit\u00f2 nel Panionios allenato da Ewald Lienen. Nel gennaio 2008 fu acquistato dall'Omonia Nicosia e nell'estate 2009 si \u00e8 trasferito al Vojvodina.\nSi ritira nel maggio 2011.\nControversie.\nIl 5 ottobre 2016 sono stati trovati, in un camion di sua propriet\u00e0, ben 793\u00a0kg di Marijuana. Infine \u00e8 stato arrestato. Secondo la Bild la polizia militare brasiliana ha perquisito un camion bianco sul cui tetto sono state trovate 854 piantine pressate. La nuova attivit\u00e0 di Pletsch una volta appesi gli scarpini al chiodo era quella di allevatore di maiali al confine con il Paraguay."}
{"id": "1551214", "revid": "34580", "url": "https://it.wikipedia.org/wiki?curid=1551214", "title": "Cluverio", "text": ""}
{"id": "1551216", "revid": "125820195", "url": "https://it.wikipedia.org/wiki?curid=1551216", "title": "Lodigiani Calcio 1972", "text": "lAssociazione Sportiva Lodigiani, meglio nota come Lodigiani, \u00e8 stata una societ\u00e0 calcistica italiana con sede nella citt\u00e0 di Roma, la cui matricola FIGC \u00e8 cessata nel 2011. Attualmente, due societ\u00e0 romane, lASD Lodigiani Calcio 1972 e lAtletico Lodigiani portano il nome storico del club e ne rivendicano, seppur in maniera diversa, la continuit\u00e0.\nLa Lodigiani \u00e8 la terza squadra della capitale, dopo la SS Lazio e AS Roma.Il suo titolo sportivo fu rilevato dall'Associazione Sportiva Cisco Roma la quale, nel 2005, dopo un solo anno di transizione col nome \"Cisco Lodigiani\" divent\u00f2 definitivamente \"Cisco Roma\" e poi, nel 2010, \"Atletico Roma\". La vecchia dirigenza, nel 2005, riprese lo storico nome rifondando la Lodigiani con la denominazione \"Nuova Lodigiani\" e rinominandola \"A.S.D. Lodigiani\" nel 2008, ridando cos\u00ec ufficialmente vita al vecchio sodalizio romano. fu l'unica col ritorno della prima squadra, grazie alla fusione con l'ASD Stilecasa, neopromossa in Promozione Laziale, campionato in cui la Lodigiani termin\u00f2 al 7\u00ba posto nel girone B. Per la stagione successiva, tuttavia, la prima squadra non viene iscritta, gestendo solo il settore giovanile e la scuola calcio.\nNell'estate del 2015 Reset Group, guidata da Carlo Diana e Davide Lippi (figlio del tecnico Marcello Lippi) installa la Reset Academy alla Borghesiana e, contestualmente, la affianca al marchio della Lodigiani Calcio, acquisendone la propriet\u00e0 e sviluppando assieme i due marchi. Dopo un periodo di studio i tifosi della Lodigiani chiedono chiarimenti sulle intenzioni della propriet\u00e0 con una lettera rivolta direttamente a Marcello Lippi, ma una risposta di diffida da parte del Direttore Carlo Diana fa decidere ai tifosi di disconoscere il nuovo corso della Lodigiani.\nNel 2017 si affaccia un secondo soggetto col nome Lodigiani, l'Atletico Lodigiani, gi\u00e0 operante nella FIGC col nome di A.S.D. Academy F.C. Il club, con base a Monte Compatri, iscrive la squadra in Seconda Categoria Laziale. Nel 2018 l'Atletico Lodigiani acquisisce la storica sede del Francesca Gianni di San Basilio e nella stagione 2019/2020, grazie all'acquisizione del titolo della SS Cavese 1919, milita in Eccellenza Laziale nel girone B. Il club da subito dichiara di non essere l'erede della storica Lodigiani (il cui numero di matricola \u00e8 ufficialmente cessato nel 2011 con il fallimento dell'Atletico Roma) ma di ispirarsi al club storico nei valori e nella filosofia e avvalendosi di figure storiche. I tifosi, convinti del progetto, lo appoggiano ufficialmente.\nNella stessa stagione 2018/19 l'Atletico San Basilio, militante in Prima Categoria, viene assorbito dalla stessa propriet\u00e0 dell'ASD Lodigiani, che opta per un cambio di sede (presso il Centro Sportivo La Borghesiana) e per la denominazione ASD Academy Lodigiani. Di fatto, pertanto, nella stagione 2018, alla propriet\u00e0 Reset, si riconducono sia l'ASD Lodigiani, di solo settore giovanile, sia l'ASD Academy Lodigiani, che disputa il campionato di Prima Categoria e fa tornare la prima squadra alla Borghesiana dopo 7 anni di inattivit\u00e0. Grazie al piazzamento al terzo posto del girone B e al successivo ripescaggio, nella stagione 2019/20, l'ASD Academy Lodigiani viene ripescata in Promozione Laziale. Contestualmente nell'estate 2019, l'A.S.D. Lodigiani e l'Academy Lodigiani si fondono, di fatto fondando un nuovo club con numero di matricola FIGC 951460.\nStoria.\nLe origini, i primi campionati regionali e l'Interregionale (1972-1982).\nLa Lodigiani Calcio nasce nel 1972. Fondata da Giuseppe Malvicini, \u00e8 inizialmente la squadra aziendale della Lodigiani Costruzioni S.p.A., uno dei colossi edilizi dell'epoca. Nei primi due anni di attivit\u00e0 partecipa a due trofei amatoriali, il torneo SACOP e il trofeo Giovanni XXIII, vincendoli entrambi.\nNel 1974 venne affiliata alla FIGC e partecip\u00f2 al campionato di Seconda Categoria, fondendosi con l'A.C. Orma I.T.R. Vescovio di Roma, arrivando terza. L'anno successivo Malvicini acquist\u00f2 il titolo dell'U.S. Maia Cat, squadra aziendale di Mentana, mediante fusione, guadagnandosi il diritto di partecipare al campionato di Promozione, massimo livello regionale. Cominci\u00f2 l'epoca della Lodigiani di Scaratti.\nDopo sei stagioni di militanza del campionato di Promozione Lazio, nella stagione 1979-1980, con la guida tecnica di Mastrantonio, la Lodigiani conquist\u00f2 la promozione in Serie D.\nIl campionato 1980-1981, che segn\u00f2 il debutto in Serie D, fu travagliato: l'allenatore Furio Kristovich fu esonerato e sostituito da Alberto De Rossi. In un girone con , , , e la Lodigiani si classific\u00f2 dodicesima. Per il campionato successivo la guida tecnica fu assegnata al giovane tecnico aquilano Guido Attardi, che allener\u00e0 la Lodigiani per nove stagioni, che port\u00f2 la squadra al terzo posto dietro a Foligno e . Ad Attardi si deve la scoperta di giocatori come David Di Michele e Luca Toni.\nL'ascesa in Serie C2 e la nascita del \"Modello Lodigiani\" (1982-1991).\nNella stagione 1982-1983 prevalse su con cinque punti di distacco conquistando la prima storica promozione in Serie C2. La stagione fu coronata con la conquista della Coppa Italia Dilettanti.\nPer il campionato del debutto in Serie C2, la Lodigiani trasfer\u00ec la sede dei propri incontri casalinghi allo Stadio Flaminio. Fu inserita nel girone D con squadre come , , , , , e le corregionali Frosinone e , chiudendo al decimo posto in classifica. Nei successivi tre tornei, tutti con Attardi in panchina, chiuse fra il settimo e l'ottavo posto, affrontando sodalizi pi\u00f9 blasonati quali , , , , , , , , , e .\nA partire dagli anni ottanta i vertici societari delinearono il futuro della squadra, sempre pi\u00f9 indipendente dalla sua azienda. In quest'ottica la Lodigiani adott\u00f2 una politica calcistica fino ad allora sconosciuta in Italia: lanciare i giovani del proprio vivaio o altre societ\u00e0, direttamente in prima squadra, coadiuvati da un solido nucleo di giocatori pi\u00f9 navigati ed esperti della categoria.\nPer il campionato 1987-1988 la guida tecnica fu affidata a Rosario Rampanti. I biancorossi chiusero con 40 punti, un solo punto dietro alle tre capoliste , Massese e . Nella campionato successivo la panchina fu affidata a Saul Malatrasi e, nonostante la rosa di livello allestita, il campionato fu concluso al sesto posto.\nAgli albori del campionato 1989-1990 Enrico Borgia prese le redini della societ\u00e0: rimarr\u00e0 in carica fino al 2000. La squadra, con Volpi in panchina, si classific\u00f2 nona. Nel campionato successivo, grazie ad una campagna acquisti mirata, la Lodigiani si classific\u00f2 terza dietro a Ischia e Acireale, a pari merito con e .\nIl decennio in Serie C1 (1991-2002).\nDopo numerosi tentativi infruttuosi, il salto di categoria fu centrato al termine del campionato 1991-1992. La Lodigiani fu inserita nel classico raggruppamento meridionale, assieme ad altre quattro realt\u00e0 regionali (, , e ). La squadra, allenata da Specchia, part\u00ec bene, perdendo l'imbattibilit\u00e0 solo alla decima giornata. Dopo un momento di difficolt\u00e0, il crocevia della stagione fu la vittoria casalinga contro il capolista, che permise l'aggancio in vetta alla classifica. La matematica promozione fu ottenuta a Matera, dove la squadra fu seguita da oltre duecento tifosi in trasferta. Il campionato si concluse con Potenza e Lodigiani appaiate in vetta, con i lucani che vinsero il girone grazie alla miglior differenza reti.\nPer il primo campionato di Serie C1 Specchia fu confermato alla guida tecnica. Il girone comprendeva sodalizi blasonati quali (che arriv\u00f2 secondo ma non venne promosso in quanto condannato per illecito sportivo), e (promosse in Serie B), , , , , e . Nella prima uscita casalinga la Lodigiani batt\u00e9 a sorpresa la favorita Palermo. La stagione prosegu\u00ec fra alti e bassi ed in seguito all'avvicendamento in panchina del trainer argentino Juan Carlos Morrone, venne conclusa al nono posto in classifica.\nIl campionato 1993-1994 part\u00ec sotto la luce di rilevanti modifiche regolamentali: per la prima volta la vittoria valse tre punti ed inoltre vennero introdotti i play-off e i play-out in tutta la Serie C. La Lodigiani rinforz\u00f2 decisamente la propria rosa al fine di puntare ai vertici della classifica. La campagna mediatica produsse inoltre la sottoscrizione di 1500 abbonamenti. Il panchina ritorn\u00f2 Guido Attardi, gi\u00e0 allenatore dal 1981 al 1987. La prima vittoria tuttavia, arriv\u00f2 solamente alla tredicesima giornata contro il . Alla seconda di ritorno, fu battuto il Perugia (che vinse il campionato) ed in seguito ad un ruolino di marcia positivo i romani chiusero al quarto posto in classifica, valevole per la qualificazione ai play-off, dietro anche a Reggina e Salernitana. L'avversaria designata fu proprio la formazione campana. La partita di andata, disputata allo Stadio Olimpico davanti a circa venticinquemila spettatori, termin\u00f2 in pareggio per 1-1. Nel ritorno all'Arechi, vinsero i padroni di casa per 4-0 estromettendo la Lodigiani dalla corsa alla Serie B.\nNel frattempo, nell'ambito dell'inchiesta Mani pulite, in gergo \"Tangentopoli\", la Lodigiani Costruzioni fu indagata a causa delle tangenti a politici per ottenere gli appalti. Nonostante la postuma definitiva assoluzione di Vincenzo Lodigiani, l'azienda, danneggiata nell'immagine, si fuse con la Girola e, in seguito, divent\u00f2 Impre.gi.lo. con l'entrata del gruppo Fiat nella societ\u00e0, tuttora esistente. Nonostante la Lodigiani Calcio fosse indipendente dalla societ\u00e0 madre da ormai oltre un decennio, risent\u00ec della situazione, e non pot\u00e9 pi\u00f9 usufruire delle erogazioni liberali della Lodigiani Costruzioni. Conseguenza immediata fu che, per andare avanti, i dirigenti della Lodigiani, di l\u00ec a venire, dovettero far fronte ai propri risparmi e puntare ulteriormente sul settore giovanile, da sempre fiore all'occhiello della societ\u00e0.\nPer il campionato 1994-1995 Attardi venne confermato. La prima storica avversaria in Coppa Italia fu l' che vinse per 0-3 al Flaminio, estromettendo i romani dalla competizione. In campionato la Lodigiani non riusc\u00ec a ripetere quanto fatto nella precedente stagione e chiuse al decimo posto in classifica.\nPer le successive due stagioni la guida tecnica della Lodigiani fu il giovane Maurizio Viscidi. Entrambi i campionati furono conclusi al decimo posto, rispettivamente con 43 e 42 punti.\nLa militanza nel campionato di Serie C1 perdur\u00f2 per altri 5 anni, in cui vennero disputati campionati anonimi (nel 1997-1998 e nel 2000-2001 la permanenza in terza serie fu conquistata ai play-out) con il miglior risultato fatto registrare nel 1998-1999, col nono posto finale garantito anche dalle 15 reti del giovane attaccante Luca Toni. Nella stagione della retrocessione a nulla valsero gli avvicendamenti in panchina di Ubaldo Righetti, Fiorino Pannunzio e Angelo Orazi.\nLa Nuova Lodigiani e il ritorno della Lodigiani.\nNel 2005 la Cisco Lodigiani divenne Cisco Calcio e di fatto quest'operazione fece salire la vecchia squadra biancoverde, militante in Serie D, in Serie C2 al posto della Lodigiani. La Cisco abbandon\u00f2 l'impianto della Borghesiana per stabilire il proprio quartier generale al Francesca Gianni di San Basilio, gi\u00e0 vecchia casa dove la Lodigiani conobbe molti dei suoi anni ruggenti. Ex giocatori e dirigenti della Lodigiani decisero, nell'immediato, di non far morire il vecchio glorioso nome, e di dare vita alla Nuova Lodigiani 2005. Il nome originario scelto fu Polisportiva Lodigiani ma il Comitato FIGC Lazio bocci\u00f2 questa denominazione perch\u00e9 i dirigenti della Cisco immatricolarono poco prima la \"AS Lodigiani\", nome rimasto vacante. Difatti, in quella stagione, la Lodigiani di propriet\u00e0 Cisco gioc\u00f2 all'impianto del Francesca Gianni (per le sole categorie Giovanissimi Fascia B ed Esordienti), mentre la Nuova Lodigiani, costretta per vie federali ad assumere questa denominazione, si impiant\u00f2 nello storico impianto della Borghesiana. Assistiti da figure storiche come il fondatore Giuseppe Malvicini, i dirigenti della Nuova Lodigiani si misero duramente al lavoro per ritrasformare l'impianto sportivo della Borghesiana e ricostruire l'intero settore giovanile.\nPrimo presidente della Nuova Lodigiani fu Luigi Maura, sostituito nel 2007 da Silvio Salini, ex giocatore della Lodigiani. Direttore sportivo Tonino Ceci. Nella stagione 2005-06 la Nuova Lodigiani, oltre a rimettere in gioco lo storico marchio, risistem\u00f2 l'impianto della Borghesiana, trasformando tutti i campi di terra in sintetico. Nella stagione 2006-07 la Nuova Lodigiani ridisput\u00f2 tutti i campionati provinciali giovanili dell'anno prima pi\u00f9 la categoria Juniores Primavera, dove si piazz\u00f2 prima nel suo girone ma fu eliminata in semifinale. La scuola calcio crebbe ulteriormente, cos\u00ec come l'organigramma tecnico e societario. A fine stagione 2006-07 gli Allievi vinsero il girone per passare ai regionali l'anno successivo. Inoltre si cominci\u00f2 ad allestire la scuola calcio femminile.\nNella stagione 2007-08 si sono definiti nuovi innesti societari mentre \u00e8 iniziata a pieno regime l'attivit\u00e0 di scuola calcio femminile. Gli Allievi regionali hanno concluso il campionato al quarto posto, mentre sia la Juniores Provinciale sia i Giovanissimi Provinciali hanno raggiunto la promozione ai campionati regionali. Sia i Giovanissimi Fascia B sia gli Allievi Fascia B hanno raggiunto le rispettive finali, perdendole. Gli esordienti per il secondo anno consecutivo hanno raggiunto le finali della Danone Cup in Versilia, arrivando in finale con una sconfitta solo ai rigori contro la Reggina. Con l'avvento della stagione 2008-09 la denominazione della societ\u00e0 \u00e8 passata da \"Nuova Lodigiani\" a \"A.S.D. Lodigiani\". Nella stagione 2008-09 tutte le squadre giovanili disputano i campionati regionali; le squadre fascia B sono state ammesse alla Coppa Lazio sia nella categoria Allievi sia nella categoria Giovanissimi.\nNel 2010, dalla fusione tra Stilecasa e l'ex Nuova Lodigiani 2005, nasce l'Associazione Sportiva Dilettantistica Lodigiani Calcio, iscritta al campionato di Promozione. Nel 2011 non si iscrive per\u00f2 a nessun campionato, rimanendo attiva solo a livello giovanile.\nNel 2018 acquisisce il titolo della Atletico San Basilio, di Prima Categoria e l'anno successivo viene ripescata nel campionato di Promozione.\nLodigiani 1972 ed Atletico Lodigiani.\nNella stagione 2020-2021 la A.S.D. Lodigiani Calcio 1972 milita nel campionato di Promozione Lazio e gioca alla Borghesiana, mentre l'Atletico Lodigiani, con sede a Monte Compatri, dopo aver acquisito il titolo della S.S. Cavese 1919, milita in Eccellenza e gioca allo Stadio Francesca Gianni del quartiere di San Basilio.\nColori e simboli.\nI colori sociali della Lodigiani sono il rosso e il bianco. Terzo colore, utilizzato in tutti i simboli storici della Lodigiani, \u00e8 il blu.\nStrutture.\nStadio.\nIl primo campo da gioco della Lodigiani fu lo Stadio Francesca Gianni, ubicato nel quartiere romano di San Basilio. Ristrutturato dalla stessa societ\u00e0, fu sede delle partite casalinghe dal 1974 al 1980.\nCon la promozione in Serie C2 del 1983, la Lodigiani trasfer\u00ec la sede delle proprie partite nel pi\u00f9 capiente stadio Flaminio, che ne sar\u00e0 sede fino al 1998, pur lasciando la sede operativa e degli allenamenti al Francesca Gianni.\nA partire dal 1989 la Lodigiani ritorn\u00f2 a giocare al Francesca Gianni, a causa dell'utilizzo del Flaminio da parte di e , vista l'indisponibilit\u00e0 dello stadio Olimpico soggetto ad intense opere di restyling in vista del Campionato mondiale di calcio del 1990. Al campionato 1989-1990 risalgono le ultime partite al Francesca Gianni, sicch\u00e9 a partire dalla primavera del 1990 si trasfer\u00ec nel pi\u00f9 moderno impianto della Borghesiana, prendendo la gestione del grande centro sportivo e dell'albergo/ristorante. Dunque, la Lodigiani poteva usufruire di impianto polivalente di propriet\u00e0.\nDal 1998 al 1999 si altern\u00f2 l'utilizzo dello stadio Tre Fontane, ubicato nel quartiere EUR, al Flaminio. Il Flaminio fu utilizzato fino al 2005 allorquando, a causa della cessione del titolo sportivo alla Cisco Lodigiani, ci fu un deciso ridimensionamento dei progetti societari. La Lodigiani torn\u00f2 dunque alla Borghesiana, eccezion fatta per una breve parentesi fra il 2010 e il 2011 in cui fu utilizzato il Francesca Gianni.\nSociet\u00e0.\nLa Lodigiani \u00e8 sempre stata un modello di economia calcistica, tanto che anche esperti di calcio professionistico provenienti dal Giappone e dall'Australia, nel corso degli anni novanta, vennero a Roma a studiare il \"Modello Lodigiani\", ovvero gestione trasparente, uso di numerosi e validi giovani da rivendere poi sul mercato, gestione oculata delle risorse. La Lodigiani, fino a quando \u00e8 esistita, non \u00e8 mai apparsa nella consuetudinale \"lista nera\" della Co.vi.soc, che ogni anno colpiva numerose societ\u00e0 dalla Serie A alla Serie C. Questo non accadde neppure con la contestatissima dirigenza Longarini, l'ultima al timone della Lodigiani fino alla svendita del titolo.\n\u00c8 forse l'unico esempio di squadra aziendale che \u00e8 riuscita a ritagliarsi un proprio spazio all'esterno dell'azienda, diventando nel corso degli anni sempre pi\u00f9 autonoma, fino a sopravvivergli in seguito alla crisi di Tangentopoli che decret\u00f2 l'infelice fine della Lodigiani Costruzioni, fino ad allora azienda leader in Italia nel settore edile.\nVincenzo Lodigiani, pur approvando il progetto di Malvicini di realizzare una squadra aziendale, rimase sempre fuori dai quadri dirigenziali, cos\u00ec come tutta la famiglia Lodigiani.\nSettore giovanile.\nLa Lodigiani fu la prima societ\u00e0 in tutta Italia ad usare giovani del proprio vivaio in buon numero nella prima squadra, con l'intento di lanciare le giovani promesse in Serie A o in Serie B. Il modello, usato a forza in molte societ\u00e0 professionistiche di oggi, cominci\u00f2 ad essere applicato con la promozione in Serie C della Lodigiani a partire dal 1983. La Lodigiani non aveva allora nessuna difficolt\u00e0 economica, e fu l'intuizione del presidente Malvicini e del suo vice Sagramola ad avviare il \"modello Lodigiani\".\nLa Lodigiani nella cultura di massa.\nFino al 1990 la Lodigiani era identificata come la squadra del quartiere San Basilio. Fu lo stesso Malvicini ad avvertire un legame eccessivo tra il quartiere e la squadra, e di l\u00ec, oltre a esigenze strutturali, decise di trasferire la sede della Lodigiani al Centro Sportivo della Borghesiana.\nNel 1992 usc\u00ec un inserto speciale del Guerin Sportivo di ben venti pagine sulla Lodigiani, sulla sua storia, e sul suo modello di valorizzazione dei giovani.\nLa squadra \u00e8 inoltre citata nella canzone \"Alessandra sar\u00e0 sempre pi\u00f9 bella\" di Fabrizio Moro.\nCalciatori.\nCalciatori celebri o titolati che hanno indossato la casacca della Lodigiani nel corso del tempo o sono cresciuti nel suo settore giovanile sono Francesco Totti, David Di Michele, Luca Toni, Gianluca Cherubini, Luca Vigiani, Mirko Savini, Emiliano Moretti, Antonio Candreva, Mario Pacilli, Claudio Bellucci, Andrea Agostinelli, Andrea Silenzi, Daniele Di Donato, Francesco Pratali, Matteo Gianello, Luigi Apolloni, Roberto Stellone, Fabio Firmani, Giorgio Venturin, Daniele Pasa, Gianni Cavezzi, Giorgio Gorgone, Claudio De Sousa, Orlando Fanasca, Francesco Marino, Bruno Baldari, Maurizio Rinaldi, Andrea Viola, Luca Pastine, Christian Terlizzi, Flavio Giampieretti, Alessandro Sgrigna, Valerio Fiori, Andrea Cupi, Giovanni Orfei, Roberto Onorati, Giovanni Lopez, Antonio Rosati, Francesco Scaratti, Alessandro Florenzi, Francesco Deli, Raffaele Di Fiore, Fabrizio Lama, Marco La Bella, Fabrizio Procesi, Edoardo Spighetti, Massimiliano Michesi, Massimo Rinaldi, Edoardo Di Resta.\nStatistiche e record.\nStatistiche di squadra.\nLa Lodigiani, fino alla stagione 2001-2002, era l'unica societ\u00e0 tra i professionisti assieme a Juventus, Inter e ChievoVerona a non aver mai subito retrocessioni.\nA partire dal suo esordio in Serie C2, nel 1983, cominci\u00f2 a giocare le sue partite di sabato, per ritagliarsi una propria fetta di pubblico e aggirare cos\u00ec la concorrenza di Roma e Lazio. Il \"Sabato della Lodigiani\", appuntamento fisso per molti tifosi e ultras, rimase una tradizione fino all'uscita di Borgia dalla societ\u00e0, nel 2000. Con l'ingresso di Longarini nella societ\u00e0, nella stagione 2000-2001 la tradizione continu\u00f2 a persistere, ma nei momenti di maggiore difficolt\u00e0 del campionato l'ad Silvano Mecozzi impose di giocare la domenica per non dare vantaggi alle dirette avversarie. Anche nelle stagioni 2001-2002 e 2002-2003 si gioc\u00f2 sempre meno di sabato, a causa delle continue difficolt\u00e0 in campionato della squadra. Infine, nell'unica stagione della Lodigiani con a capo il gruppo Cisco, si continu\u00f2 a seguire la linea di Mecozzi: partite si al sabato, ma non in situazione delicate di campionato.\nTifoseria.\nStoria.\nFino al 1990, anno in cui la Lodigiani ebbe casa al Francesca Gianni di San Basilio, vi era una forte identificazione tra stadio e quartiere, tanto che le partite della Lodigiani registravano spesso il pienone. Il cambio di campo casalingo, nel 1983, nel pi\u00f9 noto e ampio Stadio Flaminio, fece divenire la Lodigiani non pi\u00f9 una squadra di quartiere, ma la reale terza squadra della capitale. Se da una parte la Lodigiani, giocando al Flaminio, cominci\u00f2 a coinvolgere un pubblico proveniente da tutte le zone della capitale e provincia, la perdita del feudo di San Basilio si dimostr\u00f2 una scelta penalizzante in termini di calore e sostegno del pubblico. Tuttavia anche il Flaminio, dal 1983 al 1996 registrava dai 1.000 ai 3.000 spettatori a partita, con picchi di 4.000/5.000 persone nella stagione 1993-1994, anno in cui la Lodigiani sfior\u00f2 la Serie B. A partire dal 1996 la Lodigiani ebbe un vistosissimo calo del pubblico che perdur\u00f2 inesorabilmente fino all'anno della scomparsa della Lodigiani, nel 2004. Le uniche eccezioni erano le partite contro grandi squadre (di regola Catania, Ascoli, Avellino e Foggia, solo per citare le principali) e le partite-spareggio. Altro dato curioso \u00e8 che la stagione 1998-1999 costitu\u00ec il ritorno di un buon pubblico al seguito della Lodigiani, complice il trasloco momentaneo dal Flaminio al Tre Fontane dell'EUR, cambiamento che attir\u00f2 molta gente del popoloso quartiere romano. Anche nelle partite disputate nelle stagioni seguenti al Tre Fontane (in concomitanza, di solito, col Sei Nazioni di Rugby al Flaminio nei mesi di febbraio e marzo) si registrava decisamente un maggiore afflusso rispetto allo Stadio Flaminio.\nIl primo gruppo organizzato al seguito della Lodigiani furono i \"Vigilantes\", nel 1986. Si susseguirono nel corso degli anni vari gruppi di breve vita, fino al 1994, anno di fondazione dei \"Kaos\", primo gruppo che poteva vantare un seguito numerico maggiore e una migliore organizzazione. I Kaos (coadiuvati dal Lodi Club Tufello), organizzarono le prime trasferte. Ultima svolta fu quella del 1996, con la nascita di \"Official Fans\" e \"Ultras\", gruppi che si distinsero, oltre per un numero consistente (soprattutto in alcune stagioni) e un ottimo tifo, per aver seguito sempre e ovunque la squadra in trasferta, cosa inimmaginabile anni prima. Gli Official Fans presenziarono, inoltre, ai mondiali di Francia '98 in tutte le partite che la nazionale italiana disput\u00f2 in quel torneo. Prima di quella esperienza organizzarono un raduno ultras nazionale per seguire l'Italia sotto un unico striscione, senza esito. Dopo la crisi del tifo nella stagione 1999-2000, i gruppi \"Official Fans\" e \"Ultras\" si unirono sotto la sigla \"Ultr\u00e0 Lodigiani 1996\", riportando entusiasmo e calore al Flaminio e non abbandonando mai la squadra neanche nelle trasferte pi\u00f9 lontane, anche se spesso in numero esiguo. Gli Ultr\u00e0 Lodigiani 1996, dopo l'avvento del gruppo Cisco al vertice della Lodigiani, nella stagione 2003-2004, promossero una campagna a favore della tradizione calcistica della Lodigiani, nel timore che la Cisco avrebbe fatto sparire la storica denominazione dagli annali calcistici, cosa che avvenne puntualmente due anni dopo. Gli \"Ultr\u00e0 Lodigiani 1996\", nonostante non abbiano mai aderito al progetto Cisco, non sono ancora sciolti e cercano di promuovere il ritorno della Lodigiani sui campi di gioco, seppur a livello dilettantistico.\nGemellaggi e rivalit\u00e0.\nI rapporti con le altre tifoserie sono i seguenti:\nSporting Lodigiani calcio a 5.\nDal 2010 al 2014 la Lodigiani ha partecipato ai campionati di campionato di calcio a 5 con la denominazione di Sporting Lodigiani C5. Nelle prime due stagioni di attivit\u00e0 (2010-2012) la squadra a vince prima il campionato di Serie D e poi il campionato di Serie C2. Nella stagione 2012-2013 partecipa al campionato di Serie C1, vincendo sia il proprio girone che la Coppa Italia di Serie C, grazie alla presenza in rosa di giocatori di livello quali Domenico Giannone, Emanuele Fratini, Marcelo Moreira e Marco Pignotta, conquistando cos\u00ec la promozione al successivo campionato di Serie B. Nel primo torneo di Serie B vengono raggiunti i play-off promozione, persi al primo turno per mano dell'Ariccia. A fine stagione la societ\u00e0 non si iscrive al successivo torneo.\nNell'estate del 2015, dalle ceneri dello Sporting Lodigiani, nasce l'ASD EUR FC.\nNel palmar\u00e8s si annoverano le vittoria di 1 campionato di Serie D (2010-2011), 1 campionato di Serie C2 (2011-2012), 1 campionato di Serie C1 (2012-2013) ed una Coppa Italia regionale (2013)."}
{"id": "1551217", "revid": "154326", "url": "https://it.wikipedia.org/wiki?curid=1551217", "title": "Tsarskoe Selo", "text": ""}
{"id": "1551220", "revid": "34580", "url": "https://it.wikipedia.org/wiki?curid=1551220", "title": "Philipp Kl\u00fcver", "text": ""}
{"id": "1551222", "revid": "112859160", "url": "https://it.wikipedia.org/wiki?curid=1551222", "title": "Leutelmonte", "text": "Storia.\nLeutelmonte era un feudatario che agli inizi del 1100, dopo essersene impossessato, regnava su tutta la Valtenesi dalla Rocca di Manerba, presso il lago di Garda.\nSi narra della sua impresa di liberare Engarda, figlia del signore di Brescia Ardiccio degli Aimoni, che il signore del castello di Breno teneva prigioniera. Salvandola l'aveva condotta con s\u00e9 nel castello della Rocca di Manerba del Garda.\nIn seguito, all'interno di una serie di lotte con i Valvassori Bresciani, fu indotto a prendere le armi contro la citt\u00e0 di Brescia.\nRadun\u00f2 circa 7000 uomini marci\u00f2 con i suoi compagni Giraldo e Mazzucco, fino alle porte della citt\u00e0 dove fu sconfitto da Ardiccio e trov\u00f2 la morte in battaglia.\nLetteratura.\nLa vita di Leutelmonte \u00e8 narrata da Lorenzo Ercoliani, scrittore bresciano del XIX secolo.\nNel palazzo comunale di Esine \u00e8 presente un affresco che lo ritrae.\nNel 2010 il gruppo camuno chiamato \"Le Ratat\u00fce\" ha scritto una canzone dedicata a lui."}
{"id": "1551224", "revid": "6923", "url": "https://it.wikipedia.org/wiki?curid=1551224", "title": "Filippo Cluverio", "text": "Biografia.\nNacque a Danzica nel 1580. Dopo aver viaggiato a lungo in Germania e Polonia (dove impar\u00f2 il polacco), inizi\u00f2 gli studi di giurisprudenza a Leida, ma presto rivolse la sua attenzione alla storia e alla geografia, allora insegnate a Leida da Giuseppe Giusto Scaligero. Arruolatosi come soldato, viaggi\u00f2 in Boemia e Ungheria, dove fu imprigionato, poi torn\u00f2 a Leida e di l\u00e0 intraprese lunghi viaggi a scopo di studio in Inghilterra, Scozia Francia e Italia, che visit\u00f2 accompagnato da Luca Olstenio; tornato definitivamente nei Paesi Bassi nel 1616, ricevette una pensione regolare dall'Universit\u00e0 di Leida. Mor\u00ec a Leida nel 1623.\nOpere.\nLa \"Introductio\" fu un successo editoriale notevolissimo. Pubblicata postuma per la prima volta a Leiden nel 1624, se ne conoscono non meno di 25 edizioni almeno fino al 1729, pubblicate ad Amsterdam, Venezia, Londra, Parigi, Oxford, ecc. dai pi\u00f9 prestigiosi editori dell'epoca."}
{"id": "1551231", "revid": "93581871", "url": "https://it.wikipedia.org/wiki?curid=1551231", "title": "Discografia degli Asia", "text": "La seguente \u00e8 una discografia comprensiva del gruppo musicale britannico Asia, con relative formazioni per ogni album pubblicato."}
{"id": "1551232", "revid": "533647", "url": "https://it.wikipedia.org/wiki?curid=1551232", "title": "Valguarnera (disambigua)", "text": ""}
{"id": "1551234", "revid": "1702319", "url": "https://it.wikipedia.org/wiki?curid=1551234", "title": "Chiesa di Santa Lucia (San Polo dei Cavalieri)", "text": "La chiesa di Santa Lucia \u00e8 sita presso il centro storico di San Polo dei Cavalieri, vicino alla rocca, nella citt\u00e0 metropolitana di Roma Capitale.\nAspetto e storia.\nLa chiesa risulta gi\u00e0 costruita nel 1400 come si evince dagli Statuti Orsiniani, rendendo la chiesa la pi\u00f9 antica del paese laziale.\nL'accesso \u00e8 mediante la cappella a destra dell'altare.\nL'esterno \u00e8 stato modificato in modo che non se ne evince nulla dell'edificio originario.\nL'interno \u00e8 a croce greca a navata unica a 2 cappelle laterali, nel 2\u00b0 dopoguerra risultavano piuttosto fatiscenti.\nIl picco del degrado si tocc\u00f2 negli anni sessanta.\nIl soffitto \u00e8 a capriate.\nL'altare \u00e8 incorniciato con stucco a colonne, capitelli e timpano triangolare.\nIl quadro raffigurante Santa Lucia che inizialmente era presso l'altare maggiore ora \u00e8 stato portato nella Chiesa di San Nicola.\nUnico residuo dell'arredamento originale \u00e8 l'attrezzo da processione con la statua dell'Assunta.\nLa Vergine \u00e8 raffigurata su una nuvola (da cui spiccano delle testine), con le vesti mosse dal vento, le braccia alzate, con un'aureola e lo sguardo rapito dall'estasi. Sul capo i fedeli hanno applicato una corona d'argento.\nUna statua lignea della Madonna di questa chiesa \u00e8 stata portata a Palazzo Venezia a Roma nel 1912.\nI restauri.\nSul rosone si legge un'epigrafe che il primo restauro avvenne nel 1590 finanziato da 2 personaggi d'origine bresciana che fondarono anche la Congregazione dell'Immacolata concezione.\nLa 2\u00aa ristrutturazione \u00e8 avvenuta all'incirca nel XVII secolo.\nNegli anni ottanta s'incominci\u00f2 una raccolta fondi che port\u00f2 al restauro delle parti pi\u00f9 lesionate.\nAll'inizio degli anni novanta il Ministero dei Beni Culturali fece 3 stanziamenti che permisero il completamento dei restauri necessari a donare bellezza, fascino e charme a questa chiesa laziale.\nFu restaurato anche il campanile con la sua campana che, a tutt'oggi, si pu\u00f2 udire nelle vie del paese.\nSul campanile vi \u00e8 l'epigrafe \"Vincentius et Gabriel fratres benedicti reate fusores MDCCCLVIII\".\nNonostante i vari restauri del XX secolo, la chiesa risulta agibile solamente dal 13 dicembre 1995.\nI restauri hanno riportato alla luce degli affreschi presso l'altare pseudo-barocco del XIX secolo."}
{"id": "1551241", "revid": "123713035", "url": "https://it.wikipedia.org/wiki?curid=1551241", "title": "Antonio Paganin", "text": "Biografia.\n\u00c8 il fratello maggiore di Massimo Paganin.\nCarriera.\nGiocatore.\nCresce calcisticamente nel settore giovanile del Bologna, dove nella stagione 1981-1982 contribu\u00ec alla conquista del Campionato Allievi Nazionali. Dopo una fugace presenza nella Coppa Italia Serie C il Bologna lo cedette alla Sampdoria dove esord\u00ec in Serie A. Dopo quattro stagioni a Genova, disput\u00f2 due campionati nell'Udinese e nel 1990 arriv\u00f2 all'Inter. Qui gioc\u00f2 per sei stagioni, dal 1990 al 1995, contando in campionato 109 presenze, vincendo inoltre la Coppa UEFA due volte, nel 1991 e nel 1994. Si ritira dal calcio professionistico nel 1997, a 31 anni, continuando ancora per qualche anno nelle categorie dilettantistiche.\nAllenatore.\nTerminata la carriera da giocatore intraprende quella di allenatore, allenando le squadre del Gan Thiene Villaverla e del Longare Castegnero, in attesa di frequentare il corso di Coverciano. Nella stagione 2011-2012 diventa l'allenatore degli Allievi Nazionali del Bassano Virtus, mentre nella 2012-2013 viene promosso alla guida della formazione Berretti. Il 10 aprile 2014 viene nominato selezionatore della Rappresentativa Under del girone C della Serie D.\nIl 13 giugno 2014 diventa il nuovo allenatore del in Serie D. Il 23 marzo 2016 viene sollevato dall'incarico. Il 5 aprile viene richiamato alla guida del Giorgione. Al termine della stagione non rinnova il contratto per la stagione 2016-2017. Il 3 giugno 2017, viene nuovamente richiamato sulla panchina del in sostituzione di Daniele Pasa passato al . Il 17 giugno 2018 diventa il nuovo tecnico del Campodarsego in Serie D. Il 23 ottobre 2019 diventa il nuovo tecnico della Godigese Calcio in Eccellenza. Dopo due stagioni, l\u201911 maggio 2021 viene sollevato dall\u2019incarico."}
{"id": "1551244", "revid": "1924342", "url": "https://it.wikipedia.org/wiki?curid=1551244", "title": "Bohemian Like You", "text": "Bohemian Like You \u00e8 una canzone dei Dandy Warhols, secondo singolo estratto dall'album \"Thirteen Tales From Urban Bohemia\", pubblicato nel 2000.\nIl brano viene ricordato anche per il suo videoclip, nel quale erano presenti due nudi integrali, sia maschile sia femminile. Questo video \u00e8 andato in onda soprattutto su MTV, anche se in alcune fasce orarie ne veniva mandata in onda una versione censurata, con dei pixel che oscuravano le parti intime degli attori.\nIl brano \u00e8 tornato alla luce della ribalta nel 2006, grazie al mash-up \"Horny as a Dandy\" realizzato, a partire dal pezzo, dal DJ tedesco Mousse T..\nNegli ultimi anni \u00e8 utilizzato nella campagna pubblicitaria della Vodafone e della Ford Focus.\nAltri utilizzi.\nIl brano \u00e8 anche stato utilizzato nel video iniziale e finale del videogioco Le Mans 24 Hours, pubblicato nel 2000 da Infogrames e sviluppato da Eutechnyx, per PlayStation e PC. La canzone \u00e8 stata spezzata a 3/4 nel video introduttivo, per poi essere ripresa qualche secondo prima nel video finale, quando il giocatore vince la 24 ore di Le Mans. La versione contenuta in questo videogame \u00e8 differente rispetto a quella contenuta in Thirteen Tales From Urban Bohemia: l'inizio \u00e8 completamente diverso, ed \u00e8 suonata in modo diverso, ci sono variazioni nel testo, che \u00e8 strutturato anche in modo leggermente diverso.\nQuesto brano fa anche parte della colonna sonora del film a cartoni animati del 2006 realizzato da Aardman \"Gi\u00f9 per il tubo\"."}
{"id": "1551253", "revid": "63756", "url": "https://it.wikipedia.org/wiki?curid=1551253", "title": "Chrysas", "text": ""}
{"id": "1551254", "revid": "122449953", "url": "https://it.wikipedia.org/wiki?curid=1551254", "title": "Comunit\u00e0 montana del Sebino Bresciano", "text": "La Comunit\u00e0 montana del Sebino Bresciano \u00e8 una comunit\u00e0 montana della provincia di Brescia a cui fanno riferimento nove comuni della sponda orientale del lago d'Iseo.\nNe fanno parte i comuni di:\nPresidente e Giunta Esecutiva.\nDeleghe agli Assessori:\nBilancio e programmazione,turismo e cultura\nSviluppo dei Servizi Associati, , servizi sociali, Lavori pubblici, urbanistica, attivit\u00e0 produttive, commercio e pesca.\npersonale, agricoltura e foreste, Protezione Civile e sicurezza, ambiente ed ecologia, sport e tempo libero"}
{"id": "1551258", "revid": "287204", "url": "https://it.wikipedia.org/wiki?curid=1551258", "title": "Jan van Kilsdonk", "text": "\u00c8 stato autore di numerosi libri e saggi. Ha vissuto per molti anni ad Amsterdam, dove era attivo nella cura dei malati di AIDS. Sosteneva la necessit\u00e0 da parte della Chiesa cattolica di una cura pi\u00f9 attenta e non discriminante nei confronti degli omosessuali."}
{"id": "1551265", "revid": "110157", "url": "https://it.wikipedia.org/wiki?curid=1551265", "title": "B\u0103lteni (Olt)", "text": "B\u0103lteni \u00e8 un comune della Romania di 1.972 abitanti, ubicato nel distretto di Olt, nella regione storica della Muntenia. \nB\u0103lteni \u00e8 divenuto comune autonomo nel corso del 2004, staccandosi dal comune di Perie\u021bi."}
{"id": "1551273", "revid": "110157", "url": "https://it.wikipedia.org/wiki?curid=1551273", "title": "We Used to Be Friends", "text": "We Used to be Friends \u00e8 una canzone del gruppo statunitense The Dandy Warhols. \u00c8 il primo singolo estratto dal loro album del 2003 \"Welcome to the Monkey House\".\nIl brano \u00e8 stato usato come colonna sonora di alcune serie televisive americane come \"The O.C.\", \"Wonderfalls\", il videogioco ', ' e \"Veronica Mars\" di cui \u00e8 stata la sigla di apertura per tutta la durata del telefilm.\nIl brano \u00e8 stato pubblicato anche nella compilation \"\", che contiene brani tratti dalla colonna sonora del telefilm.\nIl brano \u00e8 inoltre incluso nella colonna sonora del videogioco \"FIFA Football 2004\".\nIl singolo.\nNel cd singolo, oltre a \"We Used to Be Friend\", c'\u00e8 anche Bohemian Like You, successo precedente del gruppo e due popolari hit degli anni '80: \"Call me\", cover del brano del gruppo Blondie, e \"Relax\", cover della canzone dei Frankie Goes to Hollywood."}
{"id": "1551275", "revid": "110157", "url": "https://it.wikipedia.org/wiki?curid=1551275", "title": "B\u0103r\u0103\u0219ti", "text": "B\u0103r\u0103\u0219ti \u00e8 un comune della Romania di 1.808 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 8 villaggi: B\u0103r\u0103\u0219tii de Cepturi, B\u0103r\u0103\u0219tii de Vede, Boroe\u0219ti, Cioc\u0103ne\u0219ti, L\u0103z\u0103re\u0219ti, Mereni, Mo\u021boe\u0219ti, Pope\u0219ti."}
{"id": "1551276", "revid": "287204", "url": "https://it.wikipedia.org/wiki?curid=1551276", "title": "Barasti", "text": ""}
{"id": "1551277", "revid": "110157", "url": "https://it.wikipedia.org/wiki?curid=1551277", "title": "Pallone d'oro 1978", "text": "L\u2019edizione 1978 del Pallone d'oro, 23\u00aa edizione del premio calcistico istituito dalla rivista francese \"France Football\", fu vinta dall'inglese Kevin Keegan ().\nI giurati che votarono furono 26, provenienti da Austria, Belgio, Bulgaria, Cecoslovacchia, Danimarca, Finlandia, Francia, Germania Est, Germania Ovest, Grecia, Inghilterra, Irlanda, Italia, Jugoslavia, Lussemburgo, Paesi Bassi, Polonia, Portogallo, Romania, Scozia, Spagna, Svezia, Svizzera, Turchia, Ungheria e Unione Sovietica."}
{"id": "1551278", "revid": "830579", "url": "https://it.wikipedia.org/wiki?curid=1551278", "title": "Synare", "text": "Synare \u00e8 una serie di drum machine prodotta tra la fine degli anni '70 e gli anni '80 dalla Star Instruments Inc."}
{"id": "1551279", "revid": "767487", "url": "https://it.wikipedia.org/wiki?curid=1551279", "title": "B\u00e2rza", "text": "B\u00e2rza \u00e8 un comune della Romania di 2.637 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: B\u00e2rza e Brane\u021b."}
{"id": "1551280", "revid": "1342360", "url": "https://it.wikipedia.org/wiki?curid=1551280", "title": "Calciatore dell'anno (Sport)", "text": "Calciatore svizzero dell'anno fu un premio calcistico assegnato dal quotidiano \"Sport\" di Zurigo al miglior giocatore svizzero dell'anno solare, tra il 1973 e il 1998. Successivamente il premio fu assegnato dalla federazione calcistica della Svizzera.\nCollegamenti esterni.\nCalciatore svizzero dell'anno su rsssf.com"}
{"id": "1551282", "revid": "869733", "url": "https://it.wikipedia.org/wiki?curid=1551282", "title": "Barza", "text": "Barza \u00e8 una frazione geografica del comune italiano di Ispra posta nell'entroterra a sudest del centro abitato, nelle vicinanze della localit\u00e0 gemella di Barzola.\nStoria.\nFu un antico comune del Milanese.\nRegistrato agli atti del 1751 come un borgo di 102 abitanti, nel 1786 Barza entr\u00f2 per un quinquennio a far parte dell'effimera Provincia di Varese, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia nel 1805 risultava avere solamente 83 abitanti, avendo subito un fenomeno di emigrazione a favore dei pi\u00f9 dinamici centri vicini. Fu cos\u00ec che nel 1809 la minuscola comunit\u00e0, non potendo pi\u00f9 permettersi un ordinamento autonomo, fu soppressa con regio decreto di Napoleone ed annessa per la prima volta ad Ispra. Il Comune di Barza fu per\u00f2 ripristinato con il ritorno degli austriaci, e l'abitato cominci\u00f2 a riprendersi, tanto che nel 1853 risult\u00f2 essere popolato da 176 anime, salite a 213 nel 1861. Dopo una leggera crescita demografica nella seconda met\u00e0 del XIX secolo, all'inizio del nuovo secolo le scarse dinamiche economiche favorirono nuovamente l'emigrazione. Fu quindi il fascismo a decidere nel 1928 di riproporre l'antico modello napoleonico, e stabilire la definitiva annessione ad Ispra."}
{"id": "1551287", "revid": "125287215", "url": "https://it.wikipedia.org/wiki?curid=1551287", "title": "Henjo Richter", "text": "Biografia.\nHa iniziato a suonare la chitarra elettrica a 13 anni come autodidatta.\nNel 1997 fu chiamato nei Gamma Ray a sostituire Dirk Schl\u00e4chter che pass\u00f2 al basso da Somewhere Out in Space in poi.\nNel 2001 fu ingaggiato da Tobias Sammet per suonare su Avantasia.\nNel 2017, con il collega dei Gamma Ray Michael Ehr\u00e9, fonda i \"The Unity\"."}
{"id": "1551288", "revid": "466539", "url": "https://it.wikipedia.org/wiki?curid=1551288", "title": "Shirley Temple, il pi\u00f9 giovane mostro sacro del cinema", "text": "Shirley Temple, il pi\u00f9 giovane mostro sacro del cinema (o Shirley Temple, il pi\u00f9 giovane mostro sacro del cinema contemporaneo), noto anche come Sfinge di Barcellona, \u00e8 un'opera in gouache, pastello e collage su carta realizzata dal pittore surrealista Salvador Dal\u00ed. L'opera, le cui misure sono 75 \u00d7 100\u00a0cm, \u00e8 situata nei Paesi Bassi, nel museo Boijmans Van Beuningen, la principale galleria d'arte di Rotterdam.\nDescrizione.\nNell'opera \u00e8 illustrata la testa dell'enfant prodige Shirley Temple, tratta da una fotografia su una rivista, sopra al corpo di una leonessa rossa con seni evidenti e artigli bianchi. Sopra la sua testa c'\u00e8 un pipistrello. Intorno alla leonessa-Shirley giacciono scheletri umani e altre ossa, presumibilmente il risultato della sua ultima uccisione. In basso al dipinto c'\u00e8 un'etichetta trompe-l'\u0153il che riporta la scritta: \"Shirley! finalmente in Technicolor\".\nSi ritiene che il dipinto rappresenti una critica alla sessualizzazione delle star bambine operata da Hollywood.\nEsposizione.\nFu esposta per la prima volta ad un'esposizione tenutasi alla Julien Levy Gallery, New York, dal 21 marzo al 18 aprile 1939 (sebbene il catalogo dell'esposizione non menzioni il dipinto, un articolo del New York Times riporta la sua presenza). Fu anche esposto nel 1983 al Palau Reial de Pedralbes di Barcellona, nel 1985 al Palais des Beaux Arts a Charleroi, e ancora a Barcellona nel 2004, al CaixaForum. Dal 1\u00ba giugno al 9 settembre 2007 \u00e8 stata una delle circa cento opere di Dal\u00ed ad essere esposte al Tate Modern di Londra come parte della mostra \"Dal\u00ed e i film\"."}
{"id": "1551295", "revid": "59975", "url": "https://it.wikipedia.org/wiki?curid=1551295", "title": "Pornograffitti", "text": ""}
{"id": "1551296", "revid": "1702319", "url": "https://it.wikipedia.org/wiki?curid=1551296", "title": "Chiesa di San Rocco (San Polo dei Cavalieri)", "text": "La chiesa di San Rocco si trova a San Polo dei Cavalieri nella citt\u00e0 metropolitana di Roma Capitale.\nStoria.\n\u00c8 stata edificata nella 1\u00aa met\u00e0 del XVIII secolo come ringraziamento al santo per il miracolo del debellamento della peste del 1656.\nIl 30 maggio 2005 dopo la messa, verso le 8 e 30 del mattino dei ladri rubano la tela dell'altare.\nIl 16 agosto dello stesso anno la tela venne sostituita da una copia.\nAspetto.\nL'esterno.\nIl campanile \u00e8 miserrimo e ad un'unica campana.\nL'aspetto esterno \u00e8 in stile romanico-rurale.\nL'interno.\nL'interno \u00e8 grande poco pi\u00f9 di una cappella ed \u00e8 ad un'unica navata rettangolare con volta a botte con un arco a tutto sesto sorretto da pilastri separa la navata dall'abside separata dal presbiterio.\nNei pilastri vi sono 2 nicchie con la statue dell'Immacolata e di San Giuseppe con Bambino.\nSull'altare vi \u00e8 un Sacro Cuore a mosaico.\nSia il mosaico che l'altare sono moderni.\nIn alto vi \u00e8 una tela di anonimo raffigurante la Madonna seduta sulle ginocchia con in braccio il Bambin Ges\u00f9 che tiene sulla sinistra un panno con dipinta questa chiesa, l'altra mano la protende verso il seno della madre.\nAi 2 lati sono raffigurati 2 santi (San Sebastiano martirizzato con le frecce ed un altro a tutt'oggi non ben identificato).\nUnico affresco posto sulla volta \u00e8 una colomba attorniata da angeli cherubini e raggi luminosi incorniciata da cui si dipartono altri raggi di luce affrescati."}
{"id": "1551298", "revid": "767487", "url": "https://it.wikipedia.org/wiki?curid=1551298", "title": "Bobice\u0219ti", "text": "Bobice\u015fti \u00e8 un comune della Romania di 3.390 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 8 villaggi: Bechet, Belgun, Bobice\u0219ti, Chinte\u0219ti, Com\u0103ne\u0219ti, Govora, Leote\u0219ti, Mirila."}
{"id": "1551299", "revid": "76963", "url": "https://it.wikipedia.org/wiki?curid=1551299", "title": "Tre giorni di anarchia", "text": ""}
{"id": "1551301", "revid": "287204", "url": "https://it.wikipedia.org/wiki?curid=1551301", "title": "Bobicesti", "text": ""}
{"id": "1551302", "revid": "767487", "url": "https://it.wikipedia.org/wiki?curid=1551302", "title": "Revolver (film 2005)", "text": "Revolver \u00e8 un film del 2005 diretto da Guy Ritchie.\nDopo l'insuccesso di \"Travolti dal destino\" (2002), Ritchie torna a scrivere e dirigere un film sulla scia dei suoi primi due lungometraggi, \"Lock &amp; Stock - Pazzi scatenati\" (1999) e \"Snatch - Lo strappo\" (2000), che l'avevano imposto all'attenzione come uno dei registi emergenti pi\u00f9 promettenti.\nAll'interno del film \u00e8 fatto l'uso di cartoni animati in una maniera che ricorda vagamente \"Assassini nati\" e \"\".\nTrama.\nIl film segue le vicende di Jake Green, uno scaltro ma tormentato giocatore d'azzardo alle prese con un violento boss, Dorothy Macha.\nUscito dopo sette anni di isolamento in prigione, Jake Green \u00e8 deciso a vendicarsi dell'uomo che ha ucciso la moglie del fratello: Dorothy Macha. Umiliato e battuto al tavolo da gioco dal giovane rivale, Dorothy manda i suoi scagnozzi a ucciderlo ma Jake, che intanto scopre di avere soltanto tre giorni prima di morire a causa di una rara malattia del sangue, viene salvato da Zach e Avi, detti gli \"squali del prestito\", che promettono di proteggerlo dal boss Macha. In cambio egli deve sottostare a due condizioni: rinunciare a tutti i suoi soldi e obbedire ciecamente alle loro istruzioni, cosa che comporta anche il rispondere a tutte le loro domande. Inizia cos\u00ec ad andare in giro con i due usurai, i quali utilizzano i soldi di Green per concedere lauti prestiti, applicando alti tassi d'interesse. Zach e Avi interrogano Green sul suo passato: egli spiega che, al momento di entrare in prigione, aveva preferito scontare sette anni in completo isolamento, piuttosto che quattordici di detenzione ordinaria. Durante gli anni di isolamento, si era ritrovato tra la cella di un campione di scacchi e quella di un abile truffatore. Questi si scambiavano da tempo piani di evasione, utilizzando pagine dei libri di matematica, astrofisica e scacchi, poich\u00e9 poco letti. Green intercett\u00f2 la loro corrispondenza, entrando a far parte dei loro piani. Commise, per\u00f2, l'errore di svelare ai due tutti i suoi segreti. Un giorno i due vicini di Green evasero misteriosamente e, una volta fuori, rubarono tutti i soldi di Green. Gli lasciarono solamente un biglietto con un messaggio: \"Per diventare pi\u00f9 furbo devi giocare con uno pi\u00f9 furbo di te\".\nNel frattempo, Macha viene coinvolto in affari con il signor Sam Gold, per il quale deve custodire della cocaina. Green e i suoi due aguzzini rubano la cocaina di Macha, che deve procurarsene dell'altra per prestare fede all'accordo con Gold. L'unico in grado di procurargliela \u00e8, per\u00f2, l'asiatico Lord John, un suo concorrente nello spaccio. Tuttavia, la droga viene nuovamente rubata dal gruppo degli squali, poco prima dello scambio tra gli asiatici e Macha, determinando tensione tra quest'ultimo e Lord John. I due danno inizio ad una faida che, dopo alterni avvenimenti porta ad un fallito attentato a Macha, e alla morte di Lord John. Macha, utilizzando due compari di Jake e del fratello, rivelatisi cocainomani ed opportunisti, scopre che per\u00f2 dietro a tutto quello che gli sta succedendo c'\u00e8 Green.\nInizia una fase in cui Green sente delle voci, e non riesce neanche ad uccidere Macha quando va a trovarlo di notte nella sua camera da letto. Ma anche Macha una volta sveglio e con di fronte Green, inerme, si blocca e non lo uccide. Successivamente il fratello di Green viene torturato dagli uomini di Macha per sapere dove Jake si sia nascosto, il fratello di Green si salva esclusivamente perch\u00e9 uno degli uomini di Macha tradisce il suo capo e uccide tutti gli altri scagnozzi intorno a lui, mentre allo stesso tempo a Macha fa visita un'emissaria di Mr. Gold. Si scoprir\u00e0 infine che i due squali sono in realt\u00e0 i due evasi di prigione che Green, visto la detenzione dei tre in celle di isolamento, non aveva mai visto. Green infine, ormai senza soldi e senza pi\u00f9 alcuna paura, si reca nel covo di Macha portandogli la droga disputata e lo affronta. Questi gli punta la pistola addosso ma resosi conto dell'inutilit\u00e0 del gesto e della certezza che Mr. Gold lo uccider\u00e0, come uno scorpione, si suicida.\nUna delle tante possibili spiegazioni del significato morale del film, di non semplice comprensione, \u00e8 quello che vede il percorso seguito da Green come un percorso interiore, dove .\nUn viaggio introspettivo nella mente umana, su come funziona e quali sono le metodiche che la controllano. Il film mette pi\u00f9 volte l'accento sul fatto che in realt\u00e0 l'uomo \u00e8 senza controllo, egli crede di fare delle scelte, ma \u00e8 sempre l'ego a scegliere per lui. La scena nell'ascensore \u00e8 il messaggio che attraverso i millenni pi\u00f9 persone hanno tentato di comunicare e in questo film viene fatto in maniera sublime. Solo quando Green riesce a comprendere che suoi due angeli custodi fanno in realt\u00e0 parte di se stesso, solo in quel momento comprende che ha vissuto in balia di un nemico che per anni si \u00e8 nascosto nell'ultimo posto in cui lo si sarebbe cercato. Nemico che viene battuto solo quando riesce a capire chi \u00e8 e dove si trova, cosa che a Macha non succede e, quindi, viene battuto a sua volta (da notare che non lo uccide Green, ma \u00e8 Macha stesso a togliersi la vita).\nLa cabala e riferimenti numerici.\nAll'interno del film Guy Ritchie ha voluto ricordare la tradizione ebraica della cabala, rappresentata dalla triade:\nIl nome Giacobbe ritorna anche in uno dei libri di matematica letti in prigione, nel quale \u00e8 trattato il metodo di Jacobi di analisi numerica.\nIl numero 32 ricorre pi\u00f9 volte nel film. Inoltre l'ascensore si blocca tra il piano 14 e 12 l (in un ipotetico piano 13), visto che negli Stati Uniti d'America spesso il numero 13 viene oscurato per motivi scaramantici."}
{"id": "1551304", "revid": "30445", "url": "https://it.wikipedia.org/wiki?curid=1551304", "title": "Hydroidolina", "text": "Hydroidolina \u00e8 una sottoclasse di Hydrozoa, recentemente riallacciata come sinonimo dell'ordine Hydroida. Hydroidolina raggruppa fra gli altri tutti gli organismi di acqua dolce presenti nella classe Hydrozoa.\nL'appellativo \"Hydroidolina\" non \u00e8 ancora globalmente assestato, visto che alcuni autori preferiscono usare \"Leptolinae\", mentre altri \"Hydroidomedusae\".\nLeptolinae \u00e8 il nome storico dell'insieme di idrozoi qui rappresentato, ma il nome d'uso comune \u00e8 da preferire, senza contare che Leptolinae pu\u00f2 essere confuso con il taxon on accettato \"Leptolida\".\nSecondo la maggioranza degli ordinamenti, Hydroidolina viene diviso in tre ordini."}
{"id": "1551306", "revid": "767487", "url": "https://it.wikipedia.org/wiki?curid=1551306", "title": "Cocai", "text": "I Cocai sono un gruppo di rock progressivo italiano formatosi nel 1977.\nIl gruppo.\nIl gruppo, originario del Veneto, esattamente di Venezia, \u00e8 rimasto attivo per un brevissimo periodo pubblicando un unico album nell'anno 1977. I componenti hanno mantenuto la propria identit\u00e0 celata dietro nomi di fantasia."}
{"id": "1551310", "revid": "1632387", "url": "https://it.wikipedia.org/wiki?curid=1551310", "title": "A Death-Grip on Yesterday", "text": "A Death-Grip on Yesterday \u00e8 il terzo album in studio della band metalcore Atreyu.\n\u00c8 stato pubblicato il 28 marzo 2006 dalla Victory Records. Una settimana dopo la sua pubblicazione furono vendute pi\u00f9 di 69\u00a0000 copie.\nRispetto a \"The Curse\", l'album presenta dei suoni molto pi\u00f9 melodici e tendenti all'post-hardcore, un'altra differenza sostanziale \u00e8 la presenza di parti melodiche cantate da Alex Varkatzas.\nDa notare \u00e8 anche la lunghezza del disco che sembrerebbe pi\u00f9 un EP, poich\u00e9 dura solamente 33 minuti ed \u00e8 diviso in 9 canzoni.\nIn agosto gli Atreyu realizzarono anche un video live per la canzone \"Untitled Finale\"."}
{"id": "1551311", "revid": "1305772", "url": "https://it.wikipedia.org/wiki?curid=1551311", "title": "Bala\u0161icha", "text": "Bala\u0161icha (anche traslitterata come \"Bala\u0161iha\", \"Bala\u0161ikha\", \"Balashikha\", \"Balashiha\") \u00e8 una cittadina della Russia europea centrale, compresa nell'oblast' di Mosca e situata 20 km a est della capitale, sulle sponde del fiume Pechorka; \u00e8 stata fino al 2011 capoluogo di un distretto omonimo.\nLa citt\u00e0 venne fondata nel 1830, in seguito allo sviluppo di uno stabilimento tessile impiantato verso la fine del secolo precedente sul territorio delle \"pomest'ja\" di \"Gorenki\" e \"Nikol'skoe\"; lo \"status\" di citt\u00e0 risale invece al 1939.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1551312", "revid": "287204", "url": "https://it.wikipedia.org/wiki?curid=1551312", "title": "Balasicha", "text": ""}
{"id": "1551314", "revid": "80339", "url": "https://it.wikipedia.org/wiki?curid=1551314", "title": "Balashiha", "text": ""}
{"id": "1551315", "revid": "80339", "url": "https://it.wikipedia.org/wiki?curid=1551315", "title": "Balashikha", "text": ""}
{"id": "1551316", "revid": "80339", "url": "https://it.wikipedia.org/wiki?curid=1551316", "title": "Bala\u0161iha", "text": ""}
{"id": "1551317", "revid": "80339", "url": "https://it.wikipedia.org/wiki?curid=1551317", "title": "Bala\u0161ikha", "text": ""}
{"id": "1551319", "revid": "80339", "url": "https://it.wikipedia.org/wiki?curid=1551319", "title": "Altopiano degli Yukagiri", "text": ""}
{"id": "1551321", "revid": "287204", "url": "https://it.wikipedia.org/wiki?curid=1551321", "title": "L'Equipe", "text": ""}
{"id": "1551323", "revid": "188323", "url": "https://it.wikipedia.org/wiki?curid=1551323", "title": "Y2K bike", "text": ""}
{"id": "1551326", "revid": "729019", "url": "https://it.wikipedia.org/wiki?curid=1551326", "title": "T\u00fcrksat (societ\u00e0)", "text": "T\u00fcrksat Uydu Haberle\u015fme ve Kablo TV \u0130\u015fletme A.\u015e. \u00e8 l'unico operatore satellitare in Turchia. Fu fondata come un'azienda pubblica. Turksat AS possiede una quota del 75% di Eurasiasat SAM ed \u00e8 stata fondata nel 1996 assieme ad Alcatel Space per costruire e lanciare il satellite Turksat 2A (Eurasiasat 1) nel 2001. La societ\u00e0 ha il suo quartier generale a G\u00f6lba\u015f\u0131, nei pressi di Ankara.\nSatelliti.\nT\u00fcrksat A.\u015e. ha lanciato i satelliti di telecomunicazione T\u00fcrksat \u00e8 attualmente opera attraverso i satelliti Turksat 1C, Turksat 2A, Turksat 3A and Astra 1D (in affitto)."}
{"id": "1551327", "revid": "339392", "url": "https://it.wikipedia.org/wiki?curid=1551327", "title": "Quadro (arte)", "text": ""}
{"id": "1551328", "revid": "110157", "url": "https://it.wikipedia.org/wiki?curid=1551328", "title": "Brastav\u0103\u021bu", "text": "Brastav\u0103\u021bu \u00e8 un comune della Romania di 4.953 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Brastav\u0103\u021bu e Cru\u0219ovu."}
{"id": "1551329", "revid": "287204", "url": "https://it.wikipedia.org/wiki?curid=1551329", "title": "Brastavatu", "text": ""}
{"id": "1551330", "revid": "111435701", "url": "https://it.wikipedia.org/wiki?curid=1551330", "title": "Olindiidae", "text": "Olindiidae \u00e8 una famiglia di Hydrozoa.\nSecondo altri ordinamenti viene assegnata all'ordine Limnomedusae (Kramp, 1938) oppure al sottordine Limnomedusae.\nDistribuzione.\nLe specie della famiglia sono distribuite in tutti gli oceani, sia ai tropici che nei mari freddi. Tuttavia, la famiglia include anche specie che vivono in acque dolci e/o salmastre."}
{"id": "1551331", "revid": "37401", "url": "https://it.wikipedia.org/wiki?curid=1551331", "title": "Roderic Noble", "text": "Biografia.\nRoderic Noble \u00e8 nato il 3 ottobre 1957 a Darley, West Riding of Yorkshire, Inghilterra da Reginald e Phyllis Noble. Venne scelto per recitare nel film \"Nicola e Alessandra\" su raccomandazione alla direttrice del casting Maude Spector dal suo insegnante di dizione Michael Wilde. Venne scelto per il ruolo principalmente per la sua somiglianza con lo zarevic Aleksej. \u00c8 poi apparso in un episodio della serie televisiva \"The Main Chance\" nel 1972, dopo di che ha smesso di recitare. Dopo il liceo, ha studiato geologia alla Plymouth University."}
{"id": "1551334", "revid": "55882223", "url": "https://it.wikipedia.org/wiki?curid=1551334", "title": "Kiswahili", "text": ""}
{"id": "1551335", "revid": "1305772", "url": "https://it.wikipedia.org/wiki?curid=1551335", "title": "Br\u00e2ncoveni", "text": "Br\u00e2ncoveni \u00e8 un comune della Romania di 3.047 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 4 villaggi: Br\u00e2ncoveni, M\u0103rgheni, Ociogi, V\u0103leni."}
{"id": "1551336", "revid": "287204", "url": "https://it.wikipedia.org/wiki?curid=1551336", "title": "Brancoveni", "text": ""}
{"id": "1551337", "revid": "287204", "url": "https://it.wikipedia.org/wiki?curid=1551337", "title": "Turksat", "text": ""}
{"id": "1551342", "revid": "110157", "url": "https://it.wikipedia.org/wiki?curid=1551342", "title": "Brebeni", "text": "Brebeni \u00e8 un comune della Romania di 2.981 abitanti, ubicato nel distretto di Olt, nella regione storica della Muntenia. \nIl comune \u00e8 formato dall'unione di 2 villaggi: Brebeni e Teiu\u0219u."}
{"id": "1551343", "revid": "33689", "url": "https://it.wikipedia.org/wiki?curid=1551343", "title": "Flavio Urso", "text": "Polemio fu console nel 338, sotto l'imperatore Costanzo II. \u00c8 stato suggerito che la nomina di Urso e del suo collega Polemio a consoli per il 338 sia stata in qualche modo una ricompensa all'esercito, di cui erano generali, per il sostegno dato a Costanzo in occasione delle purghe del 337, che avevano eliminato i pretendenti al trono dopo la morte di Costantino I."}
{"id": "1551346", "revid": "486946", "url": "https://it.wikipedia.org/wiki?curid=1551346", "title": "Chiyo-chan", "text": ""}
{"id": "1551348", "revid": "13528529", "url": "https://it.wikipedia.org/wiki?curid=1551348", "title": "Royal Jordanian Airlines", "text": ""}
{"id": "1551349", "revid": "287204", "url": "https://it.wikipedia.org/wiki?curid=1551349", "title": "Olindias", "text": "Olindias \u00e8 un genere di idrozoi della famiglia Olindiidae.\nTassonomia.\nComprende le seguenti specie:"}
{"id": "1551352", "revid": "110157", "url": "https://it.wikipedia.org/wiki?curid=1551352", "title": "Bucini\u0219u", "text": "Bucini\u0219u \u00e8 un comune della Romania di 2.172 abitanti, ubicato nel distretto di Olt, nella regione storica dell'Oltenia. \nIl comune \u00e8 formato dall'unione di 2 villaggi: Bucini\u0219u e Bucini\u0219u Mic."}
{"id": "1551354", "revid": "287204", "url": "https://it.wikipedia.org/wiki?curid=1551354", "title": "Bucinisu", "text": ""}
{"id": "1551357", "revid": "33921", "url": "https://it.wikipedia.org/wiki?curid=1551357", "title": "Rugby a 15 nel 1985", "text": "Attivit\u00e0 Internazionale.\nI Barbarians.\nI Barbarians hanno disputato i seguenti match, tra cui uno storico match contro l'Italia."}
{"id": "1551361", "revid": "228587", "url": "https://it.wikipedia.org/wiki?curid=1551361", "title": "Consorzio Acqua Potabile", "text": "Consorzio Acqua Potabile \u00e8 un gruppo di rock progressivo italiano della zona di Novara, nato nel 1971 e ancora in attivit\u00e0. Come successe ad altri gruppi italiani degli anni settanta (per esempio Il Castello di Atlante), Consorzio Acqua Potabile riusc\u00ec a pubblicare il primo album solo negli anni novanta (periodo del revival del progressive rock e della nascita di etichette discografiche specializzate nel settore).\nStoria.\nIl gruppo nacque nel 1977 a Boffalora sopra Ticino (MI) ma venne riscoperto solo negli anni novanta dall'etichetta milanese Kaliphonia che pubblic\u00f2 un CD con le registrazioni di un live del 1977. Con la riscoperta del live del 1977 la formazione si riun\u00ec con quattro dei cinque componenti originali.\nDurante la sua attivit\u00e0 negli anni settanta il gruppo realizz\u00f2 per il teatro anche un'\"opera prog\" dal titolo \"Gerbrand\" che per\u00f2 non venne mai registrata.\nL'ispirazione musicale del gruppo era data da complessi come Banco del Mutuo Soccorso e Premiata Forneria Marconi\nFormazione.\nFormazioni passate.\nNegli anni settanta la formazione comprese Bollea (che era anche la voce del gruppo), Venegoni, Gorlezza, Giancarlo Morani (basso) e Pippo Avondo (batteria).\nDal 1993 al 1998 la formazione comprese Paul Rosette (voce), Bollea, Venegoni, Gorlezza, Riccardo Roattino (chitarra) e Avondo\nDal 1998 al 2006 la formazione comprese Luca Bonardi (batteria)"}
{"id": "1551363", "revid": "287204", "url": "https://it.wikipedia.org/wiki?curid=1551363", "title": "Olindias formosus", "text": "Olindias formosus \u00e8 una specie di idrozoo della famiglia Olindiidae.\nDistribuzione e habitat.\nRara, reperibile nell'Oceano Pacifico dall'Argentina fino al Giappone."}
{"id": "1551364", "revid": "339392", "url": "https://it.wikipedia.org/wiki?curid=1551364", "title": "Olindioides formosa", "text": ""}
{"id": "1551375", "revid": "57342", "url": "https://it.wikipedia.org/wiki?curid=1551375", "title": "Universit\u00e0 Poitiers", "text": ""}
{"id": "1551376", "revid": "110157", "url": "https://it.wikipedia.org/wiki?curid=1551376", "title": "Hepcat", "text": "Hepcat \u00e8 un gruppo musicale third-wave ska formatosi nella California meridionale nel 1989.\nLe loro armonie piene di sentimento ed i ritmi gioviali erano diversi da quelli dei loro contemporanei e pi\u00f9 simili a musicisti del rigoglioso ska giamaicano degli anni sessanta, anche conosciuto come first-wave ska.\nL'album di debutto degli Hepcat, \"Out of Nowhere\" fu pubblicato nel 1993 dalla etichetta ska di New York Moon Records. Due anni pi\u00f9 tardi, segu\u00ec \"Scientific\" con la BYO Records. Nel 1998, dopo aver firmato con la Hellcat Records, derivata della Epitaph Records, pubblicarono \"Right on Time\", ottenendo un modesto successo con la ritmica \"No Worries\" e ottennero un posto al Vans Warped Tour. Il 2000 video la pubblicazione di \"Push n' Shove\", il loro primo album senza i membri fondatori Raul Talavera e Alex D\u00e9sert, sebbene il secondo appaia come cantante ospite in due pezzi.\nIl gruppo cominci\u00f2 un piccolo intervallo dopo il 2000, e ritorn\u00f2 nel marzo del 2003, rimettendo insieme i membri di \"Scientific\", senza il sassofono contralto di Raul Talavera. Gli Hepcat hanno da allora continuato a suonare occasionalmente, con il pi\u00f9 delle apparizioni vicino a casa loro a Los Angeles. All'inizio dell'agosto del 2006, gli Hepcat iniziarono la registrazione di un nuovo album che avevano intenzione di pubblicare nel 2007.\nIl 22 settembre 2007, fu annunciato attraverso il profilo MySpace della band e corrispondente blog il decesso del bassista David Fuentes.\nAll'inizio del 2004, una versione rimasterizzata di \"Out of Nowhere\" fu pubblicata con due bonus track (una iniziale versione di \"Nigel\" e \"Club Meditation\").\nIl termine \"Hepcat\" ha origine da una lontana parola di slang (1930\u201335) riguardante un ammiratore o devoto del jazz, specialmente dello swing, di cui si diceva \"hep,\" un fanatico del jazz. Alla band \u00e8 stato dato il nome di un gatto un tempo posseduto dal cantante Alex Des\u00e9rt, chiamato \"Hep.\""}
{"id": "1551378", "revid": "181699", "url": "https://it.wikipedia.org/wiki?curid=1551378", "title": "Bench trial", "text": "Il bench trial \u00e8 una particolare modalit\u00e0 di svolgimento del processo penale o civile statunitense, nel quale l'imputato rinuncia alla presenza della giuria in modo che il dibattimento si svolga unicamente di fronte al giudice (\"bench\" significa infatti \"panca\": in questo processo l'accusato \u00e8 da solo sul banco degli imputati). \nConclusosi il dibattimento, \u00e8 il giudice che condanna o assolve l'imputato (compito che, nel processo ordinario, spetta invece alla giuria), statuendo poi in ordine alla pretesa fatta valere nel processo civile o alla pena da infliggere se si tratta di procedimento penale. Questo speciale procedimento evita i costi ed i tempi lunghi che la celebrazione di un dibattimento in presenza della giuria implica, e nulla esclude che il giudice possa anche ricompensare l'imputato che opti per questo rito, infliggendo una pena minore in caso di condanna (nessun obbligo, comunque, grava sul magistrato)."}
{"id": "1551381", "revid": "729019", "url": "https://it.wikipedia.org/wiki?curid=1551381", "title": "Craspedacusta", "text": "Craspedacusta \u00e8 un genere di idrozoi della famiglia Olindiidae.\nSono meduse d'acqua dolce, diffuse in Europa, che misurano pochi centimetri di diametro e sono di colore bianco-azzurro. Possiedono sottili tentacoli che non sono urticanti per l'uomo."}
{"id": "1551384", "revid": "29244", "url": "https://it.wikipedia.org/wiki?curid=1551384", "title": "Microhydra", "text": ""}
{"id": "1551386", "revid": "767487", "url": "https://it.wikipedia.org/wiki?curid=1551386", "title": "Chip Z'Nuff", "text": "Carriera.\nNel 1984 fonda insieme al cantante Donnie Vie gli Enuff Z'nuff, occupando il ruolo di bassista e seconda voce.\nNegli anni novanta, grazie al successo ottenuto con gli Enuff Z'Nuff, riceve un'offerta da un'etichetta discografica giapponese per pubblicare una sorta di album solista insieme a Donnie Vie, e il progetto fu chiamato appunto Chip &amp; Donnie, con il quale pubblicarono l'album \"Brothers\" nel 1994 (al quale collabor\u00f2 anche l'allora attuale batterista degli Enuff Z'Nuff Ricky Parent), le cui tracce furono incluse nell'album degli Enuff Z'Nuff \"Seven\" del 1997.\nNel 2007 \u00e8 entrato a far parte degli Adler's Appetite."}
{"id": "1551389", "revid": "287204", "url": "https://it.wikipedia.org/wiki?curid=1551389", "title": "Serie A1 1977-1978 (pallavolo maschile)", "text": "La Serie A1 maschile FIPAV 1977-78 fu la 33\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Paoletti Catania."}
{"id": "1551390", "revid": "187519", "url": "https://it.wikipedia.org/wiki?curid=1551390", "title": "Chip znuff", "text": ""}
{"id": "1551406", "revid": "1442080", "url": "https://it.wikipedia.org/wiki?curid=1551406", "title": "Gneo Cornelio Dolabella (console 81 a.C.)", "text": "Biografia.\nLe notizie riguardo alla sua vita sono particolarmente scarse. Dopo aver prestato servizio come comandante della flotta sotto Lucio Cornelio Silla durante la guerra contro Mitridate VI del Ponto, divenne console nell'81 a.C.. Fu poi governatore della Macedonia con \"imperium\" proconsolare (80-79 a.C.), e nel 78 a.C. gli fu concesso il trionfo per le sue vittorie contro i traci. Nel 77 o nel 76 a.C. fu accusato di concussione dal giovane Gaio Giulio Cesare. Per quanto improbabile che Dolabella fosse rimasto \"puro\" durante le proscrizioni sillane, fu assolto grazie all'abilit\u00e0 oratoria degli avvocati da cui era assistito."}
{"id": "1551410", "revid": "110157", "url": "https://it.wikipedia.org/wiki?curid=1551410", "title": "Life Got Cold", "text": "Life Got Cold \u00e8 il terzo singolo del gruppo musicale pop britannico Girls Aloud. \u00c8 il terzo estratto dall'album di debutto del gruppo, \"Sound of the Underground\". Il singolo, come b-side, conteneva una cover della canzone \"Girls on Film\" dei Duran Duran o la canzone \"Lights, Music, Camera, Action\", a seconda della versione.\nLa canzone \u00e8 stata criticata dai pi\u00f9 perch\u00e9 \u00e8 sembrata molto simile a un vecchio successo degli Oasis, \"Wonderwall\", e per questo motivo la canzone \u00e8 stata in seguito accreditata anche a Noel Gallagher, componente del celebre gruppo brit pop che scrisse la canzone.\nTra gli autori della canzone figurano anche Miranda Cooper, Brian Higgins, Xenomania, Nick Coler e Lisa Cowling mentre il brano \u00e8 stato prodotto dai soli Brian Higgins e Xenomania. Il singolo, pubblicato il 18 agosto 2003 dall'etichetta discografica Polydor, ha raggiunto la seconda posizione della classifica irlandese e la terza in quella britannica, entrando in classifica anche nelle Fiandre."}
{"id": "1551425", "revid": "125975246", "url": "https://it.wikipedia.org/wiki?curid=1551425", "title": "\u00bfPor qu\u00e9 no te callas?", "text": "\u00bfPor qu\u00e9 no te callas? (espressione spagnola che significa \u00ab\"Perch\u00e9 non taci?\"\u00bb) \u00e8 una frase pronunciata dal re Juan Carlos I di Spagna e rivolta al presidente del Venezuela Hugo Ch\u00e1vez nel corso del XVII Vertice Iberoamericano di Capi di Stato e di Governo, svoltosi a Santiago del Cile nel novembre 2007. La frase \u00e8 diventata in breve tempo un fenomeno sociale e di internet, diventando oggetto di programmi televisivi, suonerie di cellulari, filmati di YouTube e marchi di abbigliamento, nonch\u00e9 titolo di un sito internet e di un programma televisivo argentino e uno spagnolo.\nL'incidente diplomatico.\nIl 9 novembre 2007, durante il suo intervento al vertice, il presidente venezuelano Hugo Ch\u00e1vez denunci\u00f2 una presunta implicazione del governo di Madrid nel colpo di Stato del 2002 in Venezuela, arrivando ad etichettare come fascista l'allora primo ministro spagnolo Jos\u00e9 Mar\u00eda Aznar. L'incidente diplomatico ebbe luogo il giorno seguente, nel corso dell'ultima sessione del Vertice Iberoamericano, durante un intervento del presidente del governo spagnolo Jos\u00e9 Luis Rodr\u00edguez Zapatero, successore di Aznar. Ch\u00e1vez, interrompendo continuamente Zapatero, continu\u00f2 a criticare Aznar dandogli del fascista e dichiarando che \u00abun serpente \u00e8 pi\u00f9 umano di un fascista\u00bb.\nLa presidenza giunse a spegnere il microfono del presidente venezuelano. Ripresa la parola, Zapatero intervenne in difesa di Aznar, ricordando che era stato democraticamente eletto e che la democrazia presuppone il rispetto altrui, ma di nuovo Ch\u00e1vez lo interruppe pi\u00f9 volte; ci\u00f2 provoc\u00f2 l'ira del re di Spagna Juan Carlos I, il quale, rimasto in silenzio fino a quel momento, si rivolse a Ch\u00e1vez dandogli del tu ed apostrofandolo con la frase \u00ab\"\u00bfPor qu\u00e9 no te callas?\"\u00bb (\u00abPerch\u00e9 non taci?\u00bb). Anni dopo, in occasione di un comizio, Ch\u00e1vez ricord\u00f2 l'incidente con un commento tra il serio e il faceto: \u00ab\"El rey Juan Carlos tuvo suerte de que no lo o\u00ed en ese momento (no ten\u00eda micr\u00f3fono) porque si lo hubiera escuchado le hubiera mandado las cargas de la caballer\u00eda en su contra\"\u00bb (in italiano: \u00abIl re Juan Carlos fu fortunato che in quel momento non lo sentii (non aveva il microfono) perch\u00e9 altrimenti lo avrei fatto caricare dalla cavalleria\u00bb).\nImpatto sociale.\nL'impatto sociale della frase del re di Spagna fu pressoch\u00e9 istantaneo, dopo che questa fu riportata da diversi media spagnoli. Lo stesso presidente Zapatero confess\u00f2, al proprio rientro in patria, che sua figlia gi\u00e0 la conosceva e che gliela ricord\u00f2 al suo ritorno in Spagna. \nVarie personalit\u00e0 del mondo dell'arte e dello spettacolo citarono o richiamarono le parole del re nei loro lavori; ad esempio il cantautore e poeta Joaqu\u00edn Sabina la us\u00f2 in modo umoristico rivolgendosi al collega Joan Manuel Serrat. La canzone \u00abBaila el Chiki-chiki\u00bb di Rodolfo Chikilicuatre, selezionata per rappresentare la Spagna all'Eurovision Song Contest 2008, include nel proprio testo la frase detta dal re in occasione del famoso incidente diplomatico.\nLa frase \u00e8 inoltre apparsa in varie opere cinematografiche, ad esempio in \"Ocho apellidos vascos\", un film del 2014 diretto da Emilio Mart\u00ednez L\u00e1zaro e che registr\u00f2 i maggiori incassi della storia del cinema spagnolo. In una scena di tale film si vede, accanto a un apparecchio televisivo, una sciarpa con la bandiera spagnola e la scritta \"\u00bfPor qu\u00e9 no te callas?\". Il fenomeno raggiunse anche il Giappone, dove le parole del re vennero citate nell'anime \"Hetalia Axis Powers\". I personaggi della serie impersonano varie nazioni del mondo e quello che rappresenta la Spagna in uno degli episodi indossa una maglietta con su scritta la frase in questione.\nIl primo luglio del 2008 il presidente peruviano di destra Alan Garc\u00eda P\u00e9rez cit\u00f2 \"\u00bfPor qu\u00e9 no te callas?\" per rispondere pubblicamente ai commenti del suo omologo boliviano Evo Morales, schierato invece a sinistra:\nLa popolarit\u00e0 della frase crebbe cos\u00ec tanto che si arriv\u00f2 a mettere in vendita oggetti di merchandising come bandiere, sciarpe e magliette, in cui le parole del sovrano venivano in genere accompagnate dai colori e dai simboli della corona reale e/o della Spagna e anche, spesso, dalla faccia del re Juan Carlos.\nSu Internet.\nUna buona parte dell'impatto della frase si ebbe su Internet e sui social media. Dopo l'incidente diplomatico, sul portale YouTube vennero pubblicati numerosi video che si riferivano in diversi modi alla frase e alle circostanze nelle quali venne pronunciata, video nei quali abbondavano i fotomontaggi e che vedevano a volte la reinterpretazione delle parole del re in chiave reggaeton. L'accoglienza del pubblico fu altrettanto massiccia, come provato dal picco di visite che ebbero questi contenuti on-line. Parecchi blog e forum furono dedicati al tema, che ebbe anche gruppi dedicati su social network come Hi5 e Facebook."}
{"id": "1551428", "revid": "287204", "url": "https://it.wikipedia.org/wiki?curid=1551428", "title": "Siberia (opera)", "text": "Siberia \u00e8 un'opera lirica in tre atti di Umberto Giordano su libretto di Luigi Illica.\nLa prima rappresentazione ebbe luogo al Teatro alla Scala di Milano il 19 dicembre 1903 diretta da Cleofonte Campanini con Rosina Storchio, Giuseppe De Luca, Giovanni Zenatello ed Antonio Pini-Corsi. \nIl compositore revision\u00f2 in seguito l'opera che and\u00f2 in scena nella sua versione definitiva ancora alla Scala il 5 dicembre 1927.\n\"Siberia\" era la preferita di Giordano tra le proprie opere. La prima rappresentazione presentava un cast prestigioso comprendente Rosina Storchio (Stephana), Giovanni Zenatello (Vassili) e Giuseppe De Luca (Gleby). Quando venne rappresentata a Parigi nel 1905 Faur\u00e9 la dichiar\u00f2 come il miglior prodotto della Giovane scuola. L'opera ebbe il raro onore di essere rappresentata in francese all'Op\u00e9ra di Parigi, onore accordato per la prima volta a un compositore italiano vivente dopo l'\"Otello\" di Verdi (1894)\nL'opera godette di molta popolarit\u00e0 anche grazie alle suggestive evocazioni musicali dovute all'impiego di numerose melodie russe autentiche.\nTrama.\nStephana (soprano) \u00e8 mantenuta dal principe Alexis Frouwor (tenore) ma in realt\u00e0 ama, ricambiata, Vassilli (tenore), al quale ha fatto credere di essere una donna povera e onesta. Quando Vassilli scopre la verit\u00e0, ferisce in duello il principe e per questo viene condannato alla deportazione in Siberia. Qui viene raggiunto da Stephana che gli concede ancora tutto il suo amore. A rovinare la felicit\u00e0 ormai conquistata dai due, arriva Gleby (baritono), anch'egli deportato, l'uomo che in passato aveva sedotto e venduto Stephana. La donna decide allora di tentare l'evasione insieme a Vassilli ma Gleby li denuncia. Stephana viene colpita da una fucilata di una guardia e muore tra le braccia di Vassilli."}
{"id": "1551444", "revid": "124786668", "url": "https://it.wikipedia.org/wiki?curid=1551444", "title": "Ford Galaxy", "text": "La Ford Galaxy \u00e8 una monovolume di segmento D prodotta dalla filiale europea della casa automobilistica americana Ford dal 1995. Dal 2006 al 2015 \u00e8 giunta la seconda generazione. Dal 2015 \u00e8 arrivata la terza generazione.\nPrima serie: 1995-2006.\nLa prima generazione fu costruita in collaborazione col gruppo tedesco Volkswagen presso gli stabilimenti di Palmela in Portogallo. La vettura, frutto del progetto AutoEuropa, gemella delle SEAT Alhambra e Volkswagen Sharan, \u00e8 stata studiata per adattarsi alle esigenze del pubblico europeo.\nLa Galaxy utilizz\u00f2 numerose parti meccaniche Volkswagen, come il motore 2.8 VR6 benzina condiviso con le versioni sportive della Golf, oppure il turbodiesel 1.9 pompa rotativa da 90 e 110 CV progettato dal gruppo VAG. L'unica motorizzazione prodotta dalla Ford risultava un 2 litri benzina. Negli anni successivi questa unit\u00e0 venne rimpiazzata dal 2.3 16 valvole utilizzato per la prima volta sulla seconda generazione di Ford Scorpio. Il 2,3 litri venne montato in posizione trasversale. Il cambio manuale a 5 rapporti che equipaggiava le motorizzazioni benzina di origine Ford era prodotto dalla Volkswagen ma rivisto per adattarsi al meglio ai propulsori Duratec. Le restanti trasmissioni manuali e automatiche venivano montate senza alcuna modifica.\nGli interni risultavano un mix di componenti Ford e VW, come la strumentazione e gran parte dei pulsanti derivati dalle Golf e Passat, mentre il disegno della plancia ricordava vivamente quello dalla Mondeo.\nPrima serie restyling: 2000-2003.\nUn aggiornamento pesante venne effettuato nel 2000. Il design ottenne numerosi benefici soprattutto nella zona frontale con inediti proiettori ispirati alla seconda generazione della Mondeo. Gli interni ottennero un nuovo cruscotto, utilizzando materiali di alta qualit\u00e0 e il profilo della plancia venne completamente ridisegnato.\nInoltre vennero aggiunti nuovi motori, il nuovo 1.9 TDI omologato Euro 3 era disponibile nelle versioni da 115, 130 e 150 cavalli, combinati con una trasmissione manuale a 6 rapporti, oppure a un cambio \"Tiptronic\" automatico con 5 rapporti disponibili nella modalit\u00e0 sequenziale.\nPrima serie restyling: 2003-2006.\nAlla fine del 2003 il modello, in contemporanea con la Volkswagen Sharan, ha beneficiato di un leggero restyling, che ha interessato i gruppi ottici anteriori e posteriori e la mascherina.\nSeconda serie: 2006-2015.\nLa seconda serie venne presentata al Salone dell'automobile di Ginevra nel 2006 e venduta dal giugno successivo.\nLa nuova Galaxy \u00e8 pi\u00f9 larga delle progenitrici ed \u00e8 stata completamente realizzata da Ford, senza contenuti Volkswagen. Non \u00e8 pi\u00f9 assemblata in Portogallo, ma nel nuovo stabilimento di Genk in Belgio assieme alla Mondeo.\nA causa delle sue dimensioni, la Ford non \u00e8 stata in grado di disegnare la Galaxy usando a pieno il \"Kinetic Design\" tipico della casa; tuttavia la Ford ufficialmente ha affermato che l'auto contiene numerosi elementi come la griglia trapezoidale, ampi passaruota e fari sfuggenti.\nLe motorizzazioni disponibili fanno parte della famiglia motoristica Duratec (motori benzina 2.0 da 146 cavalli e 2.3 da 161 cavalli) e Duratorq (motori diesel 1.8 TDCI da 100 e 125 cavalli, 2.0 TDCI da 140 e 2.2 TDCI biturbo diesel da 175 cavalli) e progettati dal gruppo Ford.\nUn'altra peculiarit\u00e0 del Ford Galaxy \u00e8 il sistema \"FoldFlatSystem\" condiviso con la Ford S-MAX che garantisce una massima flessibilit\u00e0 e sfruttamento dello spazio interno della vettura.\nSotto il punto di vista della sicurezza automobilistica, la Galaxy \u00e8 stata sottoposta al crash test dell'Euro NCAP totalizzando il punteggio di cinque stelle.\nSeconda serie restyling: 2010-2015.\nNel maggio del 2010, la vettura ha beneficiato di un restyling. Ci\u00f2 ha visto l'introduzione delle nervature sul cofano motore, listelli orizzontali cromati nella calandra dei gruppi ottici anteriori e in quella dei fari fendinebbia, e cromature nel resto del corpo della vettura, pi\u00f9 la tecnologia luci LED nei fari posteriori.\nTerza serie: dal 2015.\nDopo aver presentato la seconda serie della S-MAX, la Ford presenta pochi mesi dopo la sua sorella maggiore, la Galaxy, che arriva cos\u00ec alla sua terza serie.\nRispetto alla S-MAX con cui condivide, come precedentemente, stile e meccanica (sebbene adattati ai nuovi dettami della Casa americana, con la presa d'aria esagonale che caratterizza quasi tutti i modelli, i fari a led appuntiti e una carrozzeria pi\u00f9 slanciata), \u00e8 pi\u00f9 lunga di 5\u00a0cm (ora misura 485\u00a0cm) e pi\u00f9 alta di 10: ci\u00f2 permette di avere per i passeggeri posteriori molto pi\u00f9 spazio per le gambe e la testa. Inoltre ha 7 posti fissi, con la terza fila di sedili che si reclina elettricamente premendo un pulsante. La peculiarit\u00e0 della Galaxy, oltre allo spazio interno, \u00e8 il bagagliaio, che, a sedili non reclinati ha la capacit\u00e0 di 700 litri, mentre con tutti i sedili reclinati giunge quasi a 2400 litri.\nI motori, omologati Euro 6, sono gli stessi della S-MAX: fra questi spiccano gli Ecoboost da 1500\u00a0cm\u00b3 e 2000\u00a0cm\u00b3 da 160 e 241 CV, e i turbodiesel TDCI con potenze che arrivano fino ai 209 CV.\nNella terza edizione della monovolume esordisce anche un innovativo cruise control che regola automaticamente la velocit\u00e0 in base ai limiti indicati nei cartelli stradali, oltre alla trazione integrale, disponibile con le motorizzazioni TDCI da 150 e 180 CV."}
{"id": "1551446", "revid": "599013", "url": "https://it.wikipedia.org/wiki?curid=1551446", "title": "Brigitte Oertli", "text": "In grado di cimentarsi in tutte le specialit\u00e0, \u00e8 stata una delle rappresentanti di punta della forte nazionale elvetica degli anni ottanta; pur non riuscendo a ottenere i risultati di compagne di squadra come Vreni Schneider ed Erika Hess, ha comunque conquistato due medaglie d'argento ai Giochi olimpici invernali e una medaglia di bronzo ai Campionati mondiali. In Coppa del Mondo ha conseguito nove successi, quasi tutti in combinata.\nBiografia.\nStagioni 1981-1986.\nLa Oertli si mise in luce in Coppa Europa nella stagione 1980-1981, quando si classific\u00f2 al 2\u00ba posto sia nella classifica generale, sia in quella di discesa libera. In Coppa del Mondo ottenne il primo piazzamento di rilievo il 18 dicembre 1981 a Piancavallo in combinata (12\u00aa) e il primo podio, nella medesima specialit\u00e0, il 22 gennaio 1984 a Verbier (3\u00aa). Ai XIV Giochi olimpici invernali di , sua prima partecipazione olimpica, si piazz\u00f2 12\u00aa nella discesa libera e non complet\u00f2 lo slalom speciale.\nIl 9 dicembre 1984 colse a Davos in combinata la sua prima vittoria in Coppa del Mondo e nella stessa stagione partecip\u00f2 ai Mondiali di Bormio, dove fu 8\u00aa nella discesa libera, 5\u00aa nello slalom speciale e 4\u00aa nella combinata. Al termine della stagione in Coppa del Mondo, dopo aver ottenuto sette podi con due vittorie, risult\u00f2 2\u00aa nella classifica generale e 3\u00aa in quella di discesa libera, vinte entrambe dalla sua connazionale Michela Figini; vinse inoltre la classifica della combinata, che tuttavia all'epoca non prevedeva l'assegnazione di alcun trofeo.\nStagioni 1987-1990.\nNella rassegna iridata di Crans-Montana 1987 si classific\u00f2 9\u00aa nel supergigante, 11\u00aa nello slalom gigante e 14\u00aa nella combinata; quell'anno in Coppa del Mondo ottenne sei podi con una vittoria, vinse nuovamente la classifica di combinata e fu 3\u00aa in quella generale. Ai XV Giochi olimpici invernali di , sua seconda e ultima presenza olimpica, vinse la medaglia d'argento sia nella discesa libera sia nella combinata, si piazz\u00f2 17\u00aa nel supergigante e non complet\u00f2 lo slalom speciale. I suoi podi nella Coppa del Mondo 1987-1988 furono otto, con quattro vittorie; s'impose per la terza volta nella classifica di combinata e si piazz\u00f2 al 2\u00ba posto sia nella classifica generale sia in quella di discesa libera, ancora vinte entrambe dalla Figini.\nAi Mondiali di Vail 1989, suo congedo iridato, vinse la medaglia di bronzo nella combinata, mentre quell'anno in Coppa del Mondo vinse per la quarta volta la classifica di combinata. Si ritir\u00f2 al termine della stagione 1989-1990, durante la quale ottenne l'ultimo podio in Coppa del Mondo con la vittoria nella combinata di Steamboat Springs del 12 dicembre. Il suo ultimo piazzamento in carriera fu il 15\u00ba posto ottenuto nella discesa libera di Coppa del Mondo disputata a Veysonnaz il 3 febbraio 1990.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSL = slalom speciale\nKB = combinata"}
{"id": "1551456", "revid": "1543377", "url": "https://it.wikipedia.org/wiki?curid=1551456", "title": "Rosa shocking", "text": "Il rosa shocking (anche chiamato rosa shock o rosa Schiaparelli), \u00e8 una gradazione molto intensa del magenta.\nStoria.\nLa disegnatrice di moda Elsa Schiaparelli rese popolare questo colore nel 1936 grazie al suo profumo \"Shocking de Schiaparelli\", la cui confezione era di colore rosa shocking, mentre il flacone in essa contenuta era modellato sul torso dell'attrice Mae West.\nQuesto colore \u00e8 attualmente chiamato di nuovo \"rosa shocking\", per distinguerlo da ci\u00f2 che oggi viene chiamato rosa caldo. Il suo aspetto \u00e8 molto pi\u00f9 vicino al magenta che al rosa tradizionale.\nUno dei pi\u00f9 celebri utilizzi del colore fu quello del vestito di Marilyn Monroe nel film \"Gli uomini preferiscono le bionde\"."}
{"id": "1551459", "revid": "466539", "url": "https://it.wikipedia.org/wiki?curid=1551459", "title": "Rie Rasmussen", "text": "Carriera nella moda.\nNata in Danimarca da madre artista e padre economista, ha 9 fratelli e sorelle, ha vissuto in California dove ha frequentato un corso di regia. Fu scoperta, all'et\u00e0 di 15 anni, mentre passava una vacanza a New York. Alta 1 metro e 79 centimetri, con capelli castani e occhi blu, nel 1999 inizia a lavorare come modella a Milano e sfila, tra gli altri, per Krizia e Maska. Dal 2001 si trasferisce a New York e da l\u00ec inizia la sua ascesa come top model internazionale. Dal 2001 al 2005 sfila tra New York, Londra, Milano e Parigi per le pi\u00f9 importanti case di moda al mondo.\nNel corso della sua carriera da supermodella \u00e8 stata il volto di numerose campagne pubblicitarie internazionali, tra le quali: Gucci, Dolce &amp; Gabbana, Moschino, Fendi, Chanel, Donna Karan, Giorgio Armani, Blumarine, Guerlain, Kookai, Swarovski, Bergdorf Goodman, Eres, Plein Sud. \u00c8 stata anche il volto delle fragranze \"Organza\" di Givenchy e \"Absolu\" di Rochas.\nIl volto di Rasmussen \u00e8 apparso anche numerose volte sulle copertine di importanti riviste del settore come: \"Vogue\", \"Num\u00e9ro\", \"Harper's Bazaar\", \"Dazed\", \"French\", \"Citizen K\" e altre. Essendo appassionata di fotografia, ha avuto l'onore di realizzare in prima persona editoriali fotografici per riviste come \"Vogue\" Italia e \"Vogue\" Francia. Dopo essere diventata una supermodella di fama mondiale e guadagnato diversi milioni di dollari, Rasmussen ha preferito scegliere altre strade che dessero libero sfogo alla sua creativit\u00e0, come la recitazione, la regia e la fotografia.\nCarriera cinematografica.\nRasmussen ha avuto la sua prima parte nel film di Brian De Palma \"Femme fatale\", in cui ha recitato accanto alla sua amica e collega Rebecca Romijn. Anche Luc Besson l'ha voluta nella parte di Angela per il suo film in bianco e nero \"Angel-A\", interamente girato a Parigi.\nAll'et\u00e0 di 26 anni scrive, dirige e interpreta il suo primo cortometraggio, \"Thinning the Herd\". Il suo secondo corto, intitolato \"Il vestito\", girato in bianco e nero a Palermo, \u00e8 un omaggio al neorealismo italiano. Luc Besson ha affermato che Rie Rasmussen \u00e8 stata la ragione che lo ha spinto a tornare a dirigere film dopo sette anni di pausa.\nNel 2009 \u00e8 uscito il suo ultimo film, \"Human Zoo\", che la vede sia in veste di attrice che di regista. La pellicola, girata in Francia, racconta la storia di \"Adria\", una giovane donna met\u00e0 serba e a met\u00e0 albanese; Adria \u00e8 divisa in due met\u00e0 che si completano, e il film si svolge in parte nel passato, all'epoca pi\u00f9 dura dei combattimenti nel Kosovo, e in parte ai giorni nostri a Marsiglia, dove Adria vive da immigrata clandestina."}
{"id": "1551462", "revid": "86341", "url": "https://it.wikipedia.org/wiki?curid=1551462", "title": "DX-Ball 2", "text": "DX-Ball 2 \u00e8 un videogioco d'azione del 1998 che ricalca i passi del celeberrimo \"Arkanoid\". Si tratta del seguito di \"DX-Ball\", uscito nel 1996, e se ne differenzia per maggiori opzioni e livelli disponibili, e per la possibilit\u00e0 di mettere delle immagini come sfondi ai livelli.\nModalit\u00e0 di gioco.\nL'obiettivo \u00e8 rompere con una pallina i muri fatti di mattonelle cercando di evitare di far cadere la palla salvandola con una piattaforma. Cos\u00ec di livello in livello cercando di fare un punteggio pi\u00f9 alto possibile abbattendo le mattonelle e prendendo i bonus che possono essere negativi, positivi o neutri.\n\u00c8 un gioco singleplayer che per\u00f2 pu\u00f2 essere impostato in modo da alternarsi i livelli tra pi\u00f9 giocatori.\nSi pu\u00f2 scegliere il modo di gestione del gioco (cio\u00e8 di input) tra mouse e tastiera."}
{"id": "1551474", "revid": "115700165", "url": "https://it.wikipedia.org/wiki?curid=1551474", "title": "Episodi di R.I.S. - Delitti imperfetti (quarta stagione)", "text": "La quarta stagione della serie televisiva R.I.S. - Delitti imperfetti \u00e8 stata trasmessa in Italia dal 17 gennaio al 20 marzo 2008 su Canale 5, con 2 episodi a serata per 10 settimane consecutive.\nDelitto in facolt\u00e0.\nTrama.\nDaniele Ghirelli \u00e8 un nuovo membro della squadra dei R.I.S. Il capitano Venturi (Lorenzo Flaherty) si trova coinvolto nell'omicidio di un professore universitario di medicina legale, suo caro vecchio amico. Le indagini si fanno pi\u00f9 torbide quando Venturi scopre che il professore ricattava alcune studentesse per ricevere favori sessuali. Le ragazze accettavano soprattutto per avere la laurea facile in cambio di queste prestazioni. Una ragazza era rimasta incinta ed era stata costretta ad abortire. Il fidanzato, ex membro della brigata folgore, aveva quindi deciso di assassinare il docente. Contemporaneamente Rinaldi, De Biase e Ghirelli si occupano della morte sospetta per annegamento di una ragazza diciottenne, mora con gli occhi azzurri, trovata nuda nella vasca da bagno del suo nuovo appartamento.\nDoppia vita.\nTrama.\nI R.I.S. di Parma indagano sull'omicidio di una ex infermiera, costretta a prostituirsi per pagare i debiti del defunto marito. La causa della morte appare evidente: perforazione della carotide con la punta di un trapano. Ma dei lividi sulle braccia raccontano anche altro. I sospetti ricadono su un usuraio e sui clienti della donna. Nel frattempo, la figlia di un deputato viene trovata soffocata nella sua macchina alla periferia di Parma. Ha diciotto anni ed \u00e8 mora con gli occhi azzurri, come Giada Maccese. Venturi crede ci sia un nuovo serial killer in circolazione.\nPiano perfetto.\nTrama.\nLa squadra \u00e8 divisa tra chi crede all'esistenza di un nuovo serial killer, che colpisce ragazze diciottenni, more e con gli occhi azzurri, e chi pensa si tratti di coincidenze. Tra i primi, il capitano Venturi crede fermamente in questa ipotesi: gli sviluppi delle indagini chiariscono che \u00e8 in azione un nuovo seriale. Nel frattempo De Biase, Rinaldi e Ghirelli si occupano di un incidente autostradale in cui un uomo \u00e8 rimasto ucciso, mentre il figlioletto \u00e8 salvo per miracolo: le indagini rivelano che non si \u00e8 trattato di una fatalit\u00e0. Francesca e Daniele indagano sulla morte di una cinquantenne casalinga, ritrovata con una penna a sfera piantata in un occhio.\nIl peso della tradizione.\nTrama.\nUna ragazza pakistana viene trovata seppellita vicino ad una ferrovia, imbragata e con il corpo rivolto a sud est (verso La Mecca). L'autopsia non lascia dubbi: \u00e8 stata assassinata a colpi di forbice e poi lavata con del sapone neutro. I genitori l'avevano ripudiata perch\u00e9 aveva deciso di vivere all'occidentale e sposare un ragazzo italiano. Alle indagini lavorano Francesca e Ghirelli: i sospetti si concentrano sulla famiglia di lei e sul ragazzo pakistano che avrebbe dovuto, secondo il padre, diventare il marito della ragazza. Intanto il seriale colpisce ancora: una ragazza di Torino viene trovata morta, impiccata ad un albero in un parco pubblico. La notizia arriva alla stampa per una parola di troppo di Ghirelli. Venturi e Tosi tengono una conferenza stampa per calmare le acque.\nIl cadavere scomparso.\nTrama.\nLa stampa divulga la notizia dell'esistenza del nuovo serial killer e tra la gente scoppia una psicosi. Un borseggiatore viene preso a botte in Metro a Milano e muore in ospedale. Intanto Giovanni, Francesca e Vincenzo si occupano di un cadavere scomparso dall'obitorio poco prima dell'esame autoptico.\nNessuna \u00e8 al sicuro.\nTrama.\nIl mostro delle diciottenni ha colpito ancora, ma stavolta sul corpo della vittima la Morandi trova una macchia di sangue dell'assassino. In laboratorio gli scienziati forensi esaminano il DNA e il contenuto del sangue. All'interno ci sono tracce di un farmaco antipsicotico in via sperimentale che, a Parma, viene usato in un solo istituto per l'igiene mentale. Il mostro delle diciottenni potrebbe essere uno psicotico autolesionista.\nA corpo libero.\nTrama.\nIl mostro delle diciottenni colpisce ancora, rapendo una ginnasta della nazionale, ma lasciandosi dietro un testimone: tuttavia, quest'ultimo non riesce a ricordare nulla dell'accaduto. Sul luogo del rapimento vengono trovate tracce di terriccio e uova di insetto che si devono ancora schiudere: potrebbero servire per identificare il luogo in cui \u00e8 tenuta la vittima. Nel frattempo una cinquantenne, cara amica di Rocchi, viene aggredita dalla 'ndrangheta per essersi ribellata alle estorsioni e assassinata. Si scopre infine che la ragazza rapita dal mostro \u00e8 viva, ma legata al tubo di una diga che, alle quattro in punto, \u00e8 invasa dall'acqua del canale.\nIl mostro in prima pagina.\nTrama.\nI carabinieri riescono a identificare il mostro tramite tracce di una crema vaginale utilizzata dai ginecologi. Rocchi svolge una ricerca e scopre che le vittime erano in cura dallo stesso ginecologo, il quale aveva una perversione per la pornografia di ragazze minorenni. Dopo essere stato arrestato, il ginecologo si suicida in carcere, con grande sgomento di tutti: soprattutto di Venturi, che aveva iniziato a dubitare della sua colpevolezza. Nel frattempo il maresciallo De Biase, Ghirelli e Francesca indagano sulla scomparsa di un ragazzo tossico, che viveva in una comunit\u00e0: il ragazzo viene ritrovato cadavere, immerso in una colata di cemento solidificato.\nSotto sequestro.\nTrama.\nDurante una rapina in banca finita male, una guardia giurata viene uccisa e un rapinatore fugge. Un altro malvivente rimane ferito e decide di prendere in ostaggio la Morandi, che in quel momento si trovava in banca per un prelievo, per farsi medicare. Per tutti inizia una corsa contro il tempo per salvare la vita del medico legale.\nIl ragno.\nTrama.\nUn vecchio amico di Ghirelli, Marco, un hacker conosciuto nel suo ambiente come \"il ragno\", viene assassinato brutalmente per un software che aveva nascosto. Per la prima volta gli scienziati forensi si trovano ad indagare sul mondo dei crimini informatici, che ha condotto all'orrido omicidio.\nFratello assassino.\nTrama.\nGrazie alle dichiarazioni di un pentito viene ritrovato il corpo di Manuel, un bambino di dieci anni rapito e assassinato due anni prima. Al collo del piccolo, per\u00f2, viene rinvenuta la collanina che i genitori avevano regalato a Giovanni e al fratello per la prima comunione. Inoltre, esaminando il proiettile che ha ucciso il bambino e comparandolo con quello della pistola con cui si \u00e8 suicidato il fratello di Rinaldi, si scopre che l'arma \u00e8 la stessa. Per Rinaldi questa \u00e8 una questione personale: il tenente lavora per chiarire le cose.\nMessa in onda.\nTrama.\nLa tregua con il mostro delle diciottenni \u00e8 finita e il maniaco rapisce niente meno che Chiara Marini, la figlia del ginecologo sospettato di essere il fantomatico mostro. Il serial killer la rinchiude in un luogo simile ad una cantina e la filma con una videocamera, che trasmette il messaggio anche alle televisioni. Tramite l'aiuto del capitano Venturi e dei suoi la ragazza riesce a fuggire, ma il maniaco riesce a recuperarla e ucciderla con una pugnalata. Per Venturi questa diventa una questione personale e usa tutte le proprie risorse per arrivare alla cattura del mostro. Il killer risulta essere Tommasi, un giovane collaboratore del dottor Marini addetto alla reception. Ghirelli riesce a rintracciare il segnale del telefono del maniaco, e a raggiungere prima dei colleghi la cantina in cui si nasconde: l\u00ec incontra il presunto serial killer, che lo costringe ad ucciderlo.\nContaminati.\nTrama.\nGhirelli viene accusato dell'omicidio del serial killer e allontanato dalle indagini: Rinaldi deve cercare di capire chi tra i due ha sparato per primo. Se Ghirelli ha ucciso il serial killer per legittima difesa, sar\u00e0 reintegrato nel team; altrimenti, dovr\u00e0 essere processato. Brutta giornata alle poste per i De Biase che, durante il ritiro di un vaglia, sono testimoni oculari della dispersione di una polvere bianca, nascosta all'interno di una scatola. La polvere potrebbe essere antrace o un virus simile. Venturi e la Levi lottano contro il tempo per identificare il misterioso virus: l'azione potrebbe essere un attentato terroristico biologico. Viene provata l'innocenza di Ghirelli: l'informatico dei R.I.S. ha sparato al killer dopo averlo visto premere il grilletto della pistola (e quindi per legittima difesa, credendo che Tommasi volesse sparargli); tuttavia, il proiettile non \u00e8 mai partito: la maionese contenuta nel tramezzino che Tommasi stava mangiando prima dell'arrivo di Ghiro si rivela decisiva nelle indagini.\nIl legionario.\nTrama.\nVenturi e la Levi si recano in Corsica per esaminare lo scheletro di un legionario la cui vera identit\u00e0 potrebbe essere quella di un ragazzo che, otto anni prima, insieme a un suo compagno, violent\u00f2 e uccise a bastonate una ragazza di quindici anni dopo averla adescata all'uscita di scuola. L'esame del DNA mitocondriale (quello nucleare era distrutto) comparato con quello della madre del presunto legionario risulta essere lo stesso. Il misterioso legionario sembra essere quindi morto, ma qualcosa nell'analisi dei campioni non quadra. Venturi bacia la Levi che contraccambia con altrettanta passione. Successivamente il capitano si reca alla trasmissione televisiva \"Matrix\", dove incontra Enrico Mentana e, davanti a milioni di telespettatori, si assume le colpe della morte del dottor Marini e della figlia annunciando di aver rassegnato le dimissioni dall'Arma.\nLa strage.\nTrama.\nUna palazzina incendiata nasconde un orribile eccidio: cinque vittime, di cui una \u00e8 un bambino di due anni, e un solo sopravvissuto che non ha visto e non ricorda nulla. Nel frattempo la Levi conduce le indagini sul mostro delle diciottenni. Tosi ha costretto Venturi a ritirare le dimissioni e lo ha messo in licenza per un paio di settimane. Il capitano ha affittato un appartamentino in un borgo medievale. Nel frattempo si arriva alla conclusione che il mostro delle diciottenni \u00e8 ancora in circolazione e che Tommasi era solo una personalit\u00e0 sottomessa, che molto probabilmente aveva eseguito i delitti. Ci si trova di fronte quindi ad un serial killer che agisce da \"mente superiore\", e uno che si comporta da \"braccio\". Tommasi era chiaramente affascinato dalla personalit\u00e0 del mostro e si lasciava manipolare psicologicamente per compiere gli omicidi.\nI colori dell'amore.\nTrama.\nUna giovane artista viene trovata morta nel suo studio, completamente nuda e sporca di sangue. La ragazza era bisessuale e aveva rapporti con una critica d'arte e con il direttore del museo, primi sospettati per l'omicidio. Daniele e Francesca si occupano del caso di un motociclista spericolato che causa incidenti stradali, guidando la sua moto ad altissima velocit\u00e0. Intanto il Capitano Venturi, tornando a casa, trova il cadavere di una vittima del Serial Killer come segno di sfida.\nMorte al circo.\nTrama.\nDurante le prove per uno spettacolo, un trapezista cade da un'altezza di diverse decine di metri, schiantandosi al suolo. Sembra uno sfortunato incidente, ma dall'analisi della scena del crimine e dai risultati dell'autopsia si scopre che l'uomo \u00e8 stato avvelenato con del cianuro, mischiato alla polvere che usano i trapezisti per avere una presa migliore. Nel frattempo si scopre che la ragazza trovata morta a casa di Venturi era una suora di diciotto anni, con i capelli scuri e gli occhi azzurri. La causa della morte \u00e8 imputabile alla rottura tramite rotazione del collo della vittima. Venturi raggiunge il monastero dove la ragazza \u00e8 stata rapita e nella cappella viene trovata un'impronta digitale di Ghirelli. Potrebbe essere lui il mostro delle diciottenni?\nLa tana del mostro.\nTrama.\nGhirelli \u00e8 sospeso, ma riesce a dimostrare di essere innocente. Il mostro ha rilevato le sue impronte da qualche superficie, scannerizzandole e stampandole su un foglio lucido, per poi applicarle sul porta candele della cappella. Nel frattempo, Francesca e Giorgia indagano sull'omicidio di un barbone violinista trovato morto in un barcone; si scopre che Campana (il barbone) stava cercando di salvare una ragazza, di aspetto simile alla sua moglie deceduta, da uno stupro: a quel punto lo stupratore della ragazza ha ucciso il violinista e caricato il suo corpo senza vita sul barcone. Intanto dei residui di terra rossa dei campi da tennis, rinvenuti sui vestiti dell'ultima vittima del mostro, conducono i R.I.S. ad un centro abbandonato: qui, nascosto da un tombino, viene trovato il laboratorio del mostro e la sua camera delle torture, insieme ai macchinari per bonificare la scena del crimine. Su un tavolo, inoltre, viene rinvenuto il bicchiere dal quale il mostro ha preso le impronte di Ghirelli. All'interno ci sono tracce di un farmaco antidolorifico, che Ghirelli ricorda di aver consegnato al testimone oculare del terzo rapimento: l'artista Castaldi, fidanzato di Giorgia, che vistosi scoperto la aggredisce.\nKiller in fuga.\nTrama.\nVenturi e la squadra, tramite le prove raccolte nel laboratorio del mostro, sono giunti alla conclusione che il serial killer \u00e8 Castaldi, il fidanzato di Giorgia, che in realt\u00e0 si chiama Andrea Gandin e uccide per vendicare la morte della sua ragazza avvenuta dieci anni prima. Giorgia, tuttavia, \u00e8 nelle mani del mostro e inizia una corsa contro il tempo per salvarla. Ma qualcosa in questa storia non \u00e8 ancora chiara. Intanto si indaga sulla morte di una donna avvenuta in un centro benessere a causa di una fuga di gas: la donna era in vacanza con il marito e una coppia di amici.\nMors tua, vita mea.\nTrama.\nPer fermare Gandin, Venturi e la Levi rischiano la vita. Vengono sequestrati dal criminale e nascosti in una centrale eolica, dove c'\u00e8 un ordigno pronto a esplodere. L'unica soluzione \u00e8 una loro importante decisione, ma un'altra ancora pi\u00f9 importante si verifica quando si dichiarano l'uno con l'altra. Alla fine i due colleghi riescono a salvarsi e i R.I.S riescono a bloccare il Killer, che prova a togliersi la vita durante la fuga."}
{"id": "1551479", "revid": "729019", "url": "https://it.wikipedia.org/wiki?curid=1551479", "title": "Norico (provincia romana)", "text": "Il Norico (\"Noricum\", in latino) era il nome di una provincia dell'Impero romano, situata nell'odierna Austria, della Slovenia e una piccola parte dell'Italia (regione storica del Norico).\nStatuto.\nCreata provincia da Claudio sotto l'autorit\u00e0 di un Procurator Augusti. A seguito delle guerre marcomanniche, il Norico mut\u00f2 in provincia retta da un \"legatus Augusti pro praetore\" intorno al 175 d.C., con la conseguente dislocazione della \"legio II Italica\", stanziata a \"Lauriacum\" (l'attuale Enns). Con la riforma dioclezianea la provincia venne divisa in \"Noricum Ripense\" (parte settentrionale e danubiana) e \"Noricum Mediterraneum\" (parte meridionale).\nLa capitale al tempo di Claudio era \"Virunum\". Al tempo delle guerre marcomanniche venne spostata a \"Ovilava\", mentre verso la fine del regno di Marco Aurelio o agli inizi di quello del figlio Commodo, la capitale venne trasferita con l'unica legione presente lungo il competente tratto di \"limes\" a \"Lauriacum\".\nStoria.\nDa Augusto a Claudio.\n \nA differenza dei Reti e di altre popolazioni alpine, il \"regnum Noricum\", che fin dal II secolo a.C. intratteneva rapporti di amicizia e alleanza con Roma, entr\u00f2 pacificamente sotto il dominio romano. Nel Trofeo delle Alpi non compare nessuna popolazione del Norico fra le \"gentes devictae\". La prima forma di potere romano nella regione dovette essere la prefettura civitatum, probabilmente in analogia con la creazione della prefettura della Rezia e Vindolicia nell'ultima et\u00e0 augustea.\nDiversamente che in Rezia, infatti, l'alleanza e la comunione di interessi che da lungo tempo accomunava Roma al \"regnum Norici\" pu\u00f2 aver favorito il perdurare del regno (magari sotto la forma di una prefettura fittizia sul modello di quanto accaduta nella Alpi Cozie) sino all'et\u00e0 di Claudio. In favore di questa cronologia gioca l'attestazione del primo procuratore della provincia del Norico, \"C. Baebius Atticus\", che diversi incarichi come praefectus civitatum nella Alpi Marittime e in Mesia, divenne procuratore di Claudio in Norico (CIL, V 1839).\nIl secondo secolo.\nLo statuto della provincia del Norico venne modificato in concomitanza con il riassetto della vicina Rezia alla met\u00e0 degli anni settanta del II secolo d.C. Lo stanziamento della legio II Italica nel territorio della provincia a seguito della campagna contro le popolazioni transdanubiane ad opera di Marco Aurelio, port\u00f2 all'adozione di uno statuto legatario, con a capo un legatus di rango pretorio.\nIII-V secolo: i barbari.\nA partire dal III secolo, il Norico sub\u00ec, alla stregua del resto delle province poste sul limes danubiano, continue invasioni da parte di Alemanni, Iutungi, Marcomanni, Naristi, Vandali, Suebi.\nNel corso del V secolo si verific\u00f2 una graduale disgregazione dell'esercito romano posto a difesa del Norico, a causa del progressivo calo del gettito fiscale che perveniva nelle casse di Ravenna. Testimonianze di questo processo sono la \"Notitia Dignitatum\" e la vita agiografica di San Severino. Se infatti all'inizio del V secolo, la provincia del Norico era difesa da due legioni (\"Legio II Italica\" e \"Legio I Noricorum\") nonch\u00e9 da tre coorti di fanteria, quattro unit\u00e0 di cavalleria ordinaria e da due di arcieri a cavallo (in totale uomini), gi\u00e0 nel 420 la \"Notitia\" mostra che all'epoca del generale Costanzo vennero spostate nell'esercito campale d'Illirico due reggimenti di lancieri in precedenza poste in difesa del \"limes\" del Norico. Molto probabilmente l'ulteriore calo di gettito fiscale dell'Impero dovuto alla perdita dell'Africa costrinse Ezio a ritirare altre truppe dal Norico. La vita di San Severino, opera agiografica composta da Eugippio intorno al 510, riporta intorno al 460 solo due unit\u00e0 a difesa del Norico, a Faviana e a \"Batavis\", anche se Eugippio potrebbe aver esagerato la pochezza delle truppe romane a difesa del Norico perch\u00e9 un grande esercito romano avrebbe offuscato l'importanza del santo nella lotta contro i barbari.\nLa \"Vita di San Severino\" riporta come a causa del calo del gettito fiscale dell'Impero le truppe del Norico ricevettero la loro paga sempre pi\u00f9 irregolarmente, fino a quando la paga cess\u00f2 del tutto e le truppe sbandarono:\nLa \"Vita\" riporta che la guarnigione di \"Batavis\", non ricevendo pi\u00f9 la paga, decise di recarsi in Italia per sollecitare l'ultimo pagamento, ma durante il tragitto venne annientata dai barbari. Sempre la \"Vita\" ci narra che la guarnigione di Faviana, a causa della carenza di uomini e di equipaggiamenti, si ritrov\u00f2 impotente contro i predoni barbari. Comunque sia, anche se alla fine le truppe sbandarono (Heather ipotizza tra il 460 e il 470, probabilmente dopo la spedizione contro i Vandali del 468) e l'esercito romano del Norico si dissolse, gli ex soldati dell'esercito romano, dovendo comunque difendere le loro famiglie, continuarono a difendere le loro citt\u00e0 dai barbari formando nuove milizie cittadine che presero il posto delle vecchie guarnigioni romane.\nLe nuove milizie cittadine dovettero fronteggiare le incursioni di numerosi barbari come Alemanni, Eruli, Ostrogoti e Rugi. I Rugi, in particolare, facevano frequenti incursioni nel Norico costringendo gli abitanti locali a pagare loro un tributo per essere lasciati in pace, ma talvolta parte della popolazione veniva catturata e deportata al di l\u00e0 del Danubio. Nel 482 alcune citt\u00e0 romane (o meglio subromane, dato che nel 476 l'Impero d'Occidente era caduto) nel Norico ancora resistevano, ma molte altre erano cadute in mano barbara e alla fine tutto il Norico venne conquistato dai Rugi.\nLa \"Vita di San Severino\" attesta che la citt\u00e0 di \"Comagenis\" aveva una guarnigione di Barbari, che in teoria erano entrati in alleanza con i Romani per difenderli, ma che in realt\u00e0 li tiranneggiavano, non permettendo loro di entrare o di uscire dalla citt\u00e0, salvo casi particolari. Eugippio narra anche che la citt\u00e0 di \"Favianis\" soffr\u00ec la carestia e dovette richiedere l'intervento di Severino, e che alla fine il problema fu risolto con l'arrivo dalla Rezia di imbarcazioni cariche di beni da commerciare.\nLa citt\u00e0 di \"Favianis\" era esposta, come altre citt\u00e0 del Norico, alle incursioni di predoni barbari che catturavano tutti i cittadini che sorprendevano fuori dalle mura. Severino narra che in alcuni casi i Rugi ordinarono la deportazione in cattivit\u00e0 dei Romani al di l\u00e0 del Danubio: questo fu il caso di un villaggio nei pressi di \"Favianis\"; Gisone, la moglie del re dei Rugi Feleteo, aveva ordinato che la popolazione di quel villaggio venisse deportata a nord del Danubio; quando per\u00f2 il figlio di lei fu preso in ostaggio da dei fabbri, ella si affrett\u00f2 subito a rispedire indietro gli abitanti deportati in cambio della liberazione del figlio. Severino fu molto diligente e abile nelle sue missioni diplomatiche per ottenere il riscatto dei prigionieri.\nLa vita di San Severino attesta anche la crescente insicurezza nella regione a causa dei sempre pi\u00f9 incessanti assalti dei Barbari. Gli abitanti di \"Quintanis\", per esempio, per sfuggire alle incessanti incursioni degli Alemanni, evacuarono la loro citt\u00e0 e si trasferirono a \"Batavis\". Tuttavia questo non fece altro a motivare ancora di pi\u00f9 gli Alemanni ad assaltare \"Batavis\", sperando cos\u00ec, in caso di felice esito dell'assedio, di poter saccheggiare i beni degli abitanti di due citt\u00e0 in un solo attacco. I Romani riuscirono tuttavia a respingere l'attacco degli Alemanni, mettendo il nemico in fuga. Poco tempo dopo, tuttavia, sembrerebbe per suggerimento di San Severino, gran parte della popolazione lasci\u00f2 \"Batavis\" per stabilirsi a \"Lauriacum\"; subito dopo il trasferimento, \"Batavis\" fu espugnata e devastata dai Turingi, che massacrarono o fecero prigionieri gli abitanti che erano rimasti in citt\u00e0. La Vita di San Severino attesta che, all'epoca in cui avvenne il trasferimento a \"Lauriacum\", le citt\u00e0 sull'alto corso del Danubio erano state distrutte dalle incursioni nemiche. Anche la citt\u00e0 di \"Lauriacum\", dove si erano rifugiati i fuggitivi dalle fortezze sull'alto corso del Danubio, ben presto venne presa d'assalto dalle armate barbare, anche se essa riusc\u00ec a resistere per qualche tempo. Fu soprattutto Feleteo, re dei Rugi, che, informato che i fuggitivi dalle citt\u00e0 dell'alto corso del Danubio avevano trovato riparo a \"Lauriacum\", decise di assaltare la citt\u00e0, con lo scopo di sottometterli sotto il suo dominio e deportarli e insediarli nelle citt\u00e0, tra cui spiccava \"Favianis\", che gli erano tributarie e che erano separate dai Rugi soltanto dal Danubio. Alla fine i fuggitivi lasciarono \"Lauriacum\", vennero amichevolmente stabiliti nelle citt\u00e0, e vissero in alleanza amichevole con i Rugi.\nNel 488 Odoacre invase il Norico, sconfiggendo i Rugi, mettendo in fuga il re Federico e deportando prigionieri in Italia Feleteo e la moglie. Quando Odoacre scopr\u00ec che Federico era tornato in Norico, invi\u00f2 un esercito consistente sotto il comando del fratello Onulfo; questi sconfisse Federico, costringendolo a trovare riparo presso il re ostrogoto Teodorico. Onulfo, per ordine del fratello Odoacre, ordin\u00f2 a tutti i Romani del Norico di migrare in Italia, liberandoli cos\u00ec dalle depredazioni dei Barbari; i Romani del Norico abbandonarono dunque le loro citt\u00e0 sulle rive del Danubio, e vennero alloggiati nei distretti d'Italia.\nUna volta disgregatosi l'Impero romano d'occidente, vi si insediarono i Rugi ed un secolo pi\u00f9 tardi, i Longobardi. Fece parte, infine, del regno ostrogoto d'Italia.\nEsercito e difesa.\nIl contingente di ausiliari del Norico era fra i pi\u00f9 copiosi fra tutte le province procuratorie; la posizione esposta, il lungo tratto del Danubio da sorvegliare e la geomorfologia del territorio, dovevano costituire problemi quotidiani nell'opera di controllo esterno ed interno alla provincia. Gi\u00e0 et\u00e0 giulio-claudia si contano 8 coorti e una sola ala (\"miliaria\"); con Adriano le \"alae\" aumentano da 1 a 3, mentre le coorti diminuiscono al numero di 6. In pieno II secolo d.C., la forza militare sotto il comando del procuratore era costituita da 14 \"cohortes\" e 8 \"alae\". Dal 175 d.C., fu stanziata la legio II Italica.\nLungo il \"limes\" danubiano.\nQui sotto troverete una tabella riassuntiva delle fortificazioni di questo tratto di \"limes\", con relativa legenda:\nGeografia politica e economica.\nCapoluogo provinciale era Virunum, che divenne un municipio con Claudio. Altra importante citt\u00e0 della provincia era sicuramente Celeia; vi era poi Magdalensberg, forse capoluogo del \"regnum Norici\", e sede del capo della confederazione di popoli presenti in Norico in et\u00e0 preromana. Dopo la guerra marcomaniica, la capitale provinciale divenne Lauriacum (oggi Enns) dove era stanziata la legio II Italica e, in un secondo tempo, Ovilava, a ridosso del Danubio."}
{"id": "1551481", "revid": "124934470", "url": "https://it.wikipedia.org/wiki?curid=1551481", "title": "Ciclo indo-malese", "text": "Il ciclo indo-malese, o ciclo dei pirati della Malesia, \u00e8 una saga di romanzi d'avventura, ideati e scritti da Emilio Salgari, scrittore di Verona, considerato il pi\u00f9 celebre alfiere italiano del genere avventuroso.\nLa saga copre un notevole arco temporale nella vita dello scrittore: comincia il 16 ottobre 1883, con la pubblicazione sul periodico veronese \"La Nuova Arena\" della prima puntata de \"La tigre della Malesia\" (poi divenuto, in volume, \"Le tigri di Mompracem\"). L'ultimo romanzo, intitolato \"La rivincita di Yanez\", sar\u00e0 pubblicato nel 1913 dall'editore Bemporad di Firenze, a due anni circa dalla morte per suicidio del novelliere veronese.\nIl ciclo non nasce da un'idea unitaria di base, studiata a tavolino, ma da un'intuizione estemporanea dell'autore, che lega due romanzi a s\u00e9 stanti (\"Le tigri di Mompracem\" e \"I misteri della jungla nera\"), facendone confluire personaggi e temi in un terzo (\"I pirati della Malesia\"), dal quale poi si dipana l'intero ciclo.\nAmbientazione geografica.\nSi parla di \"ciclo indo-malese\" proprio in ossequio alle differenti ambientazioni geografiche nelle quali sono calate le storie dei personaggi della saga: essi, infatti, si muovono perlopi\u00f9 tra la Malaysia e l'India.\nI poli principali dei primi romanzi sono l'isola di Mompracem, covo dei temibili pirati della Malesia, e la giungla posta alle foci del fiume indiano Gange, identificata come Sunderbans. Nei successivi romanzi, complice la conquista di Mompracem da parte dei britannici, il polo narrativo diventa lo stato indiano dell'Assam. Altre localit\u00e0 malesi degne di nota sono Labuan (descritta come un emporio nelle mani della Compagnia britannica delle Indie orientali), Sarawak (territorio conquistato dall'avventuriero James Brooke e resosi del tutto indipendente dalla madrepatria) e i regni di Varauni e Kini Bal\u00f9, anch'essi ubicati in Borneo, come il precedente. Tra le molte localit\u00e0 dell'India citate nella saga, spiccano Calcutta e Delhi, quest'ultima rappresentata nel romanzo \"Le due tigri\" nel pieno di un drammatico accadimento storico, passato alle cronache come la Rivolta dei Sepoy.\nSi tratta, ad ogni modo, di una geografia della fantasia, che poco ha di scientifico: in vita sua, Salgari non si \u00e8 mai spinto oltre Brindisi e ogni riferimento da lui usato \u00e8 frutto di un certosino lavoro di ricerca sulle fonti (perlopi\u00f9 enciclopediche) dell'epoca. Questa maniera peculiare di esplorare posti esotici e molto lontani dal suo universo di riferimento, oltre ad essere stata per anni materia di studio, ha esposto l'autore a pi\u00f9 di un'incongruenza tecnica; una delle pi\u00f9 famose riguarderebbe il \"babirussa\", maiale cervino descritto nei romanzi salgariani ambientati in Borneo. Tuttavia, trattasi di un errore ereditato dalle (errate) fonti di riferimento dell'autore, perch\u00e9 il \"babirussa\" non abita affatto in quelle zone.\nAmbientazione storica.\nLe storie si svolgono in un arco temporale spesso confuso, per via delle notevoli incongruenze disseminate nella produzione salgariana: lo scrittore veneto, specialmente nelle ultime opere, stretto tra i debiti e i duri impegni editoriali assunti per colmarli, si ritrova nell'impossibilit\u00e0 di rileggere e correggere eventuali imperfezioni. Ad ogni modo, il dato certo - fornito dallo stesso autore - \u00e8 che le storie narrate da Salgari iniziano nel 1849 in Malesia e, al netto delle incongruenze cronologiche, si snodano per circa 25-30 anni.\nPersonaggi.\nI protagonisti del ciclo fanno parte di un folto drappello di pirati malesi (detti \"Tigri\" o \"tigrotti\" di Mompracem). Dall'omonimo scoglio del Mar Cinese Meridionale, combattono contro i britannici, gli invasori europei ed una serie di altri antagonisti.\nProtagonisti.\nIl profilo psicologico e comportamentale dei personaggi \u00e8 fondamentale per capire come mai Salgari abbia deciso di far nascere un ciclo di storie attorno ad essi. L'universo salgariano \u00e8 costruito, infatti, attorno ad un insieme di brividi, simbolismi, animali sacrali e situazioni rocambolesche; per far fronte alla continua minaccia di un simile cosmo narrativo, occorrono personaggi dotati di precise caratteristiche psico-attitudinali, quali coraggio, sfrontatezza, ma anche furbizia, capacit\u00e0 riflessive e inguaribile buon umore. Il binomio formato dal principe-pirata malese Sandokan e l'avventuriero portoghese Yanez de Gomera, suo amico fraterno e luogotenente, esprime esattamente queste caratteristiche, sebbene in un'ottica di complementarit\u00e0. Sandokan \u00e8 un pirata di nobili origini, raffigurato come la \"Tigre della Malesia\"; \u00e8 un personaggio impulsivo, \u00abfebbrile e spesso farneticante, proclama la sua invulnerabilit\u00e0, ad ogni istante inneggia a se stesso come a un'ineluttabile forza della natura, [...] ma non ha facolt\u00e0 di autocontrollo\u00bb. Yanez, al contrario, \u00e8 il suo opposto: flemmatico e ironico anche in situazioni di grave pericolo, il portoghese si rivela fondamentale grazie alla sua capacit\u00e0 di calarsi nei panni del nemico e di affrontare qualsiasi sfida con un particolare e proficuo gusto per l'avventura. Quale luogotenente e anima di molte iniziative dei pirati, \u00e8 identificato come la \"Tigre Bianca\".\nQuesta ricetta di base \u00e8 riproposta da Salgari anche all'interno di altri intrecci; basti pensare che un altro co-protagonista della saga, il cacciatore bengalese Tremal-Naik, \u00e8 inizialmente molto simile a Sandokan e ne rivive addirittura alcune esperienze, assorte a \"clich\u00e9\" narrativo dell'intero ciclo. Per questo motivo, nel momento in cui Salgari decide di unirne le sorti a quelle di Sandokan (fatto che avviene nel terzo romanzo della saga), \u00e8 costretto a far ritornare al centro della scena la \"Tigre della Malesia\", il suo personaggio pi\u00f9 prorompente, e a \"riassorbire\" la passione del cacciatore indiano. Peraltro, a distanza di alcuni romanzi, Salgari riconoscer\u00e0 l'importanza dei co-protagonisti del ciclo, promuovendoli formalmente a capi-pirateria, attraverso una trovata simbolica: la bandiera rossa con al centro una testa di tigre - fino ad allora vessillo dei pirati di Mompracem - \u00e8 accantonata negli ultimi romanzi del ciclo, a favore di una pi\u00f9 democratica bandiera sul cui fondo, egualmente rosso, si stagliano tre teste di tigri. Completa il quartetto di protagonisti il personaggio del maharatto Kammamuri, dapprima fedele servitore di Tremal-Naik e poi, con l'avanzare degli anni, affidabile e valoroso tuttofare. Sebbene in un'ottica di maggior subordinazione nei confronti di Tremal-Naik, l'indiano - come pure Yanez con Sandokan - ha la principale funzione di porre un freno alle passioni del suo \"alter ego\".\nAntagonisti.\nSulla sponda degli antagonisti, Emilio Salgari disegna di volta in volta personaggi diversi. Ci\u00f2 garantisce, almeno nei piani dell'autore, una variet\u00e0 di obiettivi da raggiungere per i protagonisti; inoltre, la complessit\u00e0 di situazioni narrative (sebbene cicliche e talvolta ripetute) mantiene comunque alta la tensione narrativa ed emotiva.\nSul versante malese, gli antagonisti sono, fondamentalmente, tre. Il primo, in ordine di apparizione: Lord James Guillonk, comandante di vascello britannico, di stanza a Labuan. Il secondo: James Brooke, personaggio storico e avventuriero anglo-indiano, capace di costruirsi autonomamente un piccolo impero (ubicato a Sarawak), rendendolo indipendente dalla madre patria. Il terzo, sicuramente minore rispetto ai precedenti: il rajah bianco del lago, usurpatore del trono di Kini Bal\u00f9, sul quale erano originariamente seduti Sandokan e i suoi familiari.\nSul versante indiano, i due antagonisti principali sono Suyodhana, il feroce capo di una setta di strangolatori nota come Thug, e il folle ed efferato rajah dell'Assam, Sindhia, al cui fianco si muovono, di volta in volta, altri oppositori.\nNella concezione salgariana, talvolta bene e male s'incontrano a mezza strada per celebrare dei veri e propri armistizi, che facilitano i lieti fine. Ad esempio, Sandokan (come un altro personaggio salgariano, il Corsaro Nero) s'innamora di una donna idealmente collocata nelle file nemiche; ci\u00f2 porta il nemico stesso, che pure gli aveva giurato odio, alla plateale scelta di scendere in suo aiuto. Similmente, nell'opera di Salgari pu\u00f2 accadere che un nemico rinunci per amore alla vendetta nei confronti dei pirati e, con un atto di galanteria, dopo averli battuti, conceda loro la libert\u00e0.\nUna menzione va pure agli avversari di minor calibro delle \"Tigri di Mompracem\", con i quali queste instaurano un rapporto diverso e meno conflittuale. Il bonario sultano di Varauni, ad esempio, in virt\u00f9 di un accordo con gli europei, si ritrova ad occupare l'isola tanto cara ai pirati; tuttavia, \u00aba infilzare un pupazzo non c'\u00e8 gusto\u00bb. Cos\u00ec, una volta sconfittolo, Sandokan e Yanez si limitano semplicemente a fargli firmare coattivamente la resa, con la quale ottengono la restituzione della loro tanto cara isola.\nAltri personaggi.\nUna lunga serie di personaggi minori caratterizza il ciclo indo-malese.\nSandokan, Yanez e Tremal-Naik, in particolare, si accompagnano a coraggiose eroine, che ricalcano tutte o quasi uno schema pi\u00f9 o meno simile: \u00abhanno sempre quindici o sedici anni, ma immediatamente dopo si devono togliere di mezzo\u00bb. Questo \u00e8 il caso della donna amata da Sandokan, Lady Marianna Guillonk, conosciuta come la Perla di Labuan (che dura il tempo di un romanzo), o della cugina scozzese Ada Corishant, amata da Tremal-Naik, e uscita di scena dopo due episodi della saga. Pi\u00f9 duratura \u00e8 la storia d'amore di Yanez de Gomera, che sposa Surama, \"rhani\" dell'Assam, con la quale passer\u00e0 lunghi anni. In tutti e tre i casi, si tratta, comunque, di scelte episodiche e funzionali allo svolgimento dei fatti. La presenza di una donna nelle vite di Sandokan e Tremal Naik avrebbe come effetto quello di relegarli lontano dall'avventura; al contrario, il personaggio della \"rhani\" Surama \u00e8 fondamentale per permettere a Salgari di chiudere la fase rivoluzionaria e trasgressiva del ciclo, aprendone una diversa, nella quale Sandokan e Yanez sono degli autorevoli reggenti, chiamati a ristabilire l'ordine in un Assam sotto attacco nemico.\nScansione cronologica dei romanzi.\nPrimo ciclo di Sandokan.\nPrimo ciclo della jungla.\nNel \"primo ciclo della jungla\", un giovane Sandokan - affiancato da Yanez fin dal romanzo d'esordio - fa la conoscenza di Tremal-Naik e Kammamuri - protagonisti del secondo libro del ciclo; il quartetto unisce le forze in occasione dei fatti narrati nel terzo e nel quarto romanzo.\nSecondo ciclo della jungla.\nNel \"secondo ciclo della jungla\", \u00e8 passato del tempo e i quattro co-protagonisti sono gi\u00e0 da qualche anno uniti assieme in battaglie comuni e non pi\u00f9 occasionali; nei tre romanzi, sono narrate proprio alcune di queste gesta.\nSecondo ciclo di Sandokan.\nIl \"secondo ciclo di Sandokan\" \u00e8 una sorta di \"ciclo di Yanez\", che diventa a sorpresa il personaggio principale della gran parte dei romanzi. Sandokan, gi\u00e0 sullo sfondo nel primo episodio, \u00e8 completamente assente dal secondo e dal terzo libro. I quattro personaggi hanno tutti superato la cinquantina.\nAdattamenti.\nI primi adattamenti su Sandokan vennero realizzati intorno tra gli anni quaranta e settanta. I primi ad interpretare il personaggio furono Luigi Pavese, Steve Reeves e Ray Danton.\nNegli anni settanta, il regista Sergio Sollima venne contattato per dirigere uno sceneggiato televisivo su Sandokan. Per il ruolo da protagonista, il regista scelse un attore indiano di nome Kabir Bedi. Nel cast anche Carole Andr\u00e9, Adolfo Celi e Philippe Leroy. Il serial, diviso in 6 puntate da circa 60 minuti, fu trasmesso per la prima volta in Italia sul Primo Canale RAI dal 6 gennaio all'8 febbraio 1976, ottenendo un grandissimo successo di pubblico (un'audience di ben 27 milioni di telespettatori), ma non di critica che lo accolse tiepidamente. Il successo ottenuto convinse Sollima a riunire gran parte del cast artistico dello sceneggiato per dirigere un seguito dal titolo \"\", che usc\u00ec anche in sala.\nUn ulteriore seguito venne annunciato il 5 ottobre 1993 da Kabir Bedi, il quale conferm\u00f2 sia Sergio Sollima come regista, sia Philippe Leroy. A seguito del cambio dei dirigenti in RAI, il progetto naufrag\u00f2, per poi essere ripreso da Canale 5 che produsse \"Il ritorno di Sandokan\" di Enzo G. Castellari. Sebbene l'interprete principale sia sempre l'attore indiano Kabir Bedi, questa produzione non deve considerarsi il seguito dei precedenti film di Sollima.\nSollima in seguito diresse la miniserie per la tv \"Il figlio di Sandokan\" (mai distribuita) che, rispetto ai precedenti film di diretti da lui, non segue fedelmente i romanzi di Salgari e incentra la storia pi\u00f9 su Kenneth Hastin (figlio di Sandokan nel film) che sullo stesso Sandokan."}
{"id": "1551483", "revid": "110157", "url": "https://it.wikipedia.org/wiki?curid=1551483", "title": "Jump (for My Love)", "text": "Jump (for My Love) \u00e8 il terzo singolo estratto dall'album \"Break Out\" delle Pointer Sisters.\nLa canzone \u00e8 stata scritta da Marti Sharron, Stephen Mitchell e Gary Skardina e prodotta da Richard Perry.\nRealizzato in coincidenza con le olimpiadi estive del 1984, il video della canzone era composto da esibizioni degli atleti. Ha riscosso un notevole successo nelle classifiche soprattutto statunitensi.\nVersione delle Girls Aloud.\nLa canzone \u00e8 stata in seguito reinterpretata dalle Girls Aloud nel 2003, su richiesta di Richard Curtis, regista del film \"Love Actually - L'amore davvero\", in cui la canzone \u00e8 stata inserita come colonna sonora. Essendo inserita nel film, il singolo \u00e8 stato diffuso il 17 novembre 2003 dall'etichetta discografica Polydor in gran parte del mondo ed \u00e8 una delle canzoni pi\u00f9 conosciute del gruppo, che solitamente pubblica esclusivamente in Gran Bretagna e Irlanda. Il titolo del singolo \u00e8 stato semplificato in Jump.\nLa versione delle Girls Aloud \u00e8 stata prodotta da Brian Higgins e dagli Xenomania ed \u00e8 stata inserita nella ristampa del primo album del gruppo, \"Sound of the Underground\", e nel loro secondo album, \"What Will the Neighbours Say?\", risultando cos\u00ec l'ultimo singolo estratto dal primo e il primo estratto dal secondo disco.\nIl video della canzone conteneva anche scene tratte dal film per il quale ha fatto da colonna sonora, ma esiste una versione dello stesso senza le suddette scene, contenuto nel DVD \"Girls on Film\"."}
{"id": "1551489", "revid": "1543377", "url": "https://it.wikipedia.org/wiki?curid=1551489", "title": "Diabrotica virgifera", "text": "La diabrotica del mais (Diabrotica virgifera ) \u00e8 un insetto di origine americana appartenente all'ordine Coleoptera, famiglia Chrysomelidae, sottofamiglia Galerucinae. Pu\u00f2 arrecare gravi danni al mais se la coltura viene ripetuta per due o pi\u00f9 anni di seguito sullo stesso appezzamento.\nSono note due sottospecie: \"Diabrotica virgifera virgifera\" e \"Diabrotica virgifera zeae\", diffusa soprattutto in Messico. Una specie simile, \"Diabrotica barberi\", diffusa in Nord America, ha un ciclo biologico che non si discosta da quello di \"Diabrotica virgifera\" (anche se le uova possono schiudere dopo due anni dall'ovideposizione).\nDescrizione.\nAdulto.\nGli insetti adulti presentano colorazione giallo - brunastra e dimensioni di 5 \u2013 6\u00a0mm di lunghezza. La colorazione delle elitre \u00e8 utile per distinguere il sesso dell'insetto: i maschi presentano elitre scure con la parte caudale giallastra, mentre le femmine presentano tre strisce simmetriche scure su sfondo giallastro. Inoltre le antenne dei maschi sono pi\u00f9 lunghe di quelle delle femmine.\nUovo.\nLe uova misurano circa 0,65 x 0,45\u00a0mm e sono generalmente di colore giallo pallido.\nLarva.\nLe larve mature misurano 12 \u2013 18\u00a0mm di lunghezza e sono grinzose, di colore biancastro con capo scuro e una placca bruna sulla parte superiore dell'ultimo segmento addominale. Prima di giungere a maturit\u00e0 attraversano tre stadi di sviluppo.\nPupa.\nLe pupe sono di colore bianco.\nBiologia.\n\"Diabrotica virgifera virgifera\" sverna come uovo deposto nel terreno ad una profondit\u00e0 di circa 15\u00a0cm nei mesi di luglio - agosto. La profondit\u00e0 \u00e8 influenzata dalla tessitura del terreno, diventando pi\u00f9 superficiale nei terreni pesanti.\nLe larve sono rinvenute nelle zone del Nord Italia a partire dal mese di maggio con un picco attorno a met\u00e0 giugno, anche se la schiusa pu\u00f2 protrarsi fino ad inizio luglio. I primi danni si manifestano a giugno ma diventano evidenti soltanto verso la prima decade di luglio.\nLa temperatura ottimale per lo sviluppo delle larve \u00e8 di circa 22\u00a0\u00b0C; a questa temperatura lo stadio larvale dura circa 30 giorni. La percentuale di sopravvivenza \u00e8 favorita dall'umidit\u00e0 del terreno e dalla presenza di piante ospiti. Le larve mature si localizzano vicino alla superficie del terreno dove si impupano. La durata dello stadio pupale \u00e8 di 1-2 giorni a 22\u00a0\u00b0C.\nNegli areali della Pianura Padana gli adulti volano da giugno sino a ottobre. Il picco degli adulti si ha tra la fine di giugno e la prima decade di luglio, in corrispondenza della fioritura del mais. In seguito, fino ad ottobre le popolazioni degli adulti si mantengono in calo costante.\nGli adulti sono maggiormente attivi ad una temperatura compresa tra 23 e 27\u00a0\u00b0C; mentre nelle ore pi\u00f9 calde, quando la temperatura supera i 30\u00a0\u00b0C si aggregano sulle porzioni della pianta meno esposte al sole, protetti dalle brattee della spiga o dalle guaine fogliari. La durata della vita degli adulti \u00e8 influenzata da fattori quali fotoperiodo e disponibilit\u00e0 alimentare; studi di laboratorio hanno indicato una durata variabile da 50 giorni a circa tre mesi.\nEntro una settimana dallo sfarfallamento si hanno i primi accoppiamenti, che proseguiranno per l'intero periodo di vita degli adulti; sia i maschi che le femmine possono accoppiarsi pi\u00f9 volte nella loro vita. La fecondit\u00e0 delle femmine dipende principalmente da temperatura, fotoperiodo e disponibilit\u00e0 di alimento; mediamente vengono deposte 400 uova anche se il loro numero pu\u00f2 variare da circa 100 a 1000.\nGrazie all'azione del vento o sfruttando diversi vettori tra cui l'uomo, gli adulti possono spostarsi anche di 25 \u2013 40\u00a0km l'anno.\nLa profondit\u00e0 di deposizione pu\u00f2 giungere a 35\u00a0cm, anche se in genere il maggior numero di uova si trova a 15\u00a0cm di profondit\u00e0. Le femmine depongono le uova in piccoli gruppi e completano la deposizione in circa 20 giorni prediligendo terreni umidi e sciolti. Viene effettuata una sola generazione annua.\nAlimentazione.\nL'insetto vive a spese del mais sul quale pu\u00f2 provocare danni molto gravi ed ingenti perdite economiche; le larve sono per\u00f2 in grado di svilupparsi su altre Poaceae. Occasionalmente gli adulti vengono ritrovati su specie appartenenti alle famiglie delle Asteraceae, Fabaceae, Cucurbitaceae, Convolvulaceae e Rosaceae.\nDistribuzione e habitat.\nIn Europa \u00e8 stata rinvenuta nel 1992 in Serbia presso l'aeroporto di Belgrado; nella Comunit\u00e0 Europea la Diabrotica \u00e8 stata segnalata per la prima volta nel 1998 vicino all'aeroporto Marco Polo di Venezia in un campo di mais. In seguito \u00e8 stata rinvenuta in Lombardia nei pressi dell'aeroporto di Malpensa e in Piemonte in provincia di Novara. Attualmente \u00e8 diffusa in particolare al Nord Italia nelle principali zone maidicole.\n\u00c8 presente in numerosi stati europei (in particolare Serbia, Croazia, Ungheria, Romania, Bulgaria, Bosnia e Svizzera); in America \u00e8 diffusa in Canada e negli Stati Uniti.,\nDanni.\nI danni sono causati sia dalle larve che dagli adulti, anche se sono le prime a causare la maggiori perdite di resa.\nLe larve nutrendosi a carico dell'apparato radicale causano, in relazione alla gravit\u00e0 dell'attacco, l'allettamento della pianta e la diminuzione della capacit\u00e0 di assorbimento dell'acqua, della luce e degli elementi nutritivi con conseguente calo di produzione. Le piante allettate tendono a risollevarsi dal suolo assumendo una tipica conformazione che viene definita \"a collo d'oca\".\nLe piante colpite possono essere estratte dal terreno con facilit\u00e0 e i danni valutati tramite una scala definita \"Iowa scale\" con valori che vanno da 1 (nessun danno) a 6 (radice completamente distrutta). Attualmente \u00e8 disponibile una scala semplificata con valori da 0 a 3.\nL'entit\u00e0 dei danni dipende da numero di larve presenti, tipo di terreno, condizioni ambientali, pratiche agronomiche e irrigue, tipologia di ibrido e condizioni della pianta. I cali di resa aumentano se l'attacco delle larve coincide con uno stress per la pianta causato, ad esempio, da siccit\u00e0 o pratiche agronomiche errate.\nGli adulti sono polifagi e i danni causati al mais sono in genere limitati; essi si nutrono delle foglie e degli stimmi dell'infiorescenza femminile. In seguito, nelle fasi di maturazione lattea e cerosa, si nutrono a spese delle cariossidi senza per\u00f2 provocare danni ingenti. L'azione trofica esercitata sugli stimmi fiorali pu\u00f2 tuttavia causare aborti fiorali, interferendo negativamente con l'allegagione e quindi con la formazione della spiga. Anche in questo caso i danni non sono in genere preoccupanti.\nLotta.\nLa \"Diabrotica virgifera virgifera\" si pu\u00f2 combattere con accorgimenti di tipo agronomico, chimico e biologico.\nLotta agronomica.\nLa lotta agronomica, di tipo preventivo \u00e8 fondamentale per evitare infestazioni da parte di Diabrotica. Un corretto uso di tali strategie consente di ridurre di molto gli interventi, se non di eliminarli del tutto.\nRotazione.\nLa diabrotica causa danni economici esclusivamente al mais in monosuccessione, che determina la formazione di popolazioni larvali consistenti. L'avvicendamento con altre specie causa la morte delle larve nel terreno che non trovano piante su cui alimentarsi. In genere la scelta della coltura che sostituisce il mais privilegia il fabbisogno aziendale e la redditivit\u00e0. A questo proposito possono essere coltivate soia, sorgo da granella, oppure colza o pisello proteico a semina autunnale.\nSemina e scelta dell'ibrido.\nIn genere le semine precoci sono da preferirsi poich\u00e9 consentono alla pianta di giungere con le radici maggiormente sviluppate nel periodo di massima comparsa dell'insetto. Un apparato radicale vigoroso consente una miglior resistenza all'allettamento anche in seguito ad un danno subito dalle larve. Inoltre piante che hanno completato la fioritura risultano meno attrattive nei confronti della Diabrotica e determinano una minore attivit\u00e0 di deposizione delle uova.\nLa scelta dell'ibrido deve ricadere su variet\u00e0 con apparato radicale particolarmente vigoroso e con una buona resistenza all'allettamento, per le stesse ragioni espresse sopra. Al contrario le semine tardive (da maggio in avanti) coincidono con la schiusa delle uova e con la comparsa delle popolazioni larvali quando le radici sono ancora deboli e poco sviluppate.\nCondizioni pedoclimatiche ed esigenze nutrizionali.\nL'andamento climatico influenza fortemente le popolazioni dell'insetto. In particolare primavere piovose favoriscono il mantenimento di popolazioni elevate di uova e larve; al contrario inverni e primavere miti e siccitose causano una elevata mortalit\u00e0 delle uova.\nLe operazioni colturali devono creare le condizioni migliori per la crescita della pianta, in quanto un mais vigoroso, in ottime condizioni di rifornimento idrico e nutrizionale \u00e8 nelle migliori condizioni per contrastare un attacco di Diabrotica. Le lavorazioni presemina devono mirare a favorire lo sgrondo delle acque in eccesso nel terreno in quanto i terreni umidi sono prediletti dalle femmine per la deposizione delle uova.\nLa rincalzatura favorisce la formazione di radici avventizie e quindi migliora la stabilit\u00e0 della pianta.\nModalit\u00e0 di raccolta.\n\u00c8 consigliabile effettuare la raccolta del mais dopo il primo ottobre per evitare di trasportare in nuove zone femmine di Diabrotica ancora in grado di ovideporre; per lo stesso motivo si deve evitare di portare piante o parti di esse allo stato fresco al di fuori della zona infestata (ad esempio trinciato di mais) come anche il terreno che ospitato il mais.\nImpiego di OGM.\nAnche se in Italia \u00e8 assolutamente vietata la coltivazione di piante geneticamente modificate sono state sviluppate cultivar di mais resistenti all'attacco della Diabrotica. Per giungere a questo risultato \u00e8 stato inserito nel genoma del mais un gene isolato dal \"Bacillus thuringiensis\", in grado di esprimere la proteina Cry3Bb1, mortalmente tossica per la diabrotica ma innocua per l'uomo. Tale mais resiste anche all'attacco della piralide del mais, altro insetto chiave per le coltivazioni maidicole.\nSono inoltre presenti variet\u00e0 di mais geneticamente modificato resistenti all'allettamento, che grazie ad un maggior sviluppo radicale ed una maggior rapidit\u00e0 di ricaccio garantiscono il mantenimento della stabilit\u00e0 della pianta..\nLotta chimica.\nLa strategia chimica si avvale dell'uso di prodotti concianti, geodisinfestanti, e trattamenti adulticidi. I geodisinfestanti vengono applicati al terreno al momento della semina del mais, per colpire le larve che sguscieranno dalle uova. Tale trattamento per\u00f2, non sempre si dimostra efficace a causa del lungo tempo che intercorre tra l'applicazione del prodotto e la fuoriuscita delle larve dall'uovo.\nI concianti vengono applicati al seme e consentono un contenimento parziale delle popolazioni larvali. In caso di forti infestazioni il danno economico non viene comunque evitato.\nI trattamenti adulticidi effettuati al superamento della soglia, con prodotti a base di: Fenitrotion, Clorpyrifos, Deltametrina, Alphacipermetrina, consentono un buon contenimento degli adulti e delle ovideposizioni. Inoltre, con lo stesso trattamento \u00e8 possibile contenere anche le popolazioni di \"Ostrinia nubilalis\". Per essere efficaci i trattamenti chimici dovrebbero essere effettuati entro met\u00e0 luglio.\nLotta biologica.\n\u00c8 possibile impiegare insetticidi a base di \"Bacillus thuringiensis\", ammessi in agricoltura biologica. In alternativa preparati a base del nematode \"Steirnenema carpocapsae\" hanno dimostrato, in alcuni studi, una buona capacit\u00e0 di contenere le popolazioni di Diabrotica.\nMonitoraggio degli adulti.\nIl monitoraggio delle popolazioni di adulti \u00e8 fondamentale per prevenire la comparsa dei danni e decidere le migliori strategie di lotta da attuare. Viene eseguito con apposite trappole cromotropiche tipo Pherocon AM collocate in campo dopo l'inizio dei voli (indicativamente a partire dalla met\u00e0 di giugno, ma variabile ogni anno). Si utilizzeranno 3 trappole per appezzamento. La durata del monitoraggio sar\u00e0 di 6 settimane con controllo settimanale e sostituzione delle trappole dopo la terza settimana. La sostituzione potr\u00e0 avvenire anche prima se rovinate o se avranno catturato un elevato numero di adulti. Se dopo la fine del periodo di monitoraggio si saranno superate le 6 catture di adulti per trappola per giorno (corrispondenti a 756 adulti totali catturati alla fine del monitoraggio, cio\u00e8 dopo 42 giorni) e che rappresenta la \"soglia d'intervento\", sar\u00e0 opportuno prendere in considerazione l'avvicendamento per l'anno successivo, in quanto il rischio di una forte infestazione sar\u00e0 molto elevato, o proteggere la coltura alla semina. Se le catture non supereranno i 300 adulti totali catturati dopo le prime due settimane di monitoraggio (corrispondenti a 50 catture per trappola per settimana 300=50 (catture)x3 (trappole) x2 (settimane) un intervento chimico non sar\u00e0 consigliabile. Se le catture fossero invece superiori a 450 (cio\u00e8 a 75 catture per trappola per settimana, dopo le prime due settimane, il trattamento sar\u00e0 consigliabile perch\u00e9 risulter\u00e0 elevata la probabilit\u00e0 di superare la soglia d'intervento sopra indicata al termine del periodo di monitoraggio. In questo caso il trattamento sar\u00e0 da effettuarsi alla terza settimana dopo l'inizio del monitoraggio. Qualora dopo la seconda settimana si fosse in una situazione intermedia (tra 300 e 450 catture) si valuter\u00e0 il loro andamento alla terza settimana, decidendo o meno di trattare la settimana successiva (la quarta).\nLa valutazione della presenza in campo di almeno il 10% di femmine gravide \u00e8 il parametro pi\u00f9 affidabile per decidere il momento migliore per attuare il trattamento, ma \u00e8 anche di difficile stima da parte dell'agricoltore.\nRiferimenti normativi.\nIn Italia la lotta verso La Diabrotica del mais \u00e8 obbligatoria ai sensi del D.M. del 30 giugno 2004, \"Misure fitosanitarie d'emergenza intese a prevenire la propagazione nella Comunit\u00e0 della Diabrotica virgifera virgifera Le Conte: recepimento della decisione 2003/766/CE del 24 ottobre 2003 della Commissione\" pubblicato nella Gazzetta Ufficiale n. 297 del 20 dicembre 2004, oggi sostituito dal DM 13 giugno 2014 Attuazione della decisione n. 2003/766/CE, modificata dalle decisioni 2006/564/CE e 2008/644/CE, relativa alle misure d'emergenza intese a prevenire la propagazione nella Comunit\u00e0 di Diabrotica virgifera virgifera Le Conte."}
{"id": "1551508", "revid": "1303675", "url": "https://it.wikipedia.org/wiki?curid=1551508", "title": "Tanja Romano", "text": "\u00c8 entrata a fare parte della nazionale italiana nel 1996, all'et\u00e0 di 13 anni, dove \u00e8 rimasta fino al 2010, anno del ritiro dalla carriera agonistica.\n\u00c8 stata allenata da Peter Brlec, Mojmir Kokorovec e Laura Ferretti. \nInoltre, hanno fatto parte dello suo staff il preparatore atletico Andrea Bientinesi e il coreografo Sandro Guerra.\nRisultati categoria senior.\nCampionati mondiali\nCampionati europei\nCampionati italiani\nWorld Games\nInternational Roller Cup\nCuriosit\u00e0.\nNel 2003 il regista Aljo\u0161a \u017derjal realizz\u00f2 su di lei il cortometraggio \"Tanja Romano, campionessa mondiale ed europea\", che nel 2015 vinse al Festival internazionale del film sportivo di Mosca."}
{"id": "1551511", "revid": "827882", "url": "https://it.wikipedia.org/wiki?curid=1551511", "title": "Time base corrector", "text": "Il time base corrector, pi\u00f9 noto con la sigla TBC, \u00e8 un dispositivo che elimina gli errori di lettura presenti su dispositivi di registrazione analogica, dovuti alle instabilit\u00e0 meccaniche. \u00c8 utilizzato soprattutto nel campo della videoregistrazione su nastro magnetico, e opera inserendo un ritardo variabile nel flusso video riletto, ritardo corretto in tempo reale in modo che il video risultante abbia le temporizzazioni stabilizzate.\nNel campo professionale, i videoregistratori sono sempre asserviti da TBC, sincronizzati dal segnale di genlock. Il TBC \u00e8 indispensabile per poter utilizzare il video riprodotto in un mixer video, non solo per la stabilizzazione del segnale ma anche per la regolazione delle temporizzazioni del segnale.\nErrori di lettura.\nI registratori audio a bobina aperta non presentano di norma alterazioni timbriche dovute a scarti di velocit\u00e0, e non richiedono quindi correzioni della base temporale. Le tecniche di videoregistrazione, viceversa, sono molto pi\u00f9 esposte a problemi di natura meccanica, per via delle alte velocit\u00e0 delle testine rotanti e della natura stessa del segnale video, composto da pi\u00f9 componenti in correlazione tra di loro e con una larghezza di banda molto maggiore.\nIn particolare, l'informazione di colore \u00e8 codificata in PAL o NTSC modulata in fase rispetto alla frequenza della sottoportante, ed \u00e8 quindi estremamente sensibile a errori temporali di lettura.\nInoltre, a differenza dei segnali audio, i segnali video non possono essere combinati in un mixer se non sono temporizzati correttamente.\nPer una lettura corretta affidata interamente alla meccanica, \u00e8 necessario che il meccanismo di trascinamento del nastro e il tamburo portatestine ruotino ad una velocit\u00e0 assolutamente costante, di moto rettilineo ed uniforme, oppure assolutamente identica nelle variazioni di velocit\u00e0 sia in registrazione che nella successiva lettura.\nDal momento che le leggi della fisica non permettono di realizzare un meccanismo simile, ci saranno sempre degli errori temporali sia in registrazione che in lettura, dovuti a inerzia del nastro, scarti di velocit\u00e0 del capstan e del tamburo portatestine. L'uso di una control track \u00e8 in grado di risolvere in gran parte questi problemi (\u00e8 sufficiente sugli apparecchi di classe domestica) ma non \u00e8 tuttavia sufficiente per una soluzione ottimale in campo professionale.\nMetodi di correzione.\nTBC.\nUn TBC vero e proprio \u00e8 in pratica una memoria di transito che memorizza il flusso video in ingresso e lo rilegge dopo un certo intervallo di tempo secondo una base temporale corretta. L'intervallo di tempo \u00e8 variabile a seconda del livello qualitativo del TBC ed \u00e8 chiamato anche finestra di correzione: tipicamente, \u00e8 di \u00b116 o 32 righe televisive.\nA seconda del tipo di videoregistratore, il TBC pu\u00f2 essere interno o esterno. Le macchine da 2 pollici e da 1 pollice usavano TBC esterni, mentre nei videoregistratori pi\u00f9 moderni, come i Betacam, l'adozione di TBC integrati nella macchina \u00e8 generalizzata. Una circuitazione di tal genere venne inserita anche nei videoregistratori domestici di prezzo pi\u00f9 elevato, come i modelli Panasonic, con sistema S-VHS e S-VHS-C, NV-V6000, NV-V8000, NV-V10000 e Grundig GV 280S VPT.\nLa correzione della base dei tempi prevede di allineare il segnale riprodotto a un campione di riferimento, che pu\u00f2 essere generato da un oscillatore locale o da una sorgente esterna. In questo secondo caso, sia i TBC esterni che quelli interni lavorano in base allo stesso principio. Il TBC viene sincronizzato da un segnale di genlock e invia al videoregistratore un segnale detto advanced sync che \u00e8 anticipato rispetto al genlock del numero di righe pari alla finestra di correzione. Oltre alla correzione della base tempi, il TBC permette anche la regolazioni dei livelli di luminanza, crominanza e nero, e la regolazione della fase colore rispetto al genlock.\nUn'ulteriore funzione svolta dal TBC \u00e8 quella di compensazione dei \"drop out\", errori di lettura causati da mancanza temporanea del segnale sul nastro. Un drop out \u00e8 visibile come un tratto bianco sulla linea televisiva, ma il TBC lo pu\u00f2 compensare sostituendolo con un grigio medio, meno visibile, o anche interpolando il segnale dalle righe adiacenti.\nMemorie di quadro.\nUna variante rispetto al TBC \u00e8 la memoria di quadro, impiegata per memorizzare fotogrammi fissi e anche per sincronizzare flussi video provenienti da dispositivi che non \u00e8 possibile agganciare con l'advanced sync. \u00c8 il caso per esempio di segnali provenienti da ponti radio, satelliti o fibre ottiche, oppure da camcorder amatoriali che non sono sincronizzabili da un segnale esterno.\nLe memorie di quadro sono molto diffuse e installate in buon numero in tutti gli ambienti televisivi di interscambio segnali. Di solito sono installate nella centrale e ingressi e uscite fanno capo a una matrice video. I segnali sincronizzati sono cos\u00ec resi disponibili a ogni singola utenza."}
{"id": "1551512", "revid": "539155", "url": "https://it.wikipedia.org/wiki?curid=1551512", "title": "I sette peccati capitali (balletto)", "text": "I sette peccati capitali (titolo completo: \"I sette peccati capitali dei piccoli borghesi\") \u00e8 un balletto con canto in sette parti di Kurt Weill con testo di Bertold Brecht.\nLa prima rappresentazione fu a Parigi al Th\u00e9\u00e2tre des Champs-\u00c9lys\u00e9es il 12 giugno 1933 prodotta da George Balanchine con Caspar Neher ed interpretata da Lotte Lenya.\nWeill e Brecht scrissero quest'opera entrambi in esilio dalla Germania nazista e scelsero appositamente lo stile di un balletto cantato per meglio realizzare un'amara ironia che sottintendesse ad una critica sociale spietata. Questo lavoro fu l'ultima collaborazione dei due artisti.\nNel 2000 va in scena al Ravenna Festival con Marianne Faithfull e nel 2001 nello Sferisterio di Macerata diretta da Bruno Bartoletti con l'Orchestra della Toscana, Svetla Vassileva e Nuria Moreno.\nTrama.\nNel prologo, due sorelle, Anna I e Anna II, si propongono di riuscire a guadagnare abbastanza denaro per poter lasciare la famiglia (composta da quattro solisti) per costruirsi una casa in Louisiana.\nAnna I esorta quindi la sorella a non cadere vittima dei \"sette peccati capitali della societ\u00e0 borghese\" (accidia, superbia, ira, gola, lussuria, avarizia e invidia) che costituiscono nell'opera altrettanti sette quadri.\nComportandosi con buon senso le due sorelle riescono nel loro proposito e realizzano il desiderio di andare in Louisiana.\nCommento.\nLe due protagoniste, Anna I e Anna II, in realt\u00e0 simboleggiano due lati diversi dello stesso personaggio. Infatti la peculiarit\u00e0 dell'opera \u00e8 che ad una sorella, Anna I, spetta la parte cantata, mentre ad Anna II quella danzata e recitata. Contemporaneamente la prima \u00e8 immagine della razionalit\u00e0 e del senso pratico, mentre la seconda \u00e8 la passione e l'istinto."}
{"id": "1551516", "revid": "767487", "url": "https://it.wikipedia.org/wiki?curid=1551516", "title": "Malva (colore)", "text": "Il malva \u00e8 una tonalit\u00e0 pallida di un colore fra il lilla e il lavanda, una delle tante gradazioni del viola.\nMalva.\nMostrato a destra il colore malva. \u00c8 pi\u00f9 un grigio o un blu che una tinta pi\u00f9 chiara di magenta. Molti fiori selvatici che vengono comunemente definiti \"blu\" sono in realt\u00e0 malva.\nMalva chiaro.\nQuesto colore \u00e8 anche chiamato \"lilla chiaro\". \nMalva opera.\nIl termine malva opera per il colore mostrato a destra fu coniato nel 1927.\nMalva talpa.\nLa prima volta che si \u00e8 usato il termine \"malva talpa\" per indicare il colore mostrato a destra \u00e8 stato nel 1925."}
{"id": "1551524", "revid": "17204", "url": "https://it.wikipedia.org/wiki?curid=1551524", "title": "Catacomb 3D", "text": ""}
{"id": "1551526", "revid": "767487", "url": "https://it.wikipedia.org/wiki?curid=1551526", "title": "Spellbound (Tygers of Pan Tang)", "text": "Spellbound \u00e8 il secondo album in studio del gruppo musicale britannico Tygers of Pan Tang, pubblicato nell'aprile 1981 dalla MCA Records."}
{"id": "1551531", "revid": "287204", "url": "https://it.wikipedia.org/wiki?curid=1551531", "title": "VCDI", "text": ""}
{"id": "1551534", "revid": "287204", "url": "https://it.wikipedia.org/wiki?curid=1551534", "title": "Serie A1 1978-1979 (pallavolo maschile)", "text": "La Serie A1 maschile FIPAV 1978-79 fu la 34\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Klippan Torino. Per la rinuncia di Cesenatico fu ripescata, all'inizio della stagione, la Veico Parma."}
{"id": "1551536", "revid": "1776051", "url": "https://it.wikipedia.org/wiki?curid=1551536", "title": "Wild Cat", "text": "Wild Cat \u00e8 il primo album in studio del gruppo musicale heavy metal Tygers of Pan Tang, uscito nell'agosto 1980 per la MCA Records."}
{"id": "1551556", "revid": "4175", "url": "https://it.wikipedia.org/wiki?curid=1551556", "title": "Rugby a 15 nel 1986", "text": "Attivit\u00e0 internazionale.\nMatch celebrativi.\nSi disputano ad aprile due incontri per festeggiare il centenario dell'International Rugby Board:\nTour di fine anno.\nNel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud, a fine della loro stagione, si recano in tour in Europa.\nI Barbarians.\nNel 1986, la selezione dei Barbarians, ha disputato i seguenti match:\nLa Nazionale Italiana.\nAffidata alle cure di Bollesan e Franceschini, l'Italia disputa la prima edizione della Coppa FIRA in versione biennale, ospita il Queensland e una selezione inglese, riscattando le pesante sconfitte del 1980 e del 1985."}
{"id": "1551557", "revid": "709565", "url": "https://it.wikipedia.org/wiki?curid=1551557", "title": "Una donna per cui uccidere", "text": "Una donna per cui uccidere (\"A Dame to Kill for\"), inizialmente pubblicato in Italia come Si pu\u00f2 anche uccidere per lei, \u00e8 il secondo volume della serie fumettistica \"graphic novel\" di \"Sin City\", ideata dal disegnatore statunitense Frank Miller. Il racconto si svolge prima degli eventi narrati nel primo volume, \"Un duro addio\".\nTrama.\nIl racconto comincia con Dwight Mc Carthy, un giovane fotografo, appostato sul lucernario di un motel mentre attende l'arrivo di un ricco industriale, accompagnato da una giovane prostituta: suo compito \u00e8 immortalare gli amplessi dei due per poi portare le foto alla moglie di lui. L'uomo per\u00f2 estrae una pistola, deciso a far \"sparire\" la prova dei suoi tradimenti: prima che apra il fuoco, Dwight salva la ragazza, riaccompagnandola a \"Old Town\".\nPortate le foto alla moglie, Dwight si reca da Agamennon, il proprietario di una rivista scandalistica che gli compra i rullini. Per quanto sia ospitale, Dwight rifiuta di vedere la partita di basket con lui, e torna a casa.\nTornato nel suo appartamento, si guarda la replica della partita, quando il suo telefono squilla: \u00e8 Ava Lord, il pi\u00f9 grande amore della sua vita, che un anno fa gli ha spezzato il cuore abbandonandolo per sposare Damien Lord, uno degli uomini pi\u00f9 ricchi di Sin City. Dwight si reca nel luogo dell'appuntamento, da \"Kadie's\", un locale di spogliarelliste frequentato dalla feccia della citt\u00e0. Ava raggiunge Dwight, chiedendogli perdono per quanto il dolore procuratogli in passato e chiedendogli di non dimenticarla mai, facendo intuire al ragazzo di essere in pericolo. All'improvviso appare Manute, un energumeno al servizio di Damien Lord, venuto a \"recuperare la signora\". Ava si allontana con lui, lasciando Dwight tra mille dubbi.\nDeciso a far luce sul mistero, Dwight si reca alla villa di Lord per saperne di pi\u00f9, dove viene scoperto dagli uomini della sicurezza che lo scambiano per un paparazzo intento a fotografare la signora Lord mentre nuotava nuda in piscina. Dwight viene pestato da Manute e abbandonato per strada, soccorso successivamente da Agamennone. Tornato al suo appartamento, trova Ava che lo aspetta nuda nel suo letto: tra i due si riaccende la passione, e Dwight le dichiara tutto il suo amore, quell'amore che mai era appassito. Ava gli racconta di come Damien sia in realt\u00e0 un sadico maniaco, il cui passatempo \u00e8 farla torturare da Manute.\nDwight le giura che la salver\u00e0 da quell'inferno, ma proprio in quel momento si presenta alla sua porta Manute: tra i due scoppia una rissa, dove Dwight ha la peggio. Manute fugge in auto con Ava lasciando Dwight ferito e furioso. Rendendosi conto di essere in svantaggio, Dwight escogita un piano: andare da \"Kadie's\" e chiedere l'aiuto del brutale Marv; i due si recano alla villa di Lord dove, mentre Marv attira l'attenzione delle guardie e di Manute, Dwight si reca da Ava. Nella biblioteca trova Damien e, plagiato dal racconto di Ava, lo uccide con i suoi pugni. Non appena si rende conto di quanto ha fatto, all'improvviso appare la donna che, ringraziandolo per avergli ucciso il marito, facendole ereditare tutto il suo patrimonio, gli spara al petto; Dwight si rende conto troppo tardi di essere stato manipolato in quello che in realt\u00e0 era un diabolico piano orchestrato dalla sua ex-amante. Pur ferito gravemente, Dwight riesce a fuggire, aiutato da Marv.\nI due si recano a \"Old Town\", dove Dwight viene soccorso da Gail, una prostituta di colore con la quale ha avuto una relazione in passato. Gail gli fa avere le cure mediche necessarie, inoltre Dwight cambia aspetto: si fa fare una plastica facciale e si fa ricrescere i capelli, prima rasati a zero, in modo da rendersi irriconoscibile.\nAva nel frattempo ha chiesto aiuto alla polizia per far arrestare Dwight, accusato dell'omicidio di Damien. Ad occuparsi del caso sono due poliziotti, Mortimer e Bob, che cominciano a fare della indagini sul conto del fotografo, interrogando fra gli altri Agamennone e Shelly, cameriera del \"Kadie's\" con la quale Dwight ha trascorso una notte poco tempo prima.\nRicostruendo i fatti i due detective capiscono come Ava stia mentendo e di come Dwight non sia lo spietato assassino che la donna vuol far credere: ma Mort, nel frattempo viene anch'esso manipolato da Ava, che esercitando il suo fascino lo plagia. Innamoratosi della donna, con la quale comincia una relazione, rifiuta di indagare in maniera \"oggettiva\" e la difende negando l'evidenza. Durante un'accesa discussione con Bob, gli spara, ma preso dai rimorsi e rendendosi conto di aver perso il lume della ragione a causa della donna, si suicida, sparandosi a sua volta.\nAva allora chiede aiuto al boss pi\u00f9 potente di Sin City, Wallenquist, che ingaggia un sicario in arrivo da Phoenix per uccidere Dwight McCarthy. Manute va alla stazione a prendere il sicario, ma non immagina che questi in realt\u00e0 \u00e8 McCarthy stesso, irriconoscibile dopo l'operazione, che ha ucciso il sicario sostituendosi a lui.\nGrazie all'aiuto di Gail e della piccola, letale Miho, una formidabile quanto spietata ninja giapponese, Dwight sbaraglia la sicurezza e, finalmente, si trova faccia a faccia con Ava: la donna ricorre a tutto il suo fascino e all'ennesima menzogna per ammaliare Dwight, che stavolta non ci casca e le spara a bruciapelo, mettendo fine alla scia di morte che la donna aveva creato."}
{"id": "1551560", "revid": "1431409", "url": "https://it.wikipedia.org/wiki?curid=1551560", "title": "Ivan Fati\u0107", "text": "Carriera.\nClub.\nInizia a giocare a calcio all'et\u00e0 di cinque anni nella Stella Rossa di Belgrado dove rimane fino all'et\u00e0 di 17 anni.\nNel 2006 passa al Chiasso prima di approdare nelle giovanili del Chievo Verona, dove resta fino al luglio 2007, quando viene preso dall', in compropriet\u00e0, che lo inserisce nel gruppo della Primavera. Fa il suo esordio ufficiale nella prima squadra neroazzurra nella gara contro la , valida per l'andata degli ottavi di finale della Coppa Italia 2007-2008, utilizzato dal primo minuto da Roberto Mancini.\nPer la stagione 2008-2009 viene girato in prestito dall', dapprima al Vicenza, poi, da gennaio alla .\nIl 26 giugno 2009 il Chievo annuncia il riscatto della compropriet\u00e0 del giocatore dall'Inter ma il 1\u00ba luglio viene ceduto, nuovamente in compropriet\u00e0, al Genoa\nEsordisce in Serie A il 30 agosto 2009 in occasione di Atalanta-Genoa, conclusasi sul risultato di 0-1 per i genoani.\nSegna il suo primo gol in serie A il 18 aprile 2010 in - 2-3 con un gran tiro di sinistro.\nIl 24 giugno 2010 Genoa e Chievo rinnovano l'accordo di compartecipazione per il giocatore\nche il successivo 31 agosto viene ceduto in prestito al Cesena\nDopo solo 2 apparizioni, a fine stagione torna a Genova. Il 24 giugno 2011 il Chievo riscatta l'intero cartellino del difensore montenegrino ma lo cede in prestito secco il 31 agosto 2011 all'.. Il 17 luglio 2012 passa in prestito al Hellas Verona. Il 31 gennaio 2013, sempre in prestito, va al Lecce.\nNella stagione successiva milita nel campionato serbo con il Vojvodina e in Montenegro nel Rudar Pljevlja. A novembre 2014 sigla un accordo con la squadra malese Football Association of Sarawak. Nelle stagioni successive gioca in Bosnia allo , in Macedonia allo , in Gorgia allo , in Uzbekistan al .\nNazionale.\nCon la Nazionale Under 21 vanta sei presenze: l'esordio \u00e8 avvenuto il 2 maggio 2007 nella partita Albania \u2013 Montenegro.\nAltre presenze in Nazionale Under 21:\nHa esordito in nazionale maggiore il 6 giugno 2009 nell'incontro valido per le qualificazioni ai mondiali del 2010 pareggiato a Larnaca contro .\nStatistiche.\nPresenze e reti nei club.\n\"Statistiche aggiornate al 4 maggio 2020.\""}
{"id": "1551561", "revid": "767487", "url": "https://it.wikipedia.org/wiki?curid=1551561", "title": "J.R. Writer", "text": " \u00c8 conosciuto con il suo nome J.R. Writer ed anche altri nomi come A.R. Writer, Serious Business, The Writer of Writers ed \u00e8 membro del gruppo hip hop The Diplomats."}
{"id": "1551563", "revid": "767487", "url": "https://it.wikipedia.org/wiki?curid=1551563", "title": "Tempi brutti per Scotland Yard", "text": "Tempi brutti per Scotland Yard (\"Trial by Combat\") \u00e8 un film del 1976 diretto da Kevin Connor.\nTrama.\nUn gruppo di aristocratici britannici, che si sono autodefiniti \"Cavalieri di Avalon\", stanchi di vedere la sconfitta della giustizia a favore di numerosi malfattori che riescono a farla franca, decidono di diventare dei giustizieri.\nSecondo il loro codice d'onore, per\u00f2, ad ogni criminale viene concesso di essere messo alla prova in un tradizionale duello, se l'uomo sopravvive sar\u00e0 lasciato libero e incolume, ma se sconfitto viene giustiziato. Quando Sir Gifford \u00e8 testimone di una di queste prove, il gruppo sar\u00e0 costretto ad ucciderlo. Sar\u00e0 suo figlio, John, venuto direttamente dagli Stati Uniti, a scoprire la verit\u00e0 sulla morte di suo padre e a smascherare il gruppo di giustizieri."}
{"id": "1551564", "revid": "78273", "url": "https://it.wikipedia.org/wiki?curid=1551564", "title": "Tim Cup", "text": ""}
{"id": "1551565", "revid": "125898349", "url": "https://it.wikipedia.org/wiki?curid=1551565", "title": "Rivoluzioni colorate", "text": "Rivoluzioni colorate \u00e8 l'appellativo attribuito dai media internazionali e dai soggetti coinvolti a una serie di movimenti simili e correlati tra di loro che si sono sviluppati principalmente in alcuni stati post-sovietici negli anni 2000.\nI partecipanti delle Rivoluzioni Colorate hanno utilizzato metodi nonviolenti e di disobbedienza civile, ispirati tra l'altro ai testi di Gene Sharp, per protestare contro governi ritenuti corrotti e/o autoritari. Questi movimenti, che hanno manifestato contro i governi in carica ritenuti filo-russi, hanno sostenuto le candidature di politici sostenitori di una politica filo-occidentale come Viktor Ju\u0161\u010denko, Mikheil Saaka\u0161vili e Kurmanbek Bakiyev. Tutte le rivoluzioni colorate hanno adottato uno specifico colore (o fiore) come simbolo, utilizzando tale colore negli strumenti di propaganda politica come adesivi, impermeabili e creando gruppi di educazione alla democrazia.\nLe rivoluzioni colorate coronate da successo si sono avute Georgia (rivoluzione delle rose, 2003), Ucraina (rivoluzione arancione, dicembre 2004 e gennaio 2005) e, bench\u00e9 con derive violente, Kirghizistan (rivoluzione dei tulipani, 2005). In tutte le occasioni manifestazioni di massa durate diversi giorni seguite a contestate elezioni, vinte dai presidenti in carica accusati di brogli elettorali, hanno portato alle dimissioni o alla sconfitta del vecchio leader in elezioni immediatamente successive.\nI governi risultato delle rivoluzioni colorate hanno operato un'apertura a occidente, andando tuttavia incontro a difficolt\u00e0 e a un calo del consenso trovandosi a fronteggiare nuove manifestazioni di massa: in alcuni casi \u00e8 stato necessario un compromesso con i vecchi nemici (come in Ucraina), mentre in altri si \u00e8 assistito a una sorta di deriva autoritaria (come in Georgia e Kirghizistan).\nSecondo alcuni commentatori questi movimenti rappresenterebbero una speranza di reale democratizzazione, e sarebbero il mezzo per un necessario accesso allo stile di vita occidentale e all'economia di mercato e per un avvicinamento geopolitico all'occidente dei paesi post-sovietici. Secondo altri commentatori, questi movimenti non sarebbero altro che un fenomeno orchestrato o utilizzato da una nuova \u00e9lite, pi\u00f9 giovane e filo-occidentale, in grado di incanalare il malcontento generale per arrivare al potere. Secondo altri ancora si tratterebbe di movimenti non spontanei, ma finanziati e organizzati da poteri stranieri (statali o privati), in particolare americani (ed \u00e8 in questo senso che il termine viene usato nel lessico politico in senso dispregiativo).\nInfluenze e strategie.\nPropaganda politica.\nTutti i movimenti si sono costruiti attorno a un colore o a un simbolo ben identificabile, in maniera da rendere le manifestazioni di grande impatto anche grazie alla colorazione. Per ottenere questo effetto gli attivisti hanno distribuito magliette, impermeabili, cappelli, adesivi e altri oggetti colorati.\nOgni movimento ha inoltre avuto il proprio slogan evocativo, semplice e immediatamente comprensibile. Gli stessi movimenti giovanili hanno adottato nomi brevi ed evocativi, simili tra di loro.\n\u00abLa nostra idea \u00e8 quella di utilizzare le strategie del marketing commerciale (corporate branding) in politica. Il movimento deve avere un dipartimento marketing. Noi abbiamo adottato la Coca-Cola come nostro modello\u00bb ha spiegato Ivan Marovic di Otpor.\nNon violenza e disobbedienza civile.\nA partire dall'Unione delle Repubbliche di Serbia e Montenegro, i discorsi e le tecniche adottate dai movimenti sono state basate sulla non violenza e sulla disobbedienza civile, e in particolare agli studi e a testi dell'intellettuale statunitense Gene Sharp, disponibili sul sito internet del suo Albert Einstein Institute in decine di traduzione e stampati e distribuiti dagli attivisti.\n\u00abLa Bibbia di Pora \u00e8 stato il libro di Gene Sharp, \"Dalla dittatura alla democrazia\". Dopo averlo tradotto, abbiamo scritto al signor Sharp il quale si \u00e8 dimostrato molto ben disposto nei confronti della nostra iniziativa, e tramite il suo Albert Einstein Institute ha provveduto a finanziare la stampa di oltre 12.000 copie del libro che abbiamo poi distribuito gratuitamente\u00bb ha spiegato Oleh Kyriyenko di Pora.\nIl pensiero di Gene Sharp, erede della tradizione non violenta, prevede un insieme di forme di resistenza e di operazioni per l'organizzazione di movimenti di massa pacifici attraverso i quali costringere il governo in carica ad abbandonare il potere. Queste tecniche, che vanno dai boicottaggi alla persuasione di elementi interni al potere costituito (come i militari), dalle provocazioni all'adozione di slogan e simboli facilmente identificabili per coinvolgere la popolazione, sono stati il leit motiv di tutte le rivoluzioni colorate, spesso propagandati dalle organizzazioni di giovani e studenti.\nAltri sociologi e pensatori che hanno sostenuto con i loro studi le rivoluzioni colorate, costruendone lo strumento, sono stati Peter Ackerman dell'International Center on Non-violent Conflict, autore dei libri \"Strategic Nonviolent Conflict: The Dynamics of People Power in the Twentieth Century\" (1994), e \"A Force More Powerful: A Century of Nonviolent Conflict\" (2001) e soprattutto produttore del documentario \"Bringing Down a Dictator\", sull'esperienza dei ragazzi serbi di Otpor, tradotto in arabo, mandarino, russo, spagnolo, burmese. Lo stesso Ackerman \u00e8 anche il produttore del videogioco di strategia \"Bringing down a dictator\", che simula l'organizzazione e la gestione di un movimento nonviolento di protesta.\nAltro personaggio coinvolgo il colonnello in pensione Robert Helvey, dell'Albert Einstein Institute, autore nel 2004 del libro \"On Strategic Nonviolent Conflict\".\nApertura al mercato e privatizzazioni.\nI leader filo occidentali hanno adottato una politica di apertura delle loro economie, pur nelle difficolt\u00e0 dovute alla dipendenza dal petrolio russo."}
{"id": "1551566", "revid": "729019", "url": "https://it.wikipedia.org/wiki?curid=1551566", "title": "Stazione di San Gavino", "text": "La stazione di San Gavino \u00e8 una stazione ferroviaria posta lungo la ferrovia Cagliari-Golfo Aranci, al servizio del comune di San Gavino Monreale. Fu inaugurata nel 2007, andando a sostituire la vecchia stazione del centro campidanese.\nStoria.\nSan Gavino Monreale fu raggiunta dai binari della ferrovia nel 1871, quando uno dei primi lotti della Dorsale Sarda in corso di realizzazione fu completato, collegando Cagliari al centro campidanese. San Gavino fu quindi dotata di una stazione in quegli anni, sita in quella che divenne piazza Cesare Battisti, e adiacente al per alcuni decenni al capolinea della ferrovia industriale per Montevecchio.\nDopo pi\u00f9 di un secolo, nei primi anni del nuovo millennio, fu approvato il progetto di raddoppio della Cagliari-Golfo Aranci da Decimomannu sino a San Gavino. Contestualmente al lavoro di estensione della tratta a doppio binario di questa linea fu approvata la costruzione di una nuova stazione per il centro del Medio Campidano, spostando il tracciato della ferrovia per migliorare la viabilit\u00e0 nel centro, compromessa dai vari passaggi a livello presenti all'epoca. Data la posizione scelta per costruire la nuova stazione, sita nella periferia nord-est della citt\u00e0, in posizione diametralmente opposta rispetto allo scalo ottocentesco, fu quindi inserita nel progetto la realizzazione di una variante (nota comunemente come \"variante di San Gavino\"), che port\u00f2 alla costruzione di un nuovo tracciato della ferrovia tra gli scali di Sanluri Stato e Pabillonis, in buona parte realizzato a doppio binario, per raggiungere la stazione.\nI lavori riguardanti la stazione e la variante di San Gavino, iniziati nel 2006 e costati 36 milioni di euro, di cui 7 per la sola stazione, furono completati nel 2007, e dal 10 settembre dello stesso anno i treni hanno abbandonato la storica stazione nel centro di San Gavino e il vecchio tracciato per servirsi del nuovo scalo, attivato in tale data.\nStrutture e impianti.\nDal punto di vista infrastrutturale la stazione di San Gavino, gestita da Rete Ferroviaria Italiana, presenta caratteristiche di scalo passante, in cui ha termine il tratto a doppio binario della Cagliari-Golfo Aranci avente inizio nella stazione di Cagliari. Dinanzi al fabbricato viaggiatori \u00e8 presente il fascio binari principale della stazione, dotato di cinque binari attrezzati per il servizio passeggeri, di cui il terzo ed il quarto di corsa (quest'ultimo solo in direzione Cagliari). A questi binari, serviti da 3 banchine, si affianca un sesto binario tronco, accessibile senza regresso solo in direzione sud.\nDal sesto binario si ha accesso inoltre allo scalo merci dell'impianto, nella fattispecie si tratta di un terminal intermodale ferro-gomma, dotato di un fascio binari dedicato. Tuttavia tale struttura \u00e8 rimasta pressoch\u00e9 inutilizzata, data la cessazione del regolare servizio di trasporto merci in Sardegna nei mesi successivi all'inaugurazione dell'impianto.\nLa gestione del movimento avviene ad opera del DCO di Cagliari.\nPer quanto riguarda gli edifici il principale \u00e8 il fabbricato viaggiatori, che ospita tutti i vari servizi all'utenza. Dal punto di vista architettonico l'edificio si presenta con un corpo centrale, affiancato da due grandi ali laterali, caratterizzate queste ultime dal design della copertura metallica.\nUn ulteriore fabbricato di servizio \u00e8 presente nell'area dello scalo merci.\nMovimento.\nLo scalo, uno dei pi\u00f9 attivi della Sardegna, \u00e8 collegato dai treni regionali di Trenitalia in esercizio lungo la Dorsale Sarda. Alcune di queste relazioni hanno nella stazione il loro capolinea, inoltre i collegamenti con Cagliari sono strutturati con un orario cadenzato, con un treno ogni ora, pi\u00f9 un secondo treno orario nelle fasce di maggior affluenza da parte dei viaggiatori.\nServizi.\nSecondo la classificazione RFI lo scalo di San Gavino dal punto di vista commerciale si colloca nella categoria \"silver\". Per quanto riguarda i servizi ai viaggiatori la stazione \u00e8 dotata di tre banchine per l'accesso ai treni: una attigua al fabbricato viaggiatori ed al servizio del binario 1, una comune ai binari 2 e 3 e una terza per i binari 4 e 5. Tutte le banchine sono dotate di pensiline, e sono collegate tra loro tramite un sottopassaggio pedonale. Dal punto di vista dell'accessibilit\u00e0 lo scalo \u00e8 fruibile ai portatori di disabilit\u00e0 di tipo motorio, visivo ed uditivo.\nI servizi all'utenza sono ospitati nel fabbricato viaggiatori, dotato di una biglietteria a sportello pi\u00f9 una automatica e di una sala d'attesa con annesso bar. L'impianto \u00e8 dotato inoltre di un sistema di videosorveglianza, e di un parcheggio auto da circa 150 posti.\nInterscambi.\nNell'area del parcheggio della stazione \u00e8 presente un terminal per gli autobus, dotato di 7 stalli di sosta. Effettuano fermata nella struttura le autolinee dell'ARST e della Autoservizi Mereu, colleganti lo scalo con i comuni limitrofi. "}
{"id": "1551567", "revid": "287204", "url": "https://it.wikipedia.org/wiki?curid=1551567", "title": "Corridoio Calgary-Edmonton", "text": "Airdrie\nWetaskiwin\nRed Deer\nSaint Albert\nCalgary\nEdmonton\nIl Corridoio Calgary-Edmonton \u00e8 una regione geografica del Canada situata nella provincia dell'Alberta. Corre da Nord a Sud per una lunghezza di 400 km collegando lungo un importante asse viario le due aree metropolitane di Calgary ed Edmonton, attraversando importanti cittadine quali Airdrie, Red Deer, Wetaskiwin e Leduc. \u00c8 costituita dalle Divisioni No. 6, 8 e 11.\n\u00c8 una delle quattro aree urbane pi\u00f9 densamente popolate che sommate rappresentano oltre il 50% della popolazione totale del Canada. Secondo il censimento canadese del 2016 vivono lungo il corridoio 3.074.223 persone, il 75,6% dell'Alberta, nonostante l'area rappresenti solo il 6% della provincia canadese."}
{"id": "1551569", "revid": "100196941", "url": "https://it.wikipedia.org/wiki?curid=1551569", "title": "Pranic Healing", "text": "Il Pranic Healing \u00e8 una disciplina spirituale elaborata nel XX secolo da Master Choa Kok Sui, ingegnere chimico e uomo d'affari filippino di origine cinese, e pubblicata per la prima volta nel 1987 nel libro \"Miracoli con il Pranic Healing\".\nLa disciplina comprende tecniche di meditazione e di manipolazione del prana o corpo energetico, che possono essere praticate da soli o essere praticate da un operatore, basate sul concetto di \"prana\", ossia un supposto \"soffio vitale\" presente nell'Universo e nel corpo umano e in tutte le forme di vita; in particolare, queste tecniche permetterebbero (secondo i promotori della disciplina) di compensare eventuali squilibri del \"prana\" all'interno del corpo energetico, assorbendo il \"prana\" dall'Universo.\nQueste tecniche, secondo i promotori del \"Pranic Healing\", potrebbero essere usate come medicina complementare per ottenere la completa guarigione o un valido contributo al miglioramento delle condizioni di salute del paziente; ad oggi non esiste nessuna evidenza di efficacia che possa sostenere questa affermazione.\nLe tecniche e le basi filosofiche di questa disciplina prendono spunto (in maggiore o minore misura) dal \"qi gong\", dallo \"yoga\", dalla teosofia e dai Rosacroce.\nIl \"Pranic Healing\" non va confuso con la pranoterapia: dal punto di vista operativo quest'ultima \u00e8 una tecnica consistente nella sola imposizione delle mani del pranoterapeuta sul paziente, mentre il \"Pranic Healing\" \u00e8 una disciplina complessa che comprende diverse tecniche; dal punto di vista filosofico la pranoterapia consiste nel trasferimento del \"prana\" dall'operatore al ricevente, mentre nel \"Pranic Healing\" l'operatore (che pu\u00f2 essere lo stesso ricevente) assorbe il \"prana\" dall'ambiente e lo trasferisce nel ricevente."}
{"id": "1551570", "revid": "23117", "url": "https://it.wikipedia.org/wiki?curid=1551570", "title": "M\u00e1rcio Roberto dos Santos", "text": ""}
{"id": "1551579", "revid": "1305772", "url": "https://it.wikipedia.org/wiki?curid=1551579", "title": "Anicio Auchenio Basso", "text": ""}
{"id": "1551582", "revid": "125832366", "url": "https://it.wikipedia.org/wiki?curid=1551582", "title": "The Miz", "text": "In carriera ha detenuto due volte il WWE Championship, otto volte l'Intercontinental Championship, due volte lo United States Championship, due volte il World Tag Team Championship (con John Morrison e Big Show), quattro volte il Raw Tag Team Championship (con John Morrison, John Cena, Damien Sandow e Big Show) e due volte lo SmackDown Tag Team Championship (con John Morrison e Shane McMahon), risultando essere il quattordicesimo wrestler nella storia della WWE ad aver completato il \"Grande Slam\"; ha inoltre vinto l'edizione 2010 del Money in the Bank e l'edizione 2018 della Mixed Match Challenge (con Asuka).\nBiografia.\nMichael Mizanin nacque a Parma (Ohio) da Barbara Lynn e George Mizanin; la sua famiglia ha origini greche, slovacche, rumene e tedesche.\nCarriera.\nWWE (2004\u2013presente).\n\"Tough Enough\" (2004\u20132005).\nNell'ottobre del 2004 partecip\u00f2 alla quarta edizione di \"Tough Enough\", un reality show, il cui vincitore avrebbe ottenuto un contratto con la WWE. Nel corso del programma Mizanin elimin\u00f2 altri sei wrestler, fino ad arrivare in finale con Daniel Puder. Il 12 dicembre 2004 ad \"Armageddon\", affront\u00f2 Puder in un incontro di boxe, ma usc\u00ec sconfitto ai punti\nTerritori di sviluppo (2005\u20132006).\nNonostante la sconfitta a \"Tough Enough\", Mizanin suscit\u00f2 l'interesse della WWE e gli venne offerto un contratto di sviluppo. Mizanin fu mandato alla Deep South Wrestling per essere allenato da Bill DeMott. Nel luglio del 2005 lott\u00f2 due dark match in tag team con l'ex vincitore del \"Tough Enough\", Matt Cappotelli, contro gli Highlanders. Il 1\u00ba dicembre, Mizanin sconfisse Mike Knox nelle finali di un torneo per incoronare il primo campione dei pesi massimi della Deep South Wrestling.\nContinu\u00f2 a lottare in coppia con Matt Cappottelli durante la seconda met\u00e0 del 2005 nei dark match e negli house show della WWE, fino a quando a Cappottelli fu diagnosticato un tumore al cervello dopo un infortunio nel dicembre 2005.\nIl 3 gennaio venne reso noto lo spostamento di Mizanin alla Ohio Valley Wrestling. Il 18 gennaio 2006 durante uno show televisivo della OVW, Mizanin debutt\u00f2 come \"The Miz\" in un segmento noto come \"Miz TV\" dove conduceva delle interviste nel backstage. Parl\u00f2 con Caylen Croft, suo presunto compagno di tag team in OVW, ma Croft annunci\u00f2 il suo ritiro dall'attivit\u00e0 dopo che qualcuno aveva tagliato i capelli a Johnny Jeter, augurando a Mizanin buona fortuna nel mondo del wrestling. Quando Croft se ne and\u00f2, Mike si riun\u00ec al suo vecchio compagno Matt Cappotelli e Christy Hemme battendo gli Highlanders in un incontro quella stessa sera.\nNello show OVW del 28 gennaio 2006, The Miz lott\u00f2 il suo primo incontro in singolo contro Ren\u00e9 Dupr\u00e9e. Nonostante le interferenze di Chet the Jet e Seth Skyfire, The Miz and\u00f2 vicino a vincere il match quando improvvisamente Chris Croft arriv\u00f2 per attaccare Seth Skyfire. Quando The Miz usc\u00ec dal ring per provare a calmare Croft, fin\u00ec per perdere l'incontro per count out.\nThe Miz e Caylen Croft vinsero gli OVW Southern Tag Team Championship durante le registrazioni OVW dell'8 febbraio 2006, sconfiggendo Chet the Jett e Seth Skyfire.. In quella definita come una \"mossa disciplinare\", la WWE licenzi\u00f2 Caylen Croft durante la settimana del 18 marzo, rendendo necessario dichiarare vacanti i titoli di The Miz e dello stesso Croft. Il 19 marzo 2006, Deuce Shade sconfisse Miz in un incontro singolo facendo vincere alla sua squadra The Untouchables (Deuce Shade &amp; Domino) i titoli di coppia.\nAnnunciatore e primi match (2006\u20132007).\nIl 7 marzo 2006, WWE.com present\u00f2 un video di \"The Miz\" dicendo che sarebbe arrivato a \"SmackDown!\", e in aprile a \"SmackDown!\" furono mandati dei filmati per annunciare il suo debutto. Comunque, quando alla fine Mizanin prov\u00f2 a fare il suo debutto il 21 aprile 2006, il \"responsabile del network\" Palmer Cannon gli imped\u00ec di accedere all'arena (\"kayfabe\") dicendo che il suo debutto era stato \"annullato\", prima di farlo scortare fuori dalla security.\nA WrestleMania 22, Mizanin era uno dei gangster che ha accompagnato John Cena nella sua entrata.\nIl 31 maggio 2006, WWE.com annunci\u00f2 che avrebbe lavorato come \"annunciatore\" di \"SmackDown!\" e debutt\u00f2 il 2 giugno 2006, annunciando la card dello show e provando a incitare il pubblico. Altri compiti dell'annunciatore furono condurre interviste nel backstage e presentare un concorso di bellezza in bikini. Le apparizioni come annunciatore furono sporadiche, al punto da farlo sparire in un paio di settimane.\nA luglio, assieme ad Ashley Massaro, divenne presentatore dell'annuale Diva Search apparendo sia a \"Raw\" che a \"SmackDown!\". Al debutto nel suo nuovo incarico, di fronte al pubblico dal vivo di \"Raw\", Miz sembr\u00f2 nervoso e sbagli\u00f2 le sue battute, confondendo i nomi delle partecipanti. Nonostante sembr\u00f2 migliorare di settimana in settimana, venne velocemente preso di mira dagli scherzi delle altre WWE Superstars durante le puntate.\nTerminato il Diva Search, torn\u00f2 stabilmente a \"SmackDown!\" e adott\u00f2 un allineamento da heel, iniziando la sua carriera in-ring vincendo contro Tatanka il 1\u00ba settembre 2006.\nDopo questa vittoria, assieme al commentatore Michael Cole, inizi\u00f2 a far notare continuamente di essere \"imbattuto\", nonostante avesse combattuto solo cinque incontri nei due mesi successivi, sconfiggendo lottatori come Funaki, Matt Hardy, e Scotty 2 Hotty.. Nello stesso periodo inizi\u00f2 una faida con la vincitrice del Diva Search Layla, che aveva rifiutato le sue avance in pi\u00f9 di un'occasione, portando Miz ad aiutare Kristal a sconfiggerla in varie competizioni: una di queste vide i due trionfare su Vito e la stessa Layla. Presto, comunque, Miz e Kristal si trovarono perseguitati dal rientrante The Boogeyman, il quale costrinse The Miz alla sua prima sconfitta a \"Armageddon\". Un mese dopo partecipa per la prima volta alla Royal Rumble, entrando col numero 29, ma venendo eliminato pochi secondi dopo il suo ingresso da The Great Khali.\nDopo un breve periodo di assenza dalla TV, Miz torn\u00f2 a \"SmackDown!\" per condurre un segmento chiamato \"Miz TV\" nel quale intervistava altre superstar. Dopo il segmento, che non port\u00f2 da nessuna parte, Mizanin torn\u00f2 a lottare usando uno stile pi\u00f9 intenso e inizi\u00f2 di nuovo a racimolare vittorie. Nell'edizione di Raw dell'11 giugno 2007, Miz affront\u00f2 e sconfisse Gene Snitsky in un incontro valevole per decretare quale dei due brand in gioco avrebbe guadagnato una 'pescata' dagli altri due roster. In realt\u00e0 Snitsky distrusse facilmente The Miz, ottenendo la pescata alla ECW ma, poich\u00e9 continu\u00f2 a infierire sull'avversario dopo la fine del match, l'arbitro invert\u00ec il risultato assegnando la vittoria a The Miz e a \"SmackDown!\"\nAlleanza con John Morrison (2007\u20132009).\nTuttavia, qualche giorno dopo, Miz fu spostato da \"SmackDown\" alla \"ECW\" durante una draft supplementare. Non partecip\u00f2 allo show nelle prime settimane, ma fu protagonista di commenti nel backstage o di filmati che ne annunciavano l'arrivo. Debutt\u00f2 il 10 luglio, sconfiggendo Nunzio. Successivamente, l'Extreme Expos\u00e8 inizi\u00f2 a mostrare ammirazione verso di lui, permettendogli di iniziare una nuova gimmick come auto-proclamatosi \"chick magnet\". Le tre componenti dell'Extreme Expos\u00e8 divennero quindi manager di The Miz, che inizi\u00f2 una faida con Balls Mahoney quando Kelly Kelly (keyfabe) si innamor\u00f2 di quest'ultimo. Nell'edizione del 2 ottobre della \"ECW\", Miz rivel\u00f2 di possedere il contratto di Kelly Kelly, Layla El e Brooke Adams dell'Extreme Expos\u00e8, e utilizz\u00f2 questa scusa per impedire a Kelly Kelly di frequentare Balls Mahoney. Vinse un sondaggio a Cyber Sunday per affrontare CM Punk, per l'ECW Championship, ma perse l'incontro.\nIl 16 novembre, apparendo a \"SmackDown!\", Miz e John Morrison vinsero i WWE Tag Team Championship battendo Matt Hardy e Montel Vontavious Porter (MVP), ottenendo il suo primo titolo della sua esperienza in WWE.\nAssieme a Morrison, The Miz condusse uno show su WWE.com chiamato \"The Dirt Sheet\", dove Miz e Morrison presero in giro il resto del roster e mostrarono le loro capacit\u00e0 al microfono. Miz e Morrison ottennero molte difese titolate nei mesi successivi, prima di perdere le cinture a favore di Curt Hawkins e Zack Ryder a The Great American Bash in un Fatal 4-Way match che vide partecipare anche Jesse e Festus e Finlay ed Hornswoggle. N\u00e9 Miz n\u00e9 Morrison furono schienati, dato che Hawkins schien\u00f2 Jesse per vincere l'incontro. I due ebbero una breve faida con la D-Generation X che fin\u00ec il 3 novembre con la vittoria di Triple H e Shawn Michaels. Dopo aver vinto 2 Slammy Award per la migliore coppia dell'anno e il miglior show, Morrison e Miz batterono CM Punk e Kofi Kingston il 13 dicembre durante un House Show, vincendo il World Tag Team Championship. Miz e Morrison iniziarono una rivalit\u00e0 con i fratelli Col\u00f3n (Carlito e Primo), che si concluse a WrestleMania XXV per i World Tag Team Championship ed i WWE Tag Team Championship, vinti da Carlito e Primo in un Lumberjack match valevole per l'unificazione dei titoli di coppia. Nella puntata di \"Raw\" del 13 aprile, Miz perse un match contro Kofi Kingston a causa di un intervento di John Morrison, il quale diede a \"Raw\" la possibilit\u00e0 di una scelta del Draft. La scelta riccadde proprio su The Miz che fu mandato nel roster di \"Raw\", successivamente attacc\u00f2 John Morrison concludendo la loro collaborazione e Morrison pass\u00f2 tra le file dei face.\nRegni titolati (2009\u20132010).\nNella puntata di \"Raw\" del 27 aprile, Miz sfid\u00f2 John Cena in un match, ma con Cena fuori per infortunio, Miz si proclam\u00f2 vincitore per forfeit continuando a insultarlo nelle settimane seguenti, fino a quando Cena lo sconfisse a The Bash. Nella puntata di \"Raw\" del 3 agosto, The Miz venne sconfitto da Cena nella rivincita, e da stipulazione fu bandito da \"Raw\" e SummerSlam (\"kayfabe\"). La settimana seguente, Miz combatt\u00e9 indossando una maschera come \"The Calgary Kid\", e vinse un Contract on a Pole match contro Eugene, per poi colpirlo con la \"Skull Crushing Finale\". Dopo essersi tolto la maschera, effettu\u00f2 un \"promo\" debuttando con una nuova \"catchphrase\" \"Because I'm The Miz and I'm Awesome\".\nNella puntata di \"Raw\" del 17 agosto, The Miz annunci\u00f2 la sua intenzione di vincere lo United States Championship, presentandosi con un nuovo ring attire e sconfisse Evan Bourne. Miz tent\u00f2 l'assalto allo United States Championship a Night of Champions, Breaking Point e Hell in a Cell, senza successo. La sera successiva a \"Raw\", Miz sconfisse Kofi Kingston, vincendo lo United States Championship. Miz inizi\u00f2 una faida con l'ex compagno di coppia John Morrison che port\u00f2 a un match tra i due a Bragging Rights, vinto da The Miz. La faida si concluse alle Survivor Series, quando il team capitanato di The Miz sconfisse quello di John Morrison.\nOra ha una rivalit\u00e0 con MVP per lo US Championship e nel PPV Royal Rumble lo sconfigge mantenendo il suo titolo US.\nLa sera dopo il PPV, viene annunciato che The Miz e Big Show prenderanno parte ad un Triple Threat Tag Team Math per gli Unified WWE Tag Team Championships, dove prenderanno parte anche CM Punk e Luke Gallows, insieme ai campioni, la DX. Una settimana dopo la Royal Rumble 2010, The Miz e Big Show, sconfiggono la DX e la Straight Edge Society in un Triple Threat Elimination Tag Team match conquistando gli Unified WWE Tag Team Championships. Nel PPV Elimination Chamber The Miz sconfigge ancora MVP conservando il titolo US e la sera seguente insieme a Big Show conservano i titoli di coppia contro Mark Henry e proprio MVP. A Wrestlemania XXVI, insieme a Big Show, affronter\u00e0 R-Truth e John Morrison per gli Unified Tag Team Championship.\nA WrestleMania XXVI lui e Big Show conservano le cinture di coppia sconfiggendo John Morrison e R-Truth. Nella puntata di Raw del 5/4/10, gli ShoMiz battono John Cena e Batista per count out e subito dopo sconfiggono David Otunga e John Cena, rimanendo campioni di coppia unificati. A Extreme Rules Big Show &amp; The Miz perdono un tag team Gauntlet match contro la Hart Dynasty dopo aver eliminato John Morrison &amp; R-Truth e MVP &amp; Mark Henry e il giorno dopo a Raw perdono i titoli di coppia proprio contro la Hart Dynasty; a fine match Big Show colpisce con un pugno The Miz.\nNella puntata successiva di Raw, forma una nuova alleanza con Chris Jericho puntando gli Unified Tag Team Championships, chiamandosi \"Jeri-Miz\". A WWE Over the Limit, affronter\u00e0 insieme a Chris Jericho la Hart Dynasty per i titoli di coppia unificati, grazie alla vittoria di Y2\u00a0J su D.H. Smith. Durante la stessa sera, dopo aver perso un match contro Tyson Kidd, annuncia che nella prossima puntata di Raw di 3 ore, affronter\u00e0 Bret Hart per lo U.S. Title. Nel match di Raw The Miz perde il titolo in favore di Bret Hart dopo l'intervento dell'Hart Dinasty. In PPV The Miz &amp; Chris Jericho vengono sconfitti dalla Hart Dynasty.\nNell'edizione di Raw dopo il PPV Over The Limit, The Miz viene sconfitto da R-Truth in un match valido per il titolo US vacante. Per\u00f2 nella puntata di Raw del 14 giugno batte in un Fatal 4 Way il campione R-Truth, John Morrison e Zack Ryder, riconquistando la cintura US che difende anche a Fatal 4-Way sconfiggendo R-Truth. 24 ore dopo, a Monday Night RAW, The Miz interrompe un discorso di Randy Orton e lo invita a farsi da parte per sgombrargli la strada verso il WWE Championship, visto che The Viper ha gi\u00e0 avuto e sprecato troppe occasioni. Detto ci\u00f2, l'Awesome One attacca Mr. RKO, che per\u00f2 non si lascia cogliere di sorpresa e reagisce, costringendolo alla fuga. Nell'edizione successiva Rob Zombie, Guest Host della serata, annuncia gli 8 partecipanti al Money in the Bank Ladder Match di RAW che si svolger\u00e0 nell'omonimo PPV: Chris Jericho, Edge, Evan Bourne, John Morrison, Randy Orton, R-Truth, Ted DiBiase jr. e, ovviamente, The Miz. Nella medesima edizione il Main Event vede coinvolti gli 8 atleti in un Eight Men Tag Team Match, che vede vincitori Evan Bourne, John Morrison, Randy Orton e R-Truth. Quest'ultimo, 7 giorni dopo, dovrebbe affrontare The Miz in un One on One, ma l'Awesome One si rende protagonista di un violento attacco ai suoi danni, infortunandolo prima che l'incontro possa anche solo cominciare. A meno di una settimana dal PPV, The Miz si vanta di aver messo fuori dai giochi il rapper e promette di vincere l'ambita valigetta. Un'e-mail dell'anonimo General Manager lo avvisa per\u00f2 che dovr\u00e0 affrontare il sostituto di R-Truth, ovvero Mark Henry. Stavolta la contesa ha inizio, ma dopo pochi minuti viene proclamato il No Contest, visto che The Miz si rende protagonista di un altro violento attacco.\nWWE Champion (2010\u20132011).\nA Money in the Bank The Miz riesce a conquistare la valigetta valida per la title shot al WWE Championship. Dopo appena 24 ore la valigetta potrebbe gi\u00e0 permettergli di conquistare il WWE Championship: dopo aver infatti intimorito Sheamus, detentore della cintura, ricordandogli come possa sfidarlo in qualsiasi momento, The Miz prova a utilizzare il suo contratto successivamente al match tra Evan Bourne e il WWE Champion, dopo aver messo KO quest'ultimo con una Skull Crushing Finale sulla valigetta. Purtroppo il ritorno di R-Truth gli impedisce di iniziare il match. Una scena simile si ripete nell'edizione successiva: The Miz prova nuovamente a utilizzare il suo contratto dopo che Randy Orton ha colpito Sheamus con una RKO, ma la stessa sorte tocca anche a lui. Oltre al danno, si aggiunge poi la beffa, visto che il General Manger sancisce un curioso Tag Team Match come Main Event: Chris Jericho e John Cena contro Sheamus e The Miz, il quale ottiene la vittoria schienando il leader della Cenation, vittima di una Codebreaker a tradimento da parte del suo Tag Team Partner. The Miz partecipa anche al Main Event anche sette giorni dopo, venendo per\u00f2 sconfitto da Randy Orton. Una vittoria su Evan Bourne e la richiesta da parte di Bret Hart e John Cena di entrare a far parte del Team WWE che affronter\u00e0 a WWE SummerSlam il Nexus sembrano proiettare il WWE United States Champion verso un ruolo di primo piano, ma l'Awesome One commette l'errore di non dare una risposta immediata e al PPV si vede rubare il posto nientemeno che dal rientrante Daniel Bryan, il suo ex Rookie nella prima stagione di NXT. The Miz non accetta l'affronto e durante l'incontro colpisce con la valigetta il suo sostituto, facendolo eliminare. Nonostante ci\u00f2, il Team WWE si aggiudicher\u00e0 ugualmente l'incontro. Non soddisfatto, la sera successiva il WWE United States Champion e Alex Riley distraggono Daniel Bryan e permettono a Michael Tarver di sconfiggerlo. A Night of Champions The Miz viene sconfitto da Daniel Bryan per sottomissione perdendo cos\u00ec il titolo US. A Hell in a Cell The Miz viene ancora sconfitto da Daniel Bryan in un Triple Threat Match Submission, in cui vi era anche John Morrison, che conserva il titolo US.\nOrmai non pi\u00f9 concentrato sul titolo U.S., Miz manifesta la volont\u00e0 di essere il capitano del team Raw che dovr\u00e0 affrontare a Bragging Rights il team di Smackdown, guidato da Big Show. Miz si gioca i gradi di capitano in un match contro John Cena a Raw e l'incontro viene vinto proprio da Mizanin con la complicit\u00e0 di Husky Harris e Michael McGillicutty, intervenuti per ordine di Wade Barrett, leader del Nexus. Nella puntata di Raw del 22 novembre decide di incassare il contratto, sconfiggendo Orton con la Skull Crushing Finale ribaltando una RKO e diviene cos\u00ec per la prima volta WWE Champion. Nella puntata di Raw del 29 novembre sconfigge Jerry \"The King\" Lawler (anche grazie all'aiuto di Michael Cole che ha interrotto Lawler mentre saliva indisturbato sulla scala) in un TLC difendendo il WWE Championship. Durante il Tribute to the Troops del 12 dicembre, il team Face (composto da John Cena, Rey Mysterio e Randy Orton) ha battuto il team Heel (composto da Wade Barrett, Alberto Del Rio e The Miz). A TLC The Miz sconfigge Randy Orton in un tables match e conserva il WWE Title. Nella puntata del 3 gennaio sconfigge l'ex compagno John Morrison in un match valido per il WWE Championship in un Falls Count Anywere Match molto combattuto. The Miz sconfigge Randy Orton alla Royal Rumble 2011 e conserva il WWE Championship grazie all'aiuto del New Nexus. A Elimination Chamber 2011 sconfigge Jerry Lawler e conserva il WWE Championship. Nella stessa sera John Cena vince l'Elimination Chamber match guadagnandosi un match per il WWE Championship di The Miz che si terr\u00e0 nel main event di WrestleMania. Nella seguente puntata di Raw conquista i WWE Tag Team Championship con John Cena battendo Heath Slater e Justin Gabriel, ma Wade Barrett ordina un rematch, nel quale Slater &amp; Gabriel riconquistano le cinture grazie al tradimento di Mizanin su Cena. Nella puntata di Raw del 21 marzo, The Miz mostra una nuova versione del WWE Championship, con il logo della federazione capovolto, formando una M. Nel Main Event di WrestleMania XXVII The Miz sconfigge John Cena, grazie all'interferenza di The Rock; dopo il match The Rock lo colpisce con il People's Elbow.\nNella puntata di Raw dell'11 aprile Mizanin interviene nel Gauntled match per determinare il N.1 contender per WWE Extreme Rules che vedeva coinvolti John Cena e R-Truth sancendo una doppia squalifica. Poco dopo il GM anonimo decreta per il PPV un Triple Threat Match tra lo stesso The Miz, Cena e R-Truth. La settimana successiva lui e Alex Riley perdono contro John Cena e . A causa della sconfitta di R-Truth a favore di John Morrison, ad Extreme Rules 2011 The Miz dovr\u00e0 difendere il WWE Championship in un Triple Treath Steel Cage Match contro John Morrison e John Cena. A Extreme Rules 2011 The Miz viene schienato da John Cena in un triple treath steel cage match valido per il WWE Championship, perdendo cos\u00ec il suo titolo del mondo. Il giorno dopo a Monday Night Raw perde un match valido per il WWE Championship contro John Cena per squalifica, avendo usato la cintura per colpire l'avversario (cintura che all'inizio l'arbitro non aveva visto, assegnando dapprima il match e il titolo a The Miz per poi ribaltare il verdetto, avendo visto la cintura per terra al centro del ring). Nella puntata di Raw del 9 maggio, The Miz vince un Triple Treat Match contro Alberto Del Rio e Rey Mysterio, per decretare il nuovo primo sfidante per il titolo WWE a WWE Over the Limit. Per decisione del campione John Cena, il match sar\u00e0 un \"I Quit\" Match. Nella puntata di Raw del 16 maggio su decisione del General Manager, The Miz pu\u00f2 decidere lo sfidante di John Cena per la serata e anche la stipulazione. Viene scelto Jack Swagger e la stipulazione un No Holds Barred Match. Alla fine del match, vinto da Cena, attacca questi con un tubo d'acciaio, ma viene rapidamente fatto scappare via dalla controffensiva del campione WWE. A Over The Limit, The Miz viene sconfitto da John Cena, pur dominando il match. 24 ore dopo, a RAW, il General Manager rifiuta di dargli un'altra possibilit\u00e0 con Cena; quindi Mizanin se la prende con Alex Riley, che per\u00f2 si difende, vendicandosi ed effettuando un Turn Face.\nNella puntata di Raw del 30 maggio attacca Alex Riley dopo che quest'ultimo ha svolto un'intervista da Michael Cole ma ad avere la meglio \u00e8 ancora Riley che fa fuggire Miz fra il pubblico. Nella puntata di Raw del 6 giugno, The Miz e R-Truth perdono inizialmente contro John Cena e Alex Riley un match di coppia arbitrato da Steve Austin. Poco dopo per\u00f2, il GM misterioso ribalta il verdetto per l'imparzialit\u00e0 di Austin. Inoltre viene anche ufficializzato il match che vedr\u00e0 The Miz contro Alex Riley nel nuovo PPV WWE Capitol Punishment. Nella puntata di Raw All Star Night, The Miz e Alex Riley partecipano al Piper's Pit tenuto da Roddy Piper. Dopo una discussione accesa, viene ufficializzato un match: Roddy Piper contro The Miz con arbitro speciale Alex Riley e in palio 5.000 dollari. A vincere \u00e8 Roddy Piper, a causa del conteggio velocissimo da parte di Alex Riley. A WWE Capitol Punishment viene sconfitto da Alex Riley. Nel Raw successivo dedicato al \"Power to the People\" The Miz in squadra con R-Truth e Christian perde contro John Cena, Randy Orton e Alex Riley in un 6-man Elimination Tag Team Match. Nella puntata successiva, dedicata alla Raw Roulette, The Miz fa coppia con Jack Swagger in un Tornado Tag Team Match contro Rey Mysterio e Alex Riley e a vincere sono questi ultimi. A WWE Money in the Bank Miz parteciper\u00e0 al Raw Money in the Bank Ladder Match con Alex Riley, Alberto Del Rio, Evan Bourne, Jack Swagger, Kofi Kingston, R-Truth e Rey Misterio. Nella puntata di WWE Raw del 4 luglio, Miz perde contro Alex Riley e a fine match attacca Riley. Nella puntata di Raw dell'11 luglio, in coppia con R-Truth e Jack Swagger, perde contro Evan Bourne, Alex Riley e Kofi Kingston. Nel PPV Money in the Bank, non riesce a vincere l'omonimo match, vinto da Alberto Del Rio. Nella puntata di Raw successiva la PPV, The Miz arriva nella finale del torneo per decretare il nuovo WWE Champion contro Rey Mysterio, ma il match viene rimandato alla settimana successiva da Vince McMahon. Nella puntata di WWE Raw del 25 luglio The Miz perde nella finale del torneo contro Rey Mysterio che vince il WWE Championship per la 1\u00aa volta in carriera dopo un match combattuto. Nella stessa serata nello spogliatoio si lamenta con Josh Matthews che lo aveva intervistato dicendo che questo nuovo regime \u00e8 sbagliato e che \u00e8 lui il miglior campione che esista e ne John Cena, ne Rey Mysterio ne nessun altro saranno mai alla sua altezza.\nAlleanza e faida con R-Truth (2011\u20132012).\nNella puntata di Raw del 1\u00ba agosto, forma un'alleanza con R-Truth e vince un match di coppia battendo Rey Mysterio e John Morrison. A Summerslam perde un Tag Team con Alberto Del Rio e R-Truth contro Rey Mysterio, John Morrison e Kofi Kingston. A Night of Champions, The Miz e R-Truth sfidano Evan Bourne &amp; Kofi Kingston con i titoli di coppia in palio, ma perdono per squalifica quando The Miz attacca l'arbitro. Sempre a Night Of Champions gli Awesome Truth intervengono nel match tra CM Punk e Triple H Attaccando entrambi e attaccando anche l'arbitro. Nella puntata successiva di Raw, entrambi vanno a chiedere scusa a Triple H e quest'ultimo accetta ma devono pagare una multa di 250.000 dollari per aver messo le mani addosso ad un ufficiale di gara. Nella stessa sera nel main event, perdono contro John Cena e CM Punk un match di coppia. Alla fine del match, fa la sua comparsa sullo stage Triple H dicendo che gli Awesome Truth sono licenziati. I due wrestlers, increduli, dalla rabbia attaccano HHH nel backstage ma vengono respinti brutalmente nel parcheggio dalle altre Superstars WWE.\nA Hell in a Cell The Miz e R-Truth attaccano CM Punk, Alberto del Rio e John Cena nel main event della serata, scatenando l'ira di Triple H che li fa arrestare. Durante la puntata del 3 settembre di Raw annunciano in un video di YouTube insieme ad R-Truth i motivi per il quale ha attaccato John Cena, CM Punk e Alberto del Rio, dicendo anche che se Triple H se fosse stato nella loro situazione si sarebbe comportato nello stesso modo.\nNella puntata del 10 ottobre il nuovo GM ad interim John Laurinaitis riassume i due che affrontano in coppia CM Punk e Alberto Del Rio perdendo per squalifica. A fine match interviene Triple H che li attacca e forma un'alleanza con CM Punk. A Vengeance, gli Awesome Truth sconfiggono i rivali CM Punk e Triple H, anche grazie all'aiuto di Kevin Nash, ed attaccano John Cena nel corso del main event valido per il titolo WWE contro Alberto Del Rio. Nella puntata speciale di Pre-Halloween di RAW, ad Atlanta, John Cena sconfigge The Miz con la STF sottomettendolo, in quello che \u00e8 stato definito il \"Re-Match di WrestleMania\". Alle Survivor Series, nel main event, gli Awesome Truth perdono contro John Cena e The Rock quando quest'ultimo schiena Miz dopo il \"People's Elbow\".\nNella puntata di Raw post-PPV The Miz ha un litigio con R-Truth, causato da John Cena. The Miz spinge via R-Truth ma quest'ultimo non lo accetta e tira un pugno al suo ex compagno. I due subito si chiedono scusa e vanno alla ricerca di John Cena, ma sullo stage The Miz tradisce R-Truth colpendolo con una Skull Crushing Finale, dando cos\u00ec fine agli Awesome Truth.\nNell'edizione di Raw del 5 dicembre, battendo Randy Orton per Count-Out, entra a far parte del Triple Threat Match di TLC nel quale sar\u00e0 in palio il WWE Championship che comprender\u00e0 il campione e Alberto Del Rio. A TLC non riesce a conquistare il WWE Championship che rimane nelle mani di CM Punk.\nNel 2012, inizia una faida con R-Truth, suo ex compagno, e lo affronta in un match dove il perdente sarebbe diventato il primo ad entrare nel Royal Rumble Match. Al PPV, entra appunto con il numero 1, e contro ogni aspettativa prende parte al match, da lui svolto in maniera ottima, fino a pochi secondi dopo l'entrata del lottatore n.30, Big Show, che lo elimina, contemporaneamente a Cody Rhodes.\nVarie faide (2012\u20132013).\nNella puntata di Raw del 6 febbraio partecipa alla Six Pack Challenge contro gli altri partecipanti dell'Elimination Chamber per decretare chi guadagner\u00e0 il diritto di entrare per ultimo nella contesa al prossimo pay per view, ma il match viene vinto da Chris Jericho. Al pay-per-view Elimination Chamber entra con il numero 5 nell'Elimination Chamber Match di Raw per il WWE Championship, ma viene schienato nel finale da CM Punk dopo una GTS.\nIl 20 febbraio a Raw perde una battle royal per declatare primo sfidante all'WWE Championship di CM Punk a Westlemenia XXVIII vinta poi da Chris Jericho. Nella puntata di Raw del 12 marzo, perde contro CM Punk per sottomissione, cedendo allAnaconda Vise\", e perdendo l'occasione di far parte del Team Johnny a WrestleMania XXVIII. Tuttavia, nella puntata di Raw del 26 marzo, dopo il match tra Santino Marella e David Otunga, mette al tappeto l'US Champion con la Skull Crushing Finale, salvando cos\u00ec John Laurinaitis che per ringraziarlo annuncia che far\u00e0 parte del Team Johnny a Wrestlemania. A WrestleMania XXVIII il Team Laurinaitis sconfigge il Team di Teddy Long, proprio grazie a Miz, che ottiene il pin decisivo schienando Zack Ryder. A Extreme Rules perde contro Santino Marella e non riesce cos\u00ec a conquistare lo United States Championship. A Over the Limit, viene inserito in una Battle Royal e il vincitore avrebbe potuto scegliere se affrontare il Campione degli Stati Uniti o quello Intercontinentale, ma viene eliminato all'ultimo round da Christian. Nella stessa sera viene sconfitto da Brodus Clay in un single match. Dopo aver ricevuto una RKO da Randy Orton, Miz non si \u00e8 pi\u00f9 presentato nelle settimane a venire, con la WWE che ha confermato l'Inattivit\u00e0 temporanea del lottatore perch\u00e9 sar\u00e0 impegnato a recitare nel film '.\nRitorna a sorpresa nel pay-per-view Money in the Bank annunciando che sar\u00e0 presente nell'omonima contesa per la title shot al WWE Championship, ma non riesce a conquistare la valigetta, che viene vinta da John Cena. La sera successiva, a Raw, viene sconfitto in un tag team match misto insieme a Eve Torres contro Daniel Bryan ed AJ Lee.\nA Raw 1000, si rivela essere l'avversario misterioso di Christian, e sconfiggendolo, conquista per la prima volta in carriera l'Intercontinental Championship: con questa vittoria, Miz diviene il 25\u00ba Triple Crown Champion. Nella puntata di SmackDown andata in onda il 27 luglio difende con successo l'Intercontinental Championship nel rematch contro Christian. A SummerSlam sconfigge Rey Mysterio e rimane Campione Intercontinentale. Successivamente interviene nel finire del match fra Cody Rhodes e Rey Mysterio provando ad attaccare quest'ultimo ma senza successo, visto che Rhodes lo stende con la Cross Rhodes. Inoltre viene sancito dal sito WWE che The Miz dovr\u00e0 difendere la cintura dall'assalto di Rey Mysterio, Cody Rhodes e Sin Cara a Night of Champions in un Fatal 4-Way Match. Nella puntata di SmackDown prima di Night of Champions, Mizanin viene sconfitto da uno dei partecipanti, Sin Cara. A Night of Champions Riesce a mantenere il titolo effettuando lo schienamento vincente ai danni di Cody Rhodes.\nIl giorno dopo, a Raw, si tiene la prima puntata di MizTV, un talk show organizzato dall'Awesome One. Il suo ospite si rivela essere il GM di SmackDown Booker T, al quale Miz critica il fatto di averlo messo in un Fatal 4-Way per difendere il suo titolo a Night of Champions e critica anche il fatto di aver \"legalizzato\" il Brogue Kick di Sheamus dopo averlo bandito qualche giorno prima. Booker T toglie il microfono dalle mani di Miz e introduce il vero ospite dello show, l'imbattuto Ryback, che mette in fuga il campione intercontinentale e distrugge la scenografia. Ci\u00f2 fa scaturire un nuovo feud fra i due. Nella puntata del 24 settembre perde un match non titolato contro Ryback. A Saturday Morning Slam, Miz batte Justin Gabriel. Il 5 ottobre, a SmackDown, durante il suo match contro Sheamus, viene attaccato da Big Show con la WMD, facendo scattare la squalifica in suo favore.\nNel backstage di Raw dell'8 ottobre, Miz \u00e8 protagonista di un segmento insieme a Larry King e sua moglie e, dopo una discussione, viene attaccato da Kofi Kingston, facendo scaturire un Feud tra i due. Viene poi reso noto dalla WWE, che la settimana seguente, a WWE Main Event, Miz dovr\u00e0 difendere il suo titolo all'assalto del ghanese. A WWE Main Event, Miz perde il titolo intercontinentale contro Kofi Kingston. Nella puntata di SmackDown del 19 ottobre perde contro Randy Orton. A Hell in a Cell non riesce a riconquistare il titolo, perdendo contro Kofi. Il giorno dopo, attacca il ghanese durante il suo match contro Antonio Cesaro. Nella stessa sera viene annunciato che far\u00e0 parte del Team Punk a Survivor Series che si scontrer\u00e0 contro il Team Foley. A Smackdown nella stessa settimana vince un incontro di coppia che vedeva contrapposti lui e Big Show a Sheamus e Kofi, effettuando il Pin vincente proprio sul ghanese in seguito al KO Punch del World Heavyweight Champion. Nella puntata di Raw del 5 novembre 2012, The Miz si ritira dal Team Punk ritenendo lo stesso CM Punk non idoneo alla carica di leader; nella stessa sera perde un match contro Sheamus. Nello Smackdown Live del 6 novembre, Miz ha un nuovo incontro con Kofi Kingston valido per il titolo Intercontinentale, perdendo per quella che risulta la quarta sconfitta consecutiva in singolo contro il ghanese. A fine match, offre la mano a Kingston, ricevendo un Dropkick in volto come risposta.\nNella puntata di Raw del 12 novembre 2012, Miz viene inserito nella lista dei possibili sostituti di Ryback nel Team Foley. Miz vince il sondaggio del Raw Active e approda nel team. Nella stessa serata affronta in coppia con Kane il Team Rhodes Scholars, andando a vincere il match ed effettuando un turn face. Alle Survivor Series il Team Foley viene sconfitto nonostante The Miz, dopo un'ottima prestazione, riesca a eliminare Wade Barett per poi essere schienato da Alberto Del Rio. Nella puntata di Raw del 3 dicembre sfida CM Punk a sottoporsi alla macchina della verit\u00e0 per provare che i tre di NXT che lo hanno aiutato a Survivor Series e Brad Maddox non sono in combutta con lui, ma al momento del test The Miz viene attaccato dai The Shield, non permettendo a CM Punk di rispondere. A presenta un breve episodio del MizTv, dove ha come ospiti i 3MB (Heath Slater, Jinder Mahal e Drew McIntyre). I tre per\u00f2 se la prendono prima con i commentatori spagnoli a bordo ring, e successivamente con Ricardo Rodriguez e Alberto Del Rio, che accorre in suo aiuto. Miz sta fuori dalla rissa sino a quando McIntyre lo spinge, e aiuta Del Rio a fare piazza pulita. Prima del main event fa quindi squadra con Del Rio e Brooklyn Brawler contro i 3MB, sconfiggendoli in pochi minuti.\nNella puntata di Raw del 17 dicembre, serata dedicata agli Slammy Award, fa squadra con Alberto Del Rio e il ben tornato Tommy Dreamer sconfiggendo ancora una volta la 3MB.\nNella puntata di Main Event del 3 gennaio dopo che Antonio Cesaro ha sconfitto The Great Khali viene sfidato dallo svizzero per il titolo. Nella puntata di Raw del 14 gennaio 2013 ha come ospite d'onore la Hall of Fame Ric Flair. I due vengono interrotti da Antonio Cesaro che inizia ad insultare pesantemente Flair, che reagisce e lancia Cesaro a Miz che lo colpisce con la Skull Crashing Finale. Successivamente The Miz, sotto esortazione di Flair, gli applica la sua celebre mossa: la Figure-Four Leg Lock. A SmackDown del 18 gennaio sconfigge per sottomissione Primo con la sua nuova mossa. Nella puntata di Raw del 21 gennaio partecipa al Beat The Time Clock dove il vincitore avrebbe potuto scegliere con che posizione entrare nella Royal Rumble, ma perde il suo match contro Dolph Ziggler a causa delle interferenze di Big E Langston e AJ Lee. Nella puntata del 25 gennaio sconfigge per sottomissione Darren Young. Alla Royal Rumble non riesce a conquistare lo United States Championship venendo sconfitto da Cesaro. Successivamente partecipa al Royal Rumble match venendo eliminato nelle battute finali da Ryback. Presenta poi varie puntate del MizTV, ed in una edizione interviene nello show Brock Lesnar che scaraventa fuori dal ring i mobili del MizTv e attacca The Miz, precedentemente tornato sul ring per affrontare Lesnar, schiantandolo al suolo con la F-5. Nella puntata di Raw dell'11 febbraio vince un match per squalifica contro Cody Rhodes quando viene attaccato e infortunato da Cesaro. A SmackDown, prima di Elimination Chamber, sconfigge per sottomissione Cody Rhodes. Ad Elimination Chamber, non riesce a vincere lo United States Championship, venendo squalificato per aver colpito accidentalmente Cesaro con un colpo basso. A Raw, il 18 febbraio, sconfigge per sottomissione Antonio Cesaro in un No Disqualification match. Il 1\u00ba marzo, a SmackDown, viene sconfitto da Antonio Cesaro in un 2 out of 3 falls match molto combattuto.\nOpportunit\u00e0 titolate (2013\u20132014).\nA Raw Old School chiama al suo corner il suo mentore, \"The Nature Boy\" Ric Flair, e sconfigge con la Figure Four Leg-Lock Dolph Ziggler. A Raw, l'11 marzo, il suo match con Chris Jericho finisce in No Contest, dopo che accidentalmente Jericho lancia Miz contro Wade Barrett, che stava osservando il match dal tavolo dei commentatori; Barrett ha tuttavia la peggio e viene colpito dalla Skull Crushing Finale di Miz e dalla Codebreaker di Jericho. Nella puntata di Raw del 18 marzo viene sconfitto nel Triple Threat Match valido per l'Intercontinental Championship che comprendeva anche Chris Jericho e il vincitore del match, Wade Barrett. Il 22 marzo a SmackDown sconfigge lo United States Champion Antonio Cesaro e il 25 marzo sconfigge l'Intercontinental Champion Wade Barrett. A WrestleMania 29 affronter\u00e0 Wade Barrett con l'Intercontinental Championship in palio. A WrestleMania 29 sconfigge il britannico Barrett e vince per la seconda volta nella sua carriera l'Intercontinental Championship, tuttavia nella successiva puntata di Raw, viene sconfitto da Barrett che riesce cos\u00ec a riprendersi il titolo. Il suo 2\u00ba regno da Intercontinental Champion \u00e8 durato solamente 22 ore. Ritorna a sorpresa nella puntata di Raw del 13 maggio sconfiggendo Heath Slater. A SmackDown del 17 maggio sconfigge Damien Sandow. Vince anche ad Extreme Rules sottomettendo Cody Rhodes. Nella puntata di WWE Raw del 20 maggio sconfigge in coppia con Chris Jericho Wade Barrett e Fandango, mentre nella puntata di WWE Smackdown del 24 maggio batte Wade Barrett per squalifica non riuscendo a conquistare la cintura intercontinentale a causa dell'intervento di Fandango. A Payback sfida Wade Barret e Curtis Axel (che sostituisce Fandango perch\u00e9 infortunato) per il titolo intercontinentale. Il match lo vince Curtis Axel schienando Barret, il quale stava subendo la Figure Four Leg Lock da The Miz. A Money in The Bank non riesce a conquistare l'Intercontinental Championship contro Curtis Axel. A Night of Champions 2013 batte Fandango. Nella puntata di Raw del 28 ottobre viene sconfitto da Kane. Nella puntata di Smackdown del 1\u00ba novembre viene colpito da una \"RKO\" da parte di Randy Orton durante un segmento del \"Miz TV.\"\nNella puntata di Raw del 18 novembre, The Miz tradisce Kofi Kingston allontanandosi dal ring durante il loro match contro i Real Americans effettuando un turn heel. Dopo quanto accaduto, viene annunciato che Miz e Kingston si affronteranno nel KickOff di Survivor Series.A Survivor Series sconfigge Kofi Kingston. Nella puntata di WWE Raw del 25 novembre sconfigge di nuovo Kofi Kingston. Nella puntata di Raw del 2 dicembre The Miz e Kofi Kingston perdono contro Curtis Axel e Ryback e dopo il match Miz aiuta a rialzare Kofi e poi gli tira uno schiaffo andandosene dal ring. Nella puntata di Raw del 9 dicembre dedicata agli Slammy Awards, Miz sconfigge Kofi Kingston, ma dopo il match il ghanese stende The Miz con la sua Trouble in Paradise. A SmackDown attacca alle spalle Kofi Kingston che si accingeva ad affrontare Alberto Del Rio. A TLC si trova con Josh Mathews, Booker T e Mick Foley, dove all'improvviso arriva Kofi Kingston che gli tira uno schiaffo; i due vengono allontanati dai presenti e si affronteranno in un match la sera stessa, dove Miz perder\u00e0. Partecipa alla Royal Rumble col numero 18 venendo eliminato da Luke Harper. Nella puntata di Raw del 27 gennaio perde contro Dolph Ziggler.\nTorna dopo qualche settimana di inattivit\u00e0, e partecipa alla prima edizione della \"Andr\u00e8 de Giant Memorial Battle Royal\"(nonch\u00e9 20 man over the top battle royal) a WrestleMania XXX, venendo eliminato da Big Show, con cui aveva aperto una breve faida, in una puntata precedente di \"Miz TV\". La battaglia reale e poi vinta da Cesaro.\nLa WWE ha poi confermato un momento di inattivit\u00e0 temporanea del wrestler, dovuta al matrimonio con l'ex diva Maryse, e le riprese di un nuovo film.\nAlleanza con Damien Sandow (2014\u20132015).\nDopo due mesi di assenza a causa delle riprese di \"\", The Miz \u00e8 tornato il 30 giugno a Raw ed ha immediatamente insultato la folla affermando di essere l'unica superstar \"multi-piattaforma\" della WWE rivelandosi cos\u00ec un heel. \u00c8 stato interrotto dal rientrante Chris Jericho che lo ha colpito con una \"Codebreaker\". Una settimana dopo, Miz \u00e8 stato sconfitto da Chris Jericho nel suo primo match da quando \u00e8 tornato. A Battleground, Miz ha vinto la Battle Royal per la riassegnazione dell'Intercontinental Championship, eliminando per ultimo Dolph Ziggler, conquistando il titolo per la terza volta. Miz ha perso il titolo contro Ziggler il 17 agosto a SummerSlam, terminando il suo regno a 28 giorni. Pi\u00f9 tardi nello stesso mese, Damien Sandow ha iniziato ad apparire con Miz come la sua \"controfigura\" (imitando tutte le mosse e le gesta di Miz), ed \u00e8 stato successivamente annunciato come \"Damien Mizdow\". A Night of Champions, Miz ha sconfitto Ziggler per l'Intercontinental Championship, tuttavia lo ha perso contro lo stesso Ziggler nel rematch la notte successiva a Raw. Nella puntata di Raw del 29 settembre, Miz ha sfidato ancora una volta Ziggler in un triple threat match valido per l'Intercontinental Championship che ha incluso anche Cesaro. Dopo aver sconfitto Sheamus un paio di volte con l'aiuto di Mizdow, Miz lo ha sfidato in un match per lo United States Championship ad Hell in a Cell, perdendo. Alle Survivor Series, Miz e Mizdow hanno vinto i WWE Tag Team Championship nel Fatal 4-Way match sconfiggendo i campione Gold e Stardust, gli Usos ed i Los Matadores. La notte seguente a Raw, Miz e Mizdow hanno mantenuto i titoli contro Goldust e Stardust. Miz e Mizdow hanno iniziato una faida con gli Usos il 1\u00ba dicembre a Raw dopo che gli Usos hanno vinto un Tag Team Turmoil match per diventare i nuovi contendenti ai titoli di coppia. A , gli Usos hanno sconfitto Miz e Mizdow per squalifica dopo che Miz ha colpito Jimmy Uso con la Slammy Award. Nella puntata di Raw del 29 dicembre, Miz e Mizdow hanno perso i titolo contro gli Usos.\nAlla Royal Rumble, Miz e Mizdow hanno sfidato gli Usos per un altro match titolato perdendo nell'occasione. Pi\u00f9 tardi nella stessa sera, sia Miz che Mizdow hanno preso parte al Royal Rumble match, con Miz come primo entrante, ma \u00e8 stato eliminato da Bubba Ray Dudley. Mizdow \u00e8 entrato con il numero 21, dove Miz ha cercato di prendere il posto di Mizdow, quest'ultimo \u00e8 stato poi eliminato da Rusev dopo pochi minuti. Nella puntata di Raw del 9 febbraio, Miz ha licenziato Mizdow dal ruolo di controfigura dopo che Mizdow ha iniziato ad avere maggiori attenzione da parte dei fan, assumendolo come suo assistente personale. Mizdow ha poi terminato la sua collaborazione con The Miz come assistente personale eliminandolo nella Andr\u00e8 the Giant Battle Royal a WrestleMania 31. Nella puntata di Raw del 20 aprile, The Miz ha sconfitto Mizdow in un match dove il vincitore avrebbe avuto il Brand Miz, con l'aiuto di Summer Rae.\nDopo questo si \u00e8 preso una pausa di due mesi per girare le riprese di \"Santa's Little Helper\" (dove ha recitato anche la Diva Paige).\nFaida con Big Show (2015\u20132016).\nNella puntata di Raw dopo Elimination Chamber, Miz era stato messo in un match contro Ryback, ma Big Show lo ha messo KO non facendo cos\u00ec iniziare la contesa. A Money in the Bank, Miz ha interferito nel match valido per l'Intercontinental Championship tra Ryback e Big Show attaccando quest'ultimo facendo mantenere il titolo a Ryback. \u00c8 stato reso ufficiale la settimana seguente che affronter\u00e0 Ryback e Big Show a Battleground per l'Intercontinental Championship; match che a Battleground non si \u00e8 disputato a causa di un infortunio sub\u00ecto dal campione in carica. Il match si \u00e8 poi disputato a SummerSlam, dove il \"Big Guy\" ha mantenuto la corona.\nAlla Royal Rumble 2016 Miz partecipa come numero 25 al Royal Rumble Match, tuttavia non entra subito nel ring, dove c'era un minaccioso Brock Lesnar ad aspettarlo, decidendo cos\u00ec di sedersi al tavolo dei commentatori dicendo che lui \u00e8 superiore a Lesnar, dato che \"Suplex City\" fa parte di \"Mizney World\" e che aspetta il momento giusto per entrare nel ring; entrer\u00e0 subito dopo l'eliminazione di Lesnar da parte della Wyatt Family, eseguendo una Skull Crushing Finale ai danni di Dolph Ziggler, per poi essere eliminato da Roman Reigns. A WrestleMania 32, Miz ha preso parte a un ladder match per l'Intercontinental Championship contro il campione Kevin Owens, Sami Zayn, Dolph Ziggler, Stardust, Sin Cara e Zack Ryder, che \u00e8 stato vinto da quest'ultimo.\nIntercontinental Champion (2016\u20132018).\nNella puntata di \"Raw\" successiva a WrestleMania 32, The Miz ha sfidato Zack Ryder in un match per l'Intercontinental Championship che ha vinto per la quinta volta, dopo che la moglie Maryse ha fatto il suo ritorno distraendo Ryder. Nella puntata di \"SmackDown\" del 7 aprile, Miz ha sconfitto Ryder per mantenere l'Intercontinental Championship in un rematch, dove Maryse lo ha aiutato ancora una volta. Miz e Maryse hanno poi iniziato a compiere vari \"promo\" durante il \"Miz TV\", chiamandosi \"la\" coppia. Il 1\u00ba maggio, a Payback, The Miz ha difeso con successo il titolo dall'assalto di Cesaro. Il 22 maggio, a Extreme Rules, The Miz ha difeso con successo l'Intercontinental Championship in un Fatal 4-Way match che includeva anche Cesaro, Sami Zayn e Kevin Owens. Nella puntata di \"Raw\" del 23 maggio \u00e8 stato sconfitto da Cesaro, il quale si \u00e8 qualificato per il Money In the Bank Ladder match dell'omonimo pay-per-view. Nella puntata di \"SmackDown\" del 26 maggio, per\u00f2, The Miz ha sconfitto Cesaro mantenendo cos\u00ec l'Intercontinental Championship. Dopo un periodo di assenza a causa delle riprese del suo nuovo film \"The Marine 5: Battleground\", The Miz fa il suo ritorno nella puntata di \"Raw\" del 27 giugno, dove Stephanie McMahon, con l'aiuto di Kane, annuncia che dovr\u00e0 difendere l'Intercontinental Championship la stessa sera contro un avversario a sorpresa, che sar\u00e0 poi Kane; il match finisce con la vittoria di Kane per count-out, dato che Maryse ha finto un infortunio al piede e Miz l'ha riportata nel backstage, e quindi ovviamente il titolo \u00e8 rimasto al campione.\nCon la Draft Lottery avvenuta nella puntata di \"SmackDown\" del 19 luglio, The Miz (con Maryse) \u00e8 stato trasferito nel roster di \"SmackDown\" e con lui anche l'Intercontinental Championship. Il 24 luglio a Battleground The Miz ha affrontato Darren Young (membro del roster di \"Raw\") per l'Intercontinental Championship ma il match \u00e8 terminato in doppia squalifica. Il 21 agosto a SummerSlam The Miz ha difeso con successo il titolo contro Apollo Crews. Nella puntata di \"SmackDown\" del 6 settembre sconfigge Apollo Crews nel loro rematch di SummerSlam (non titolato). L'11 settembre a Backlash The Miz ha difeso il titolo con successo contro Dolph Ziggler. Nella puntata di \"SmackDown\" del 20 settembre The Miz ha difeso nuovamente con successo l'Intercontinental Championship contro Dolph Ziggler in maniera scorretta, accecando Ziggler con il profumo di sua moglie Maryse (senza farsi vedere dall'arbitro). Il 9 ottobre a No Mercy The Miz ha perso il titolo contro Dolph Ziggler dopo 188 giorni di regno in un Title vs. Career match in cui se Ziggler avesse perso sarebbe stato costretto a ritirarsi. Nella puntata di \"SmackDown 900 Live!\" del 15 novembre The Miz \u00e8 riuscito a riconquistare l'Intercontinental Championship per la sesta volta (nonch\u00e9 il suo quindicesimo titolo in WWE), sconfiggendo Dolph Ziggler grazie all'ennesima scorrettezza di Maryse, che ha ribaltato lo schienamento di Ziggler rendendolo valido per suo marito (senza farsi vedere dall'arbitro). Il 20 novembre a Survivor Series The Miz ha difeso con successo l'Intercontinental Championship contro Sami Zayn grazie all'aiuto di Maryse, impedendo dunque che il titolo passasse a \"Raw\" (qualora Zayn avesse vinto). Nella puntata di \"SmackDown\" del 22 novembre The Miz ha difeso con successo il titolo contro Kalisto grazie all'interferenza di Baron Corbin. Il 4 dicembre a The Miz ha difeso con successo il titolo contro Dolph Ziggler in un Ladder match. Nella puntata di \"SmackDown\" del 6 dicembre The Miz ha difeso con successo il titolo contro Dean Ambrose grazie anche alla distrazione di James Ellsworth. Nella puntata di \"SmackDown\" del 13 dicembre The Miz ha partecipato ad un Fatal 4-Way Elimination match per determinare il contendente n\u00ba1 al WWE Championship di AJ Styles che comprendeva anche Dean Ambrose, Dolph Ziggler e Luke Harper; Miz, tuttavia, \u00e8 stato eliminato da Ambrose. Nella puntata di \"SmackDown\" del 20 dicembre The Miz ha difeso con successo il titolo contro Apollo Crews dopo l'ennesima scorrettezza. Nella puntata di \"SmackDown\" del 3 gennaio 2017 The Miz ha perso il titolo contro Dean Ambrose dopo 49 giorni di regno. Nella puntata di \"SmackDown\" del 24 gennaio The Miz ha affrontato Dean Ambrose per l'Intercontinental Championship in un Lumberjack match ma \u00e8 stato sconfitto. Il 29 gennaio The Miz ha partecipato al Royal Rumble match dell'omonimo pay-per-view entrando col numero 15 ma \u00e8 stato eliminato da The Undertaker dopo trentadue minuti e quarantaquattro secondi di permanenza. Nella puntata di \"SmackDown\" del 7 febbraio The Miz ha partecipato ad un Fatal 4-Way match che includeva anche AJ Styles, Baron Corbin e Dean Ambrose ma il match \u00e8 stato vinto da Corbin. Il 12 febbraio, ad Elimination Chamber, The Miz ha partecipato ad un Elimination Chamber match per il WWE Championship che comprendeva anche il campione John Cena, AJ Styles, Baron Corbin, Bray Wyatt e Dean Ambrose ma \u00e8 stato eliminato da Cena, mentre Wyatt si \u00e8 aggiudicato il match e il titolo. Nella puntata di \"SmackDown\" del 21 febbraio The Miz ha partecipato ad una 10-Man Battle Royal per decretare lo sfidante di Bray Wyatt a WrestleMania 33 per il WWE Championship ma \u00e8 stato eliminato da John Cena. Il 2 aprile, a WrestleMania 33, The Miz e Maryse sono stati sconfitti da John Cena e Nikki Bella in un Mixed Tag Team match.\nCon lo \"Shake-up\" del 10 aprile The Miz \u00e8 stato trasferito nel roster di \"Raw\" assieme a Maryse; quella stessa sera The Miz \u00e8 stato sconfitto da Sami Zayn. Nella puntata di \"Raw\" del 1\u00ba maggio The Miz ha sconfitto Finn B\u00e1lor e Seth Rollins (grazie anche all'intervento di Bray Wyatt ai danni di B\u00e1lor e di Samoa Joe ai danni di Rollins), diventando il contendente n\u00ba1 all'Intercontinental Championship di Dean Ambrose. Nella puntata di \"Raw\" dell'8 maggio, vista l'assenza del General Manager Kurt Angle, The Miz \u00e8 stato nominato Co-General Manager assieme a Dean Ambrose; quella stessa sera, grazie anche al fazioso intervento di Ambrose come Co-General Manager, The Miz \u00e8 stato sconfitto da Finn B\u00e1lor. Nella puntata di \"Raw\" del 15 maggio The Miz ha sconfitto Dean Ambrose per squalifica ma quest'ultimo ha comunque mantenuto l'Intercontinental Championship. Nella puntata di \"Raw\" del 29 maggio The Miz, Cesaro e Sheamus sono stati sconfitti da Dean Ambrose e i WWE Raw Tag Team Champions, gli Hardy Boyz (Jeff Hardy e Matt Hardy). Il 4 giugno, ad Extreme Rules, The Miz ha sconfitto Dean Ambrose conquistando cos\u00ec l'Intercontinental Championship per la settima volta (se Ambrose fosse stato squalificato in questo match avrebbe perso il titolo). Nella puntata di \"Raw\" del 12 giugno The Miz e The Bear (che prima era un uomo qualunque ma poi si \u00e8 rivelato essere Dean Ambrose) sono stati sconfitti da Heath Slater e Rhyno grazie all'intervento dello stesso Ambrose ai danni di The Miz.\nDopo aver formato un'alleanza con Bo Dallas e Curtis Axel, chiamata The Miztourage, nella puntata di \"Raw\" del 26 giugno The Miz e i suoi due nuovi alleati hanno sconfitto Dean Ambrose, Heath Slater e Rhyno. Nella puntata di \"Raw\" del 3 luglio The Miz ha difeso con successo l'Intercontinental Championship contro Heath Slater. Il 9 luglio, a Great Balls of Fire, The Miz ha difeso con successo il titolo contro Dean Ambrose grazie anche all'intervento di Bo Dallas. Nella puntata di \"Raw\" del 24 luglio The Miz, Axel e Dallas sono stati sconfitti da Dean Ambrose e Seth Rollins in un 3-on-2 Handicap match. Nella puntata di \"Raw\" del 14 agosto The Miz, Axel e Dallas sono stati sconfitti dagli Hardy Boyz (Jeff Hardy e Matt Hardy) e Jason Jordan. Il 20 agosto, nel \"Kick-off\" di SummerSlam, The Miz e il Miztourage hanno sconfitto gli Hardy Boyz e Jason Jordan. Nella puntata di \"Raw\" del 21 agosto The Miz e Samoa Joe sono stati sconfitti da John Cena e Roman Reigns. Nella puntata di \"Raw\" del 4 settembre The Miz ha difeso con successo il titolo contro Jeff Hardy. Nella puntata di \"Raw\" dell'11 settembre The Miz \u00e8 stato sconfitto da Enzo Amore per squalifica a causa dell'intervento di Dallas e Axel. Il 24 settembre, a No Mercy, The Miz ha difeso con successo il titolo contro Jason Jordan grazie all'intervento di Dallas e Axel. Nella puntata di \"Raw\" del 25 settembre The Miz \u00e8 stato sconfitto da Roman Reigns in un match non titolato. Nella puntata di \"Raw\" del 2 ottobre The Miz \u00e8 stato sconfitto da Roman Reigns per squalifica a causa dell'intervento di Cesaro e Sheamus ma ha comunque mantenuto il titolo. Il 22 ottobre, a , The Miz, Braun Strowman, Kane, Cesaro e Sheamus sono stati sconfitti da Dean Ambrose, Seth Rollins e Kurt Angle in un 5-on-3 Handicap Tables, Ladders and Chairs match. Nella puntata di \"Raw\" del 23 ottobre The Miz, Cesaro e Sheamus sono stati sconfitti da Dean Ambrose, Seth Rollins e AJ Styles (appartenente al roster di \"SmackDown\"). Nella puntata di \"Raw\" del 30 ottobre The Miz ha difeso con successo il titolo contro Matt Hardy. Nella puntata di \"Raw\" del 6 novembre The Miz \u00e8 stato sconfitto da Braun Strowman per squalifica a causa dell'intervento di Kane ai suoi danni. Nella puntata di \"Raw\" del 13 novembre The Miz, Cesaro e Sheamus sono stati sconfitti dallo Shield (Dean Ambrose, Roman Reigns e Seth Rollins). Il 19 novembre, a Survivor Series, The Miz \u00e8 stato sconfitto dallo United States Champion Baron Corbin (appartenente al roster di \"SmackDown\"). Nella puntata di \"Raw\" del 20 novembre The Miz ha perso il titolo contro Roman Reigns dopo 169 giorni di regno. Dopo essere stato assente per poco pi\u00f9 di un mese per girare le riprese di un film assieme a Becky Lynch e Shawn Michaels, The Miz \u00e8 tornato nella puntata di \"Raw\" dell'8 gennaio 2018 dove lui e il Miztourage hanno attaccato Roman Reigns al termine del suo match perso, assieme a Jason Jordan e Seth Rollins, contro il B\u00e1lor Club (Finn B\u00e1lor, Karl Anderson e Luke Gallows). Nella puntata speciale di \"Raw 25th Anniversary\" del 22 gennaio, The Miz ha sconfitto Roman Reigns conquistando cos\u00ec l'Intercontinental Championship per l'ottava volta. Il 28 gennaio, alla Royal Rumble, The Miz ha partecipato all'omonimo match entrando col numero 26 ma \u00e8 stato eliminato da Roman Reigns e Seth Rollins. Nella puntata di \"Raw\" del 29 gennaio The Miz ha difeso con successo il titolo contro Roman Reigns. Nella puntata di \"Raw\" del 5 febbraio The Miz ha sconfitto Apollo Crews, conquistando cos\u00ec un posto nell'Elimination Chamber match dell'omonimo pay-per-view con in palio la possibilit\u00e0 di affrontare Brock Lesnar per il WWE Universal Championship a WrestleMania 34. Nella puntata di \"Raw\" del 12 febbraio The Miz \u00e8 stato sconfitto da John Cena in un match in un il perdente sarebbe entrato per primo nell'Elimination Chamber match. Nella puntata di \"Raw\" del 19 febbraio The Miz ha partecipato ad un Gauntlet match ma, dopo aver eliminato Finn B\u00e1lor, \u00e8 stato eliminato per ultimo da Braun Strowman. Il 25 febbraio, ad Elimination Chamber, The Miz ha partecipato all'omonimo match che includeva anche Braun Strowman, Elias, Finn B\u00e1lor, John Cena, Roman Reigns e Seth Rollins con in palio la possibilit\u00e0 di sfidare Brock Lesnar per il WWE Universal Championship a WrestleMania 34 ma \u00e8 stato eliminato per primo da Strowman, mentre Reigns si \u00e8 aggiudicato l'incontro. Nella puntata di \"Raw\" del 26 febbraio The Miz \u00e8 stato sconfitto prima da Seth Rollins e, successivamente, da Finn B\u00e1lor (in entrambi i casi in un match non titolato). Nella puntata di \"Raw\" del 5 marzo The Miz e il Miztourage sono stati sconfitti da Finn B\u00e1lor e Seth Rollins in un 3-on-2 Handicap match. Nella puntata di \"Raw\" del 19 marzo The Miz e il Miztourage sono stati sconfitti dal B\u00e1lor Club. L'8 aprile, a WrestleMania 34, The Miz ha perso l'Intercontinental Championship a favore di Seth Rollins in un Triple Threat match che includeva anche Finn B\u00e1lor, interrompendo il suo regno durato 76 giorni. Nella puntata di \"Raw\" del 9 aprile The Miz e il Miztourage sono stati sconfitti Finn B\u00e1lor, Jeff Hardy e Seth Rollins. Nella puntata di \"Raw\" del 16 aprile The Miz, il Miztourage, Kevin Owens e Sami Zayn sono stati sconfitti da Bobby Lashley, Bobby Roode, Braun Strowman, Finn B\u00e1lor e l'Intercontinental Champion Seth Rollins.\nAlleanza con Shane McMahon (2018\u20132019).\nCon lo \"Shake-up\" del 16 aprile The Miz \u00e8 passato al roster di \"SmackDown\". Il 27 aprile, a Greatest Royal Rumble, The Miz ha partecipato ad un Ladder match per l'Intercontinental Championship che includeva anche Finn B\u00e1lor (appartenente a \"Raw\"), Samoa Joe e il campione Seth Rollins (appartenente a \"Raw\" anch'egli) ma il match \u00e8 stato vinto da quest'ultimo, che ha cos\u00ec mantenuto il titolo. Nella puntata di \"SmackDown\" del 1\u00ba maggio The Miz e Shelton Benjamin sono stati sconfitti dallo United States Champion Jeff Hardy e Randy Orton. Il 6 maggio, a Backlash, The Miz ha affrontato Seth Rollins (appartenente al roster di \"Raw\") con in palio l'Intercontinental Championship ma \u00e8 stato sconfitto. Nella puntata di \"SmackDown\" dell'8 maggio The Miz ha sconfitto Jeff Hardy, qualificandosi per il Money in the Bank Ladder match. Nella puntata di \"SmackDown\" del 22 maggio The Miz ha sconfitto Big E grazie alla distrazione di Cesaro e Sheamus. Nella puntata di \"SmackDown\" del 29 maggio The Miz e i The Bar (Cesaro e Sheamus) sono stati sconfitti dal New Day (Big E, Kofi Kingston e Xavier Woods). Nella puntata di \"SmackDown\" del 5 giugno The Miz, Rusev e Samoa Joe sono stati sconfitti dal New Day. Il 17 giugno, a Money in the Bank, The Miz ha partecipato al match omonimo insieme a Bobby Roode, Braun Strowman, Finn B\u00e1lor, Kevin Owens, Kofi Kingston, Rusev e Samoa Joe ma il match \u00e8 stato vinto da Strowman. Nella puntata di \"SmackDown\" del 19 giugno The Miz ha partecipato ad un Gauntlet match per determinare il contendente n\u00ba1 al WWE Championship di AJ Styles ma \u00e8 stato eliminato per ultimo da Rusev. Nella puntata di \"SmackDown\" del 3 luglio The Miz ha risposto alla \"Open challenge\" di Jeff Hardy per lo United States Championship ma \u00e8 stato sconfitto. Il 19 agosto, a SummerSlam, The Miz ha sconfitto Daniel Bryan. Il 16 settembre, a Hell in a Cell, The Miz e Maryse hanno sconfitto Daniel Bryan e Brie Bella in un Mixed Tag Team match. Il 6 ottobre, a Super Show-Down, The Miz ha affrontato Daniel Bryan in un match per determinare il contendente n\u00ba1 al WWE Championship ma \u00e8 stato sconfitto in pochi minuti. Nella puntata di \"SmackDown 1000\" del 16 ottobre The Miz ha sconfitto Rusev grazie alla distrazione di Aiden English, qualificandosi al torneo WWE World Cup. Il 2 novembre, a Crown Jewel, The Miz ha partecipato al torneo WWE World Cup sconfiggendo Jeff Hardy nei quarti di finale e Rey Mysterio in semifinale; in finale, per\u00f2, ha dovuto rinunciare alla contesa contro Dolph Ziggler per un infortunio (\"kayfabe\"), venendo sostituito da Shane McMahon, che ha vinto l'incontro. A seguito di ci\u00f2, tuttavia, The Miz ha formato un'alleanza con Shane McMahon, entrando in faida quasi subito con gli SmackDown Tag Team Champions, i The Bar. Nella puntata di \"SmackDown\" del 15 gennaio 2019 The Miz ha sconfitto Sheamus, ma nella puntata successiva \u00e8 stato sconfitto da Cesaro. Il 27 gennaio, alla Royal Rumble, The Miz e Shane McMahon hanno sconfitto i The Bar conquistando cos\u00ec lo SmackDown Tag Team Championship. Il 17 febbraio, ad Elimination Chamber, The Miz e Shane hanno perso i titoli contro gli Usos (Jey Uso e Jimmy Uso) dopo 21 giorni di regno. Nella puntata di \"SmackDown\" del 5 marzo The Miz ha sconfitto Jey Uso. Il 10 marzo, a Fastlane, The Miz e Shane McMahon hanno affrontato gli Usos per lo SmackDown Tag Team Championship ma sono stati sconfitti; nel post match, inoltre, Shane ha brutalmente attaccato The Miz effettuando un turn \"heel\", allora \u00e8 stato confermato il turn \"face\" di The Miz. Nella puntata di \"SmackDown\" del 2 aprile The Miz ha sconfitto i SAnitY (Alexander Wolfe, Eric Young e Killian Dain) in un 3-on-1 Handicap Falls Count Anywhere match. Il 7 aprile, a WrestleMania 35, The Miz \u00e8 stato sconfitto da Shane McMahon in un Falls Count Anywhere match.\nCon lo \"Shake-up\" del 15 aprile 2019 The Miz \u00e8 passato al roster di \"Raw\"; quella stessa sera The Miz ha attaccato Shane McMahon. Nella puntata di \"Raw\" del 22 aprile The Miz ha partecipato ad un Triple Threat match contro Baron Corbin e Drew McIntyre per determinare uno dei due wrestler che si sarebbero affrontati poi in singolo per determinare lo sfidante di Seth Rollins per l'Universal Championship ma il match \u00e8 stato vinto da Corbin. Nella puntata di \"Raw\" del 29 aprile The Miz \u00e8 stato sconfitto da Bobby Lashley a causa della distrazione di Shane McMahon. Il 19 maggio, a Money in the Bank, The Miz \u00e8 stato sconfitto da Shane McMahon in uno Steel Cage match.\nVarie faide (2019\u20132020).\nNella puntata di \"Raw\" del 20 maggio The Miz \u00e8 stato sconfitto da Drew McIntyre. Nella puntata di \"Raw\" del 27 maggio The Miz ha partecipato ad un Fatal 4-Way match per determinare il contendente n\u00ba1 all'Universal Championship di Seth Rollins che comprendeva anche Baron Corbin, Bobby Lashley e Braun Strowman ma il match \u00e8 stato vinto da Corbin. Nella puntata di \"SmackDown\" dell'11 giugno The Miz \u00e8 stato sconfitto da Drew McIntyre (nonostante entrambi appartenessero al roster di \"Raw\"); quella stessa sera, inoltre, The Miz \u00e8 stato sconfitto da Shane McMahon in pochissimo tempo, ma poco dopo ha sconfitto Elias. Nella puntata di \"Raw\" del 17 giugno The Miz ha partecipato ad un Fatal 5-Way Elimination match che comprendeva anche Bobby Lashley, Braun Strowman, Cesaro e Ricochet per ottenere la possibilit\u00e0 di affrontare Samoa Joe per lo United States Championship ma \u00e8 stato eliminato per ultimo da Ricochet. Nella puntata di \"SmackDown\" del 25 giugno The Miz ha sconfitto Elias in un 2-out-of-3 Falls match per 2-1. Nella puntata di \"Raw\" del 1\u00ba luglio The Miz ha sconfitto nuovamente Elias in un 2-out-of-3 Falls match per 2-1. Nella puntata di \"Raw\" del 12 agosto The Miz ha sconfitto Dolph Ziggler (appartenente al roster di \"SmackDown\"). Nella puntata di \"Raw\" del 19 agosto The Miz e Ricochet hanno sconfitto Baron Corbin e Drew McIntyre. Nella puntata di \"Raw\" del 26 agosto The Miz \u00e8 stato sconfitto da Baron Corbin negli ottavi di finale del King of the Ring. Nella puntata di \"Raw\" del 2 settembre The Miz ha sconfitto Cesaro. Nella puntata di \"SmackDown\" del 10 settembre The Miz ha sconfitto Andrade. Il 15 settembre, a Clash of Champions, The Miz ha affrontato Shinsuke Nakamura (appartenente al roster di \"SmackDown\") per l'Intecontinental Championship ma \u00e8 stato sconfitto. Nella puntata di \"SmackDown\" del 4 ottobre The Miz, Braun Strowman e gli Heavy Machinery hanno sconfitto AJ Styles, Randy Orton e i Raw Tag Team Champions Dolph Ziggler e Robert Roode.\nNella puntata di \"Raw\" del 14 ottobre 2019 The Miz \u00e8 passato al roster di \"SmackDown\" per effetto del \"Draft\". Nella puntata di \"SmackDown\" del 1\u00ba novembre The Miz \u00e8 stato sconfitto da Tommaso Ciampa (appartenente a \"NXT\"). Il 15 dicembre, a , The Miz \u00e8 stato sconfitto dall'Universal Champion Bray Wyatt in un match non titolato. Nella puntata di \"SmackDown\" del 20 dicembre The Miz e Daniel Bryan hanno sconfitto Dolph Ziggler e King Corbin. Nella puntata di \"SmackDown\" del 27 dicembre The Miz ha partecipato ad un Triple Threat match che comprendeva anche Daniel Bryan e King Corbin per determinare il contendente n\u00b01 all'Universal Championship ma il match \u00e8 stato vinto da Bryan.\nRiunione con John Morrison (2020\u20132021).\nNella puntata di \"SmackDown\" del 3 gennaio 2020 The Miz perse contro Kofi Kingston; al termine del match attacc\u00f2 il suo avversario, effettuando un \"turn-heel\". Il 26 gennaio, alla \"Royal Rumble\", The Miz partecip\u00f2 al match omonimo entrando col numero 17 ma venne eliminato da Drew McIntyre. Nella puntata di \"SmackDown\" del 31 gennaio The Miz e il rientrante John Morrison vinsero un Fatal 4-Way Tag Team match contro gli Heavy Machinery, i Lucha House Party (Gran Metalik e Lince Dorado) e i Revival (Dash Wilder e Scott Dawson), diventando i contendenti n\u00b01 allo SmackDown Tag Team Championship del New Day (Big E e Kofi Kingston). Il 27 febbraio, a \"Super ShowDown\", The Miz e Morrison sconfissero il New Day conquistando lo SmackDown Tag Team Championship per la prima volta. L'8 marzo, ad \"Elimination Chamber\", The Miz e Morrison difesero con successo i titoli in un Elimination Chamber match che comprendeva anche Dolph Ziggler e Robert Roode, gli Heavy Machinery, i Lucha House Party, il New Day e gli Usos (Jey Uso e Jimmy Uso). Nella puntata di \"SmackDown\" del 17 aprile The Miz perse i titoli per il suo team contro Big E del New Day in un Triple Threat match che comprendeva anche Jey Uso degli Usos dopo 50 giorni di regno. Il 10 maggio, a \"Money in the Bank\", The Miz e Morrison parteciparono ad un Fatal 4-Way Tag Team match per lo SmackDown Tag Team Championship che comprendeva anche i campioni Big E e Kingston del New Day, i Forgotten Sons (Steve Cutler e Wesley Blake) e Gran Metalik e Lince Dorado dei Lucha House Party ma il match venne vinto dal New Day. Il 14 giugno, a \"Backlash\", The Miz e Morrison affrontarono Braun Strowman in un 2-on-1 Handicap match per l'Universal Championship ma vennero sconfitti. Nella puntata di \"SmackDown\" del 9 ottobre, per effetto del Draft, Miz e Morrison passarono al roster di \"Raw\". Il 25 ottobre, a \"Hell in a Cell\", The Miz sconfisse Otis (grazie anche al tradimento di Tucker) conquistando per la seconda volta la valigetta del Money in the Bank. Il 22 novembre, nel Kick-off di \"Survivor Series\", The Miz vinse una Battle Royal tra \"Raw\" e \"SmackDown\" eliminando per ultimo Dominik Mysterio (appartenente al roster di \"SmackDown\"). Il 20 dicembre, a \"\", The Miz incass\u00f2 in corsa in Money in the Bank partecipando ad un Tables, Ladders and Chairs match per il WWE Championship che comprendeva anche il campione Drew McIntyre e AJ Styles ma il match venne vinto da McIntyre, fallendo cos\u00ec l'incasso della valigetta. Nella puntata di \"Raw\" del 28 dicembre The Miz, su decisione di Adam Pearce, riottenne la valigetta del Money in the Bank, poich\u00e9 era stato Morrison a richiedere l'incasso a \"TLC\" (e non lo stesso Miz). Il 31 gennaio, alla \"Royal Rumble\", The Miz partecip\u00f2 all'omonimo incontro entrando col numero 15 ma venne eliminato da Damian Priest. Il 21 febbraio, a \"Elimination Chamber\", The Miz incass\u00f2 il Money in the Bank su Drew McIntyre al termine dell'Elimination Chamber match (approfittando anche dell'attacco di Bobby Lashley ai danni di McIntyre) conquistando per la seconda volta il WWE Championship. Nella puntata di \"Raw\" del 1\u00ba marzo The Miz perse il titolo contro Bobby Lashley in un Lumberjack match dopo soli 8 giorni di regno. Nella puntata di \"Raw\" dell'8 marzo The Miz affront\u00f2 Lashley per il WWE Championship nella rivincita della settimana prima venendo tuttavia sconfitto. Il 10 aprile, nella prima serata di \"WrestleMania 37\", The Miz e Morrison vennero sconfitti da Bad Bunny e Damian Priest. Il 16 maggio, a \"WrestleMania Backlash\", The Miz perse contro Priest in un Lumberjack match. In seguito, The Miz si infortun\u00f2 al ginocchio, ma continu\u00f2 comunque ad apparire insieme a Morrison, seppur su di una sedia a rotelle. Dopo essere tornato dall'infortunio il 16 agosto, nella puntata di \"Raw\" del 23 agosto The Miz venne sconfitto da Xavier Woods, e dopo l'incontro attacc\u00f2 brutalmente Morrison, segnando la fine della loro alleanza e il turn face dello stesso John.\nRiunione con Maryse (2021\u2013presente).\nNella puntata di \"Raw\" del 29 novembre The Miz insieme a sua moglie Maryse tornano a fare squadra interrompendo un segmento di Edge. Successivamente, dopo vari segmenti, i due si sono sfidati per \"Day 1\" ma il match, svoltosi il 1\u00b0 gennaio, venne vinto da Edge grazie all\u2019aiuto di Beth Phoenix (moglie di quest'ultimo). Il 29 gennaio, alla \"Royal Rumble\", The Miz e Maryse vennero sconfitti da Edge e Beth Phoenix in un Mixed Tag Team match. Il 19 febbraio, nel Kick-off di \"Elimination Chamber\", The Miz perse contro Rey Mysterio.\nVita privata.\nIl 21 febbraio 2014 si \u00e8 sposato con la collega Maryse, dalla quale ha avuto due figlie.\nLucha de Apuestas.\nRecord: 0-1\nDoppiatori italiani.\nNelle versioni in italiano dei suoi film, \u00e8 stato doppiato da:\nCome doppiatore, \u00e8 sostituito da:"}
{"id": "1551590", "revid": "125601076", "url": "https://it.wikipedia.org/wiki?curid=1551590", "title": "Monumentum Ancyranum", "text": "Il Monumentum Ancyranum, noto anche come Tempio di Augusto e Roma in Ancyra \u00e8 un Augusteum situato ad Ankara (l'antica Ancyra), nel territorio dell'odierna Turchia. Il testo del \"Res gestae divi Augusti\" (\"Le imprese del divino Augusto\") \u00e8 inciso sulle sue pareti. La versione del testo di Ancyra \u00e8 quella pi\u00f9 completa tra tutte quelle rinvenute. Il tempio \u00e8 situato a poca distanza dalla moschea di Hac\u0131 Bayram nel quartiere Ulus di Ankara.\nStoria.\nUn tempio frigio preesistente risalente al II secolo a.C. venne demolito per edificare la struttura.\nL'Augusteum venne edificato tra il 25 ed il 20 a.C. in seguito alla conquista dell'Anatolia centrale da parte dell'Impero romano e la creazione della provincia di Galatia, avente Ancyra quale sua capitale amministrativa.\nLa struttura venne riscoperta dagli studiosi occidentali solo in nel XVI secolo, venendo inspezionata da Ogier Ghiselin de Busbecq, ambasciatore di Ferdinando I d'Asburgo presso il sultano Solimano il Magnifico. Busbecq lesse le iscrizioni contenute nell'edificio e ne identific\u00f2 la provenienza grazie alla sua conoscenza di Svetonio; in seguito pubblic\u00f2 una copia di alcuni passi del testo nella sua opera \"Turcicae epistolae\".\nDella struttura originaria rimangono solamente le mura laterali e l'ornato telaio della porta di ingresso; le posizioni delle 6 colonne sono ancora distinguibili.\nLe \"Res Gestae Divi Augusti\".\nDopo la morte di Augusto nel 14 d.C., una copia del testo \"Res Gestae Divi Augusti\" venne trascritta su entrambe le pareti all'interno del pronao in latino, con una traduzione in greco sul muro esterno della cella.\nLe iscrizioni di Ancyra sono la fonte primaria rimanente del testo, dal momento che l'iscrizione originale su pilastri di bronzo posti dinanzi al Mausoleo di Augusto a Roma \u00e8 andata perduta, mentre due altri testi sopravvissuti sono incompleti. Copie del testo presente nel Monumentum Ancyrum vennero fatte mediante la tecnica del frottage dalla Cornell Expedition nel 1907-1908.\nCopie.\nUna riproduzione a grandezza naturale del pronao, comprensiva del testo delle Res Gestae, venne edificata nei giardini delle Terme di Diocleziano a Roma in occasione dell'esposizione archeologica allestita nell'ambito dell'Esposizione internazionale d'arte del 1911. Tale copia venne in seguito esposta in occasione della Mostra Augustea della Romanit\u00e0 del 1937. Dopo la fine della II guerra mondiale, vene spostata nella stanza IX del Museo della Civilt\u00e0 Romana."}
{"id": "1551591", "revid": "287204", "url": "https://it.wikipedia.org/wiki?curid=1551591", "title": "Pratt &amp; Whitney R-2000", "text": "Il Pratt &amp; Whitney R-2000 era un motore aeronautico radiale 14 cilindri doppia stella realizzato dalla statunitense Pratt &amp; Whitney nel 1942 per motorizzare velivoli militari. Alla fine del conflitto venne utilizzato ancora per diverso tempo su velivoli militari che civili.\nDescrizione tecnica.\nL'R-2000 era sostanzialmente una versione ingrandita ed evoluta del R-1830 Twin Wasp ottenuta aumentando l'alesaggio a 5,75 in mantenendo inalterata la corsa. Questo port\u00f2 la cilindrata totale a 2.000 in\u00b3, da cui la denominazione di R-2000.\nRispetto al modello che lo precedeva presentava una serie di piccole ma importanti migliorie. Il gruppo dei magneti era montato fronte marcia invece che posteriormente, nei supporti dell'albero motore venivano utilizzati cuscinetti a rulli in sostituzione di quelli a sfere presenti nel Twin Wasp, inoltre fu ottimizzato per poter utilizzare benzina a soli 87 ottani. Il motivo della scelta di utilizzare un carburante a pi\u00f9 basso numero di ottano era motivato dai timori sull'approvvigionamento di quella a 100 ottani a causa del protrarsi della seconda guerra mondiale, timori che peraltro si rivelarono infondati.\nLe versioni prodotte per funzionare con benzina a 86 ottani riuscivano a sviluppare una potenza di 1.300 hp a 2.700 giri/min, i quali diventavano 1.350 hp a 2.800 giri/min utilizzando quella a 100 ottani e 1.450 hp a 2.800 giri/min utilizzando quella a 100/130 ottani (grade fuel).\nVersioni.\n Versioni P&amp;W SD-G 2SD-G 2SD1-G TSD2-G D3 D4 D5 D6 D7 D8 D9 2SD11-G 2SD12-G 2SD13-G D14\n Alesaggio mm 146 146 146 146 146 146 146 146 146 146 146 146 146 146 146\n Corsa mm 138,5 138,5 138,5 138,5 138,5 138,5 138,5 138,5 138,5 138,5 138,5 138,5 138,5 138,5 138,5\n Cilindrata L 32,8 32,8 32,8 32,8 32,8 32,8 32,8 32,8 32,8 32,8 32,8 32,8 32,8 32,8 32,8\n Potenza CV 1.300 1.350 1.450 1.450 1.450 1.450 1.450 1.450 1.450 1.200 1.450 1.450 1.450 1.450\n \"a giri/min\" 2.700 2.700 2.700 2.800 2.700 2.700 2.700 2.700 2.700 2.550 2.700 2.800 2.700 2.700\n Rapp. di compr. 6,7 6,6 6,5 6,5 6,5 6,5 6,5 6,5 6,5 6,5 6,5 6,5 6,5\n Compressione \"1.vel\" 7,15 7,15 7,15 7,15 7,15 7,15 7,15 7,15 7,15 7,15 7,15 7,15 7,15\n \"2.vel\" 8,47 8,47 9,52 9,52 9,52 9,52\n Riduzione 0,5 0,5625 0,5 0,5625 0,5 0,5 0,5 0,5 0,5625 0,5 0,5625 0,5 0,5 0,5625\n 0,5625 0,5625\n Diametro mm 1255 1257 1247 1257 1247 1247 1247 1247 1247 1247 1247 1257 1247 1247\n Lunghezza mm 1550 1514 1550 1550 1550 1550 1515 1550 1537 1515 1537 1550 1515 1537\n Peso a vuoto kg 694 712 721 712 714 712 719 712 723 710 719 725 728 733\n Denominazione USAF X-1 -3 -5 -7 -9(A) -11 -13\n Denominazione USN X-2 -4 -7 -9(A)\n Alesaggio mm 146 146 146 146 146 146 146 146 146\n Corsa mm 138,5 138,5 138,5 138,5 138,5 138,5 138,5 138,5 138,5\n Cilindrata L 32,8 32,8 32,8 32,8 32,8 32,8 32,8 32,8 32,8\n Potenza CV 1.350 1.350 1.450 1.450 1.350 1.350 1.450 1.350 1.450\n \"a giri/min\" 2.700 2.700 2.700 2.800 2.700 2.700 2.700 2.700 2.700\n Rapp. di compr. 6,52 6,52 6,52 6,5 6,52 6,52 6,52 6,52 6,5\n Compressione \"1.vel\" 7,15 7,15 7,15 7,15 7,15 7,15 7,15 7,15 7,15\n \"2.vel\" 8,47 8,47 9,52 8,47 8,47 9,52 9,52 9,52\n Riduzione 0,5 0,5 0,5 0,5 0,5 0,5 0,5 0,5"}
{"id": "1551594", "revid": "228587", "url": "https://it.wikipedia.org/wiki?curid=1551594", "title": "Hans Swarowski", "text": ""}
{"id": "1551597", "revid": "298229", "url": "https://it.wikipedia.org/wiki?curid=1551597", "title": "Jean Bott\u00e9ro", "text": "Di origini modeste, da genitori figli di emigrati piemontesi, nasce a Vallauris, nelle Alpi Marittime il 30 agosto del 1914. Bench\u00e9 suo padre sia un vasaio, dato lo scoppio della prima guerra mondiale viene mobilitato, non facendo ritorno a casa per diversi anni. Dopo aver compiuto dieci anni viene accettato nel seminario domenicano di Nizza, venendo cos\u00ec iniziato allo studio delle lingue antiche, come il latino e il greco antico; nel 1932 completa il noviziato e il giorno di Natale viene ordinato sacerdote. Desidera recarsi in Palestina per completare i suoi studi, e comincia ad imparare la lingua tedesca e poco dopo anche l'ebraico. Ma l'inizio del secondo conflitto mondiale annuller\u00e0 il suo viaggio in Terra Santa.\nComincia ad insegnare \"Filosofia Greca\" a Saint-Maximin, ma dopo essersi rifiutato di accettare la storicit\u00e0 del peccato originale, viene sospeso. Dopo aver studiato anche la lingua accadica, con l'aiuto di Ren\u00e9 Labat, filologo all'\u00c9cole Pratique des Hautes \u00c9tudes a Parigi, riesce a decifrare completamente il Codice di Hammurabi. Labat lo invita a lavorare come ricentatore presso il Centre National de la Recherche Scientifique, dove svolge ricerche dal 1947 al 1958.\nIntanto nel 1950 torna ad essere laico, e Andr\u00e9 Parrot lo invita a Mari, dove scopre il mondo meraviglioso dell'Iraq e riuscendo cos\u00ec a viaggiare nel Vicino Oriente. Tornato in Francia, riceve l'incarico di svolgere alcuni corsi di accadico alla scuola del Louvre, e dal 1958 ricopre la seconda cattedra di \"Storia e Filologia Orientale\" presso \u00c9cole Pratique des Hautes \u00c9tudes a Parigi.\nHa scritto numerosi libri per la casa editrice francese Gallimard, fra cui \"\"La nascita di Dio\", \"La Bibbia e lo storico\", \"Mesopotamia. La scrittura, la ragione e gli dei\", oltre ad una traduzione dell'epopea di Gilgamesh, ed insieme a Samuel Noah Kramer ha scritto la celebre opera \"Lorsque les dieux faisaient l'homme. Mythologie m\u00e9sopotamienne\" (1989), tradotto tre anni dopo in Italia da Einaudi con il titolo \"Uomini e D\u00e8i della Mesopotamia\"\"."}
{"id": "1551598", "revid": "287204", "url": "https://it.wikipedia.org/wiki?curid=1551598", "title": "Jean Bottero", "text": ""}
{"id": "1551601", "revid": "33689", "url": "https://it.wikipedia.org/wiki?curid=1551601", "title": "Anicio Auchenio Basso (prefetto 382)", "text": "Apparteneva alla nobile \"gens Anicia\" ed era figlio di Amnio Manio Cesonio Nicomaco Anicio Paolino, console nel 322 e \"praefectus urbi\" nel 334-335; spos\u00f2 Tirrenia Onorata, da cui ebbe un figlio omonimo, console nel 408.\nFu \"praefectus urbi\" di Roma nel 382."}
{"id": "1551602", "revid": "68105", "url": "https://it.wikipedia.org/wiki?curid=1551602", "title": "Premio giornalistico Ilaria Alpi", "text": ""}
{"id": "1551603", "revid": "124686306", "url": "https://it.wikipedia.org/wiki?curid=1551603", "title": "Fanfulla (attore)", "text": "Biografia.\nFiglio dell'attrice Mercedes Menolesi detta \"Diavolina\", e non legato da parentela alla famiglia nobiliare dei Visconti, dalla met\u00e0 degli anni quaranta fino alla fine degli anni cinquanta Fanfulla fu un celebre comico del teatro di variet\u00e0, acclamato per il suo stile ora brillante ora sornione. Celebri erano i suoi cambi d'abito tra una scena e l'altra: abiti sempre sgargianti, particolari e di diverso colore.\nNel cinema lavor\u00f2 solo in ruoli marginali, interpretando, a partire dal 1951, un buon numero di pellicole, spesso di genere brillante, come \"Tot\u00f2 e Marcellino\" di Antonio Musu (1958), \"Il vigile\" di Luigi Zampa (1960), \"Il mattatore\" di Dino Risi (1960), \"Risate di gioia\" di Mario Monicelli (1960), nel ruolo di Spizzico, \"Il ladro di Bagdad\" di Arthur Lubin e Bruno Vailati (1961) e \"Che gioia vivere\" di Ren\u00e9 Cl\u00e9ment (1961).\nNel 1969 fu scelto da Federico Fellini per prendere parte al suo \"Fellini Satyricon\", in cui Fanfulla interpret\u00f2 il greve comico Vernacchio, ruolo questo che gli valse un Nastro d'Argento. \nL'anno seguente, sempre con Fellini, avrebbe girato il film televisivo \"I clowns\": fu proprio durante le riprese che emersero sospetti sul fatto che soffrisse di cuore, poich\u00e9 spesso visibilmente affaticato. Tuttavia il comico non rivel\u00f2 a nessuno dei suoi problemi di salute. Il finale del film, caratterizzato da uno splendido e struggente assolo di tromba (stesso strumento protagonista in \"La strada\"), suonato in occasione di un finto funerale di un clown, fu purtroppo il preludio a quello vero dell'attore: il 5 gennaio 1971, subito dopo le riprese, mor\u00ec d'infarto a soli 57 anni in un albergo di Bologna, mentre era in tourn\u00e9e con la sua compagnia di avanspettacolo. \u00c8 sepolto nel Cimitero del Verano."}
{"id": "1551607", "revid": "125656033", "url": "https://it.wikipedia.org/wiki?curid=1551607", "title": "Atlante (personaggio)", "text": "Atlante \u00e8 un personaggio dell\"Orlando Innamorato\", opera di Matteo Maria Boiardo, e dell\"Orlando Furioso\", opera di Ludovico Ariosto.\nIl personaggio.\nAtlante nell'Orlando Furioso.\nAtlante \u00e8 un mago musulmano nel cui castello, a causa di un incantesimo, si radunano tutti i migliori paladini. Questo incantesimo ha lo scopo di aiutare Ruggero, l'eroe che Atlante vuole proteggere. Il mago con la sua veggenza sa infatti che qualora Ruggero dovesse sposarsi con Bradamante, e con lei avere figli, la vita dell'eroe sarebbe molto breve.\nBradamante allora sottrae al ladro Brunello un anello magico, in grado di annullare gli incantesimi, e parte alla volta del castello di Atlante. Il mago viene sconfitto da Bradamante e la donna guerriera chiede la liberazione di Ruggero: tuttavia, prima che Ruggero possa ricongiungersi con Bradamante, l\u2019ippogrifo del mago musulmano lo rapisce e lo porta nella remota isola della maga Alcina.\nDopo che Ruggero viene liberato dall\u2019isola di Alcina, Atlante si reca in Francia e crea un nuovo castello incantato, anche questo in grado di attirare i cavalieri tramite illusioni delle persone a loro care. A un certo punto Astolfo giunge al castello, inseguendo l\u2019illusione del suo cavallo, e si rende conto dell\u2019inganno di Atlante, perci\u00f2 consulta un libro magico e trova la formula per farlo scomparire. Atlante allora prova a mettere i cavalieri contro Astolfo, ma quest\u2019ultimo li fa fuggire suonando un corno fatato. Il mago muore di dolore per non essere riuscito a proteggere Ruggero.\nVerso la fine del \"Furioso\" l\u2019anima di Atlante emerger\u00e0 dalla sua tomba durante uno scontro tra Ruggero (al fianco di Bradamante) e Marfisa per rivelare che i due sono gemelli ed hanno origine cristiana. Avendo saputo la verit\u00e0, Marfisa decide di convertirsi al cristianesimo e verr\u00e0 battezzata.\nFortuna del personaggio.\nAtlante \u00e8 un personaggio dell'opera in tre atti \"Il palazzo incantato\", musicata da Luigi Rossi e rappresentata per la prima volta il 22 febbraio 1642. Il libretto dell'opera venne scritto dal cardinale Giulio Rospigliosi (futuro papa Clemente IX). Il primo interprete del personaggio fu il falsettista Lorenzo Sances.\nNel film \"\", Atlante \u00e8 interpretato da Maurizio Nichetti."}
{"id": "1551611", "revid": "116162720", "url": "https://it.wikipedia.org/wiki?curid=1551611", "title": "Welcome to the Machine", "text": "Welcome to the Machine \u00e8 una canzone dei Pink Floyd, inserita nell'album \"Wish You Were Here\" del 1975.\nComposizione.\nIl brano \u00e8 fortemente caratterizzato dall'uso ricorrente di sintetizzatori (come le vibrazioni del VCS3 all'inizio del brano) e chitarre acustiche. In piena \"atmosfera floydiana\", si ricorre anche all'uso dei timpani e del basso. In generale \u00e8 frequente l'uso dell'elettronica, capace di generare atmosfere molto cupe.\nIl tema della canzone \u00e8 quello della critica al mondo dell'industria musicale (tema poi ripreso nella canzone seguente dell'album, \"Have a Cigar\") ed in generale alla societ\u00e0 industrializzata. \"The Machine\", cio\u00e8\" \"La Macchina\"\", \u00e8 l'industria musicale rappresentata dalle majors discografiche che si nutrono dei talenti dei nuovi cantanti e gruppi per sopravvivere. Il testo descrive infatti il dialogo che avviene tra un discografico rude e arrogante ed un giovane cantante. \u00c8 per\u00f2 il manager discografico a decidere il destino del cantante, seguendo esclusivamente il criterio dell'assoluta esigenza di far soldi, vendendo il pi\u00f9 possibile a scapito della qualit\u00e0 e della passione. Infine, un'aspra critica \u00e8 rivolta anche al mondo del giornalismo musicale.\nMusicalmente il susseguirsi lento e regolare dei sintetizzatori e la voce quasi \"urlata\" di Gilmour conferiscono un'atmosfera cupa e al contempo futuristica alla canzone. All'ascolto il brano presenta sfumature tipiche della musica \"Industrial\" ed \"elettronica,\" la quale in quegli anni stava vedendo la luce con i primi esperimenti musicali, anche ad opera degli stessi Pink Floyd. Da notare inoltre, la totale assenza della batteria."}
{"id": "1551613", "revid": "145180", "url": "https://it.wikipedia.org/wiki?curid=1551613", "title": "Successione di Farey", "text": ""}
{"id": "1551618", "revid": "145180", "url": "https://it.wikipedia.org/wiki?curid=1551618", "title": "Fattorizzazione unica", "text": ""}
{"id": "1551622", "revid": "33689", "url": "https://it.wikipedia.org/wiki?curid=1551622", "title": "Anicio Auchenio Basso (console 431)", "text": "Apparteneva alla nobile \"gens Anicia\" ed era figlio di Anicio Auchenio Basso, console del 408.\nNel 425 ricopriva la carica di \"comes rerum privatarum\" alla corte d'Occidente; l'anno successivo era prefetto del pretorio, forse d'Italia.\nNel 431 fu console, scelto dalla corte occidentale e con Flavio Antioco come collega. Nel 435 ricopr\u00ec per la seconda volta la carica di prefetto del pretorio d'Italia.\nAvanz\u00f2 un'accusa di stupro di una vergine consacrata contro papa Sisto III che caus\u00f2 un'ispezione a Roma."}
{"id": "1551628", "revid": "122942568", "url": "https://it.wikipedia.org/wiki?curid=1551628", "title": "Gaspare Gabellone", "text": "La diversit\u00e0 del cognome dal padre \"Caballone\" \u00e8 dovuta alla preferenza di Gaspare nell'usare la variante \"Gabellone\" per identificarsi. Egli studi\u00f2 musica a partire dal 1738 presso il Conservatorio di Santa Maria di Loreto a Napoli, dove studi\u00f2 canto e composizione sotto l'insegnamento di Francesco Durante. Intraprese l'attivit\u00e0 di operista a partire dal 1757, componendo e mettendo in scena alcune opere buffe al Teatro Nuovo della citt\u00e0 partenopea. Dal 1780 si dedic\u00f2 esclusivamente alla composizione di musica sacra, genere nel quale acquis\u00ec notevole successo tra i contemporanei. Tra gli altri suoi lavori che si ricordano vi \u00e8 sicuramente la cantata per soprano \"Qui del Sebeto in riva\", composta nel 1769 per festeggiare il compleanno della regina Carolina."}
{"id": "1551631", "revid": "599013", "url": "https://it.wikipedia.org/wiki?curid=1551631", "title": "Nor\u00f0ri (re)", "text": "Nor\u00f0ri \u00e8 un personaggio della saga norrena di autore anonimo chiamata \"Hr\u00f3lfs saga kraka ok kappa hans\".\nAll'inizio della saga vengono narrate le vicende di Hro\u00f0gar e Halga (chiamati in essa \"Hr\u00f3arr\" e \"Helgi\"), rispettivamente zio e padre del personaggio che d\u00e0 nome alla saga, Hr\u00f3lfr Kraki. Hro\u00f0gar e Halga erano figli del re danese Halfd\u00e1n, ucciso dal perfido fratello Fr\u00f3\u00f0i; questi usurp\u00f2 il trono di Danimarca e cominci\u00f2 a dare la caccia ai nipoti, per evitare che reclamassero il trono. Hro\u00f0gar e Halga si rifugiarono su un'isola protetti da un uomo chiamato Vivil, e alla fine riuscirono a uccidere lo zio e a reimpossessarsi del trono di Danimarca.\nQuesta storia \u00e8 raccontata, con lievi differenze, anche in molte altre saghe norrene; la versione della \"Hr\u00f3lfs saga kraka ok kappa hans\" della storia discorda dalle altre dopo la riconquista della terra danese da parte dei due fratelli. Contrariamente a tutte le altre saghe e al poema epico anglosassone \"Beowulf\" infatti, nella \"Hr\u00f3lfs saga kraka ok kappa hans\" Hro\u00f0gar rifiuta il trono di Danimarca e lascia tutto il regno in mano al fratello Halga, che per ringraziarlo gli dona un prezioso anello d'oro. Hro\u00f0gar preferisce trasferirsi in Inghilterra, nel regno di Northumberland; qui sposa \u00d6gn, figlia di re Nor\u00f0ri. Questo Nor\u00f0ri sarebbe un re inesistente, inventato per spiegare l'origine del nome \"Northumberland\" (\"Nor\u00f0imbraland\" nella saga): Nor\u00f0ri sarebbe soltanto un personaggio eponimo della sua terra; a sostegno di questa tesi c'\u00e8 il fatto che questo re non \u00e8 menzionato in nessun altro luogo."}
{"id": "1551633", "revid": "1439131", "url": "https://it.wikipedia.org/wiki?curid=1551633", "title": "Opel Calibra Bertone Slalom", "text": "La Opel Calibra Bertone Slalom \u00e8 una concept car studiata dalla carrozzeria Bertone nel 1996. \u00c8 l'ultima creazione di Nuccio Bertone.\nIl contesto.\nPresentata al Salone dell'automobile di Ginevra del 1996, ottenendo favorevoli reazioni del pubblico e delle riviste specializzate, si configura come una familiare a tre porte dalle soluzioni particolarmente innovative, sia sotto il profilo estetico, sia sotto quello ergonomico.\nLa concept car \u00e8 realizzato su base \"Calibra 2.0 16V Turbo 4x4\", la vettura pu\u00f2 contare su una sperimentata trazione integrale e sul potente propulsore tipo \"C20LET\" che eroga una potenza di 204 CV (150 kW) ed una coppia motrice di 280 N m, consentendo alla vettura di accelerare da 0 a 100 km/h in soli 6,8 secondi e di raggiungere i 245 km/h di velocit\u00e0 massima.\nNonostante le caratteristiche sportive, il considerevole passo di 2.600 mm, ha permesso alla Bertone di ricavare un abitacolo particolarmente ampio e ben distribuito, anche dotato di ampio bagagliaio, facilmente accessibile dal portellone posteriore.\nCurati gli interni in pelle grigia che fanno da contraltare cromatico al vistoso tono della carrozzeria di giallo-arancio, \nLa Slalom non ha avuto seguito produttivo."}
{"id": "1551634", "revid": "1305772", "url": "https://it.wikipedia.org/wiki?curid=1551634", "title": "Te lo leggo negli occhi", "text": ""}
{"id": "1551638", "revid": "33689", "url": "https://it.wikipedia.org/wiki?curid=1551638", "title": "Publio Servilio Vatia Isaurico (console 48 a.C.)", "text": "Biografia.\nFiglio dell'omonimo Publio Servilio Vatia Isaurico, ricopr\u00ec la carica di pretore nel 54 a.C. Sostenne Marco Porcio Catone Uticense, ma pass\u00f2 poi dalla parte di Gaio Giulio Cesare, assieme al quale fu console nel 48 a.C. Intervenne per placare i tumulti causati da Marco Celio Rufo e, nel 46 a.C., ottenne il governo della provincia d'Asia. Morto Cesare, Cicerone tent\u00f2 di avvicinarsi a Servilio, che, invece, appoggi\u00f2 Ottaviano, al quale promise in sposa la figlia (che poi Ottaviano rifiut\u00f2, per sposare Clodia Pulcra), e Marco Antonio. Nel 41 a.C. fu di nuovo console, e si comport\u00f2 con grande prudenza nella fase del \"Bellum Perusinum\"."}
{"id": "1551639", "revid": "2048388", "url": "https://it.wikipedia.org/wiki?curid=1551639", "title": "Coppa Libertadores 1977", "text": "La Coppa Libertadores 1977 fu la diciottesima edizione del torneo. Participarono ventitr\u00e9 squadre.\nIl vincitore, il Boca Juniors, si qualific\u00f2 alla Coppa Intercontinentale 1977.\nPrima fase.\nIl Cruzeiro, campione in carica, accede direttamente alle semifinali."}
{"id": "1551640", "revid": "119997951", "url": "https://it.wikipedia.org/wiki?curid=1551640", "title": "Province del Mozambico", "text": "Le province del Mozambico sono la suddivisione territoriale di primo livello del Paese e sono pari a 10. La capitale, Maputo, non appartiene ad alcuna provincia, mentre la provincia di Maputo ha per capoluogo Matola. Ciascuna provincia si articola ulteriormente in distretti."}
{"id": "1551641", "revid": "52945", "url": "https://it.wikipedia.org/wiki?curid=1551641", "title": "240p", "text": ""}
{"id": "1551642", "revid": "52945", "url": "https://it.wikipedia.org/wiki?curid=1551642", "title": "288p", "text": ""}
{"id": "1551644", "revid": "767487", "url": "https://it.wikipedia.org/wiki?curid=1551644", "title": "Te lo leggo negli occhi (film 2004)", "text": "Te lo leggo negli occhi \u00e8 un film del 2004 diretto da Valia Santella.\nTrama.\nNapoli. Margherita, una cantante da sempre distratta nei confronti del marito e della figlia Chiara, vive una profonda crisi esistenziale a causa dell'avvicinarsi dei sessant'anni. Anche per Chiara la vita non \u00e8 semplice visto il suo rapporto conflittuale con Lucia, la figlia avuta da un compagno che ora \u00e8 in attesa di un altro bambino da una nuova fidanzata. Lucia quando \u00e8 con la nonna assapora il gusto della libert\u00e0 e Margherita ha con la nipote il rapporto che non \u00e8 riuscita ad avere con Chiara."}
{"id": "1551648", "revid": "339392", "url": "https://it.wikipedia.org/wiki?curid=1551648", "title": "Continental Airlines Arena", "text": ""}
{"id": "1551651", "revid": "767487", "url": "https://it.wikipedia.org/wiki?curid=1551651", "title": "Licantropia Apocalypse", "text": "Licantropia Apocalypse (\"Ginger Snaps 2: Unleashed\") \u00e8 un film del 2004 diretto da Brett Sullivan.\nTrama.\nBrigitte sta cercando di evitare ci\u00f2 che \u00e8 capitato a sua sorella Ginger, prima trasformata in lupo mannaro e poi uccisa da Brigitte stessa. Il terribile morbo scorre gi\u00e0 nel suo sangue e l'unica speranza di salvezza risiede in un antidoto che tuttavia non fa altro che rallentare gli effetti del morbo. Reclusa in un centro di riabilitazione per tossicodipendenti, Brigitte, in stato confusionale, viene privata dell'antidoto che frena la sua brama di sangue e le impedisce di trasformarsi in un licantropo che istintivamente uccide chiunque sia sulla sua strada. Nel frattempo un altro lupo mannaro si aggira nei dintorni dandole la caccia. Stringendo amicizia con un'orfana, soprannominata Ghost, Brigitte riesce a scappare e si rifugia nella vecchia casa di Ghost. L\u00ec tenter\u00e0 inutilmente di fermare il morbo.\nSerie.\nIl film \u00e8 il secondo capitolo della trilogia di cui fanno parte anche \"Licantropia Evolution\" (2000) e \"Licantropia\" (2004)."}
{"id": "1551659", "revid": "122711992", "url": "https://it.wikipedia.org/wiki?curid=1551659", "title": "Lorenzo Davidico", "text": "Imprigionato nel 1555 per malversazioni, bestemmie e sodomia dall'Inquisizione di Roma, interrogato e torturato, evase dal carcere, continuando liberamente a pubblicare scritti devozionali concepiti secondo l'ortodossia cattolica.\nBiografia.\nLorenzo Davidico, il cui vero nome era Paolo Lorenzo Castellino de David, nacque nel 1513 nel piccolo borgo di Castelnovetto da Giorgio de David e da Giovanna, forse piccoli proprietari terrieri. Le guerre, che devastarono la pianura padana nella prima met\u00e0 del secolo, portarono, nel 1528, alla distruzione della casa de David, costringendo la famiglia a emigrare nella vicina Vercelli.\nQui studi\u00f2 con un prete torinese di nome Felice, che gli impart\u00ec i consueti insegnamenti di latino, di grammatica e di logica. Risalgono a questi anni la morte del padre e la perdita dei beni di famiglia, evento che egli vorr\u00e0 interpretare come primo segno di un disegno provvidenziale che lo destinava alla santit\u00e0. Nel 1531 Lorenzo fu a Roma, presso un suo parente, Cristoforo Corneto, \u00abinserviens\u00bb di papa Clemente VII, dal quale fu raccomandato al servizio del cardinale Lorenzo Pucci, morto quello stesso anno, e dei nipoti Antonio e Roberto Pucci, che gli fecero ottenere dei \u00abbenefici\u00bb, rendite la cui natura non \u00e8 meglio nota.\nPrese gli ordini minori e, a suo dire, si laure\u00f2 in teologia e in diritto canonico ma, poich\u00e9 \u00abdesiderava ardentemente un profondo cambiamento della sua vita\u00bb, fattosi prete, nel 1534 lasci\u00f2 Roma per Milano, intenzionato a far parte della congregazione barnabita, che appena l'anno prima, il 18 febbraio 1533, aveva conseguito il primo breve di approvazione da parte di Clemente VII. \u00c8 molto probabile che a suggerirgli quella scelta sia stato Basilio Ferrari, presente a Roma in qualit\u00e0 di scrittore apostolico nella curia papale e fratello di Bartolomeo, fondatore della nuova congregazione insieme con Antonio Maria Zaccaria e Giacomo Antonio Morigia.\nFra i chierici regolari di san Paolo.\nAntonio Maria Zaccaria, cappellano della contessa di Guastalla, Ludovica Torelli, insieme con il Morigia e il Ferrari, aveva fondato a Milano la nuova \"Compagnia dei Figlioli e delle Figliole di Paolo Santo\", costituita da tre collegi di sacerdoti, di suore e di laici. Il collegio femminile di suore \"Angeliche\" si costitu\u00ec con approvazione del 15 gennaio 1535 di papa Paolo III, mentre quello maschile, di chierici regolari, venne approvato definitivamente con successiva bolla del 25 luglio, insieme con un'altra casa di laici, i \"Maritati di san Paolo\".\nLo Zaccaria era un devoto allievo del frate domenicano Battista da Crema (1460-1534) e sollecitava ai suoi compagni la lettura dei libri del frate come, se \u00abben intesi e con le mani operati\u00bb, capaci di \u00abcondurre alla perfezione\u00bb. Tuttavia le opere di fra' Battista erano gi\u00e0 sospette di eresia, come allude un breve di Clemente VII del 1525 e ancor pi\u00f9 Gian Pietro Carafa, che alla notizia della morte del domenicano, nel 1534, si augurava che \u00abDio [avesse] misericordia di lui\u00bb, provvedendo poi, una volta eletto papa, a mettere le sue opere all'Indice. Infatti, nel 1536 si avviava a Roma un'inchiesta sulle conventicole milanesi, sospettate di perseguire le eresie di \"beghine\" e di \"poveri di Lione\" che avrebbe portato alla condanna per pelagianesimo nel 1552 della dottrina di fra' Battista, giudicata \u00abscandalosa in pi\u00f9 punti, temeraria in altri e in molti eretica\u00bb.\nFra' Battista aveva mosso un'aspra polemica contro il desiderio di ricchezza e la ricerca del piacere, indicando ad antidoto contro il pericolo di cadere nei vizi del mondo un'estrema austerit\u00e0 di vita, improntata al massimo controllo delle proprie passioni, favorito da opportune penitenze ma escludendo il formalismo devoto delle \u00abtante compagnie con suoi stendardi, tante processioni et simili altre fantasie, che \u00e8 uno caos infinito [ ... ] offici de morte, letanie et altre hore canonice\u00bb. La sua polemica si estendeva alla corruzione di frati e preti, \u00abavari et amatori de robba\u00bb la cui indifferenza e ipocrisia dava alimento all'eresia luterana. Occorreva recuperare un'autentica esperienza religiosa, \u00abimparare ogni scientia et sapientia et etiam li secreti de Dio, li quali li soli spirituali possono conoscere\u00bb fino a \u00abfarse anzoli insieme con Paulo\u00bb\nLa \"Compagnia dei Figlioli e delle Figliole di Paolo Santo\" era intenzionata a tradurre in pratica gli insegnamenti di fra' Battista; gli slanci di spiritualismo misticheggiante, il fervore penitenziale e lo zelo caritativo avrebbero dovuto condurre al raggiungimento di quella quiete mentale in cui riposava la perfetta perfezione. Alla morte del domenicano, fu una donna, l\"'angelica\" Paola Antonia Negri, chiamata dagli aderenti \u00abdivina madre maestra\u00bb a testimonianza del suo eccezionale carisma, ad assumere il ruolo di punto di riferimento della Compagnia.\nIn una comunit\u00e0 di tanta severit\u00e0 fu accolto il Davidico, ma senza esserne formalmente incorporato e dopo aver dovuto rinunciare ai suoi benefici romani. Nel 1537 fu inviato a Vicenza con il Ferrari, per raccogliere nuove adesioni alla congregazione mentre, dopo aver provveduto, nel 1539, alla dote di una sorella, nel 1542 era a Verona per collaborare, con i maggiori padri barnabiti, all'opera di riforma avviata dal vescovo Gian Matteo Giberti. Nulla tuttavia si sa dell'opera da lui svolta nei primi dieci anni di appartenenza alla congregazione, finch\u00e9 non fu convocato, il 19 gennaio 1545, di fronte al Capitolo, per rendere conto del comportamento da lui tenuto a Varona e il 24 gennaio fu severamente ripreso, essendo stato giudicato pieno di \u00abuno desiderio grande de libert\u00e0 et di ambitione, dalli quali causava in esso molti defetti contro la obedientia [ ... ] si resentiva in grandissimo odio et sdegno; fu trovato pieno de suspitioni [ ... ] captivo della vanagloria [ ... ] de infidelit\u00e0 verso la obedientia, pieno de duplicit\u00e0, pieno di amor proprio [ ... ] di persuasione di sapere e potere, come saria in predicar, in convertir anime, componer et di poter uscir grande [ ... ] di escusationi et duplicit\u00e0, senza contritione: et in conclusione fu trovato tanto confuso et in tanta ruina che il capitolo non sepe che far di lui\u00bb\nL'espulsione.\nA poco valse la punizione di adibirlo agli umili lavori della cucina, delle pulizie e della cura del pollaio. Responsabile di piccoli furti - qualche soldo, degli abiti - di aver scritto lettere anonime, fatte pervenire alla comunit\u00e0, che lo scusavano e minacciavano i suoi accusatori, il 10 marzo 1547 il Capitolo barnabita decise la sua espulsione, dopo aver ascoltato la confessione di Lorenzo, resa con \u00abpianti et dolori infiniti\u00bb, dei suoi difetti di \u00abduplicit\u00e0, de libert\u00e0, de vivezza, de latrocinii, de immonditie, de biasteme, de iuditii confermati, de falsit\u00e0 usate in contrafar littere, de infamatione contra la casa con mandar littere sotto mano sua che paresseno de altri, de haver voluto andarsene portando via robbe de casa [ ... ] et infiniti, enormi delitti da non esser tolerati in casa de san Paulo\u00bb.\nMalgrado la sua richiesta di perdono, fu espulso dalla casa di san Paolo, sia pur con \u00ababraciamenti\u00bb e con la raccomandazione del \u00abdisprezo di s\u00e9, la emendazione, la basezza rt la tortura di ogni suo volere\u00bb. Quei dodici anni, pur cos\u00ec poco dignitosamente vissuti e pi\u00f9 miseramente conclusi, lasceranno tuttavia un'impronta incancellabile sul Davidico.\nAmbizioso predicatore e persecutore di eretici.\nEra stato affidato al barnabita don Francesco, affinch\u00e9 lo tenesse nella sua casa di Tortona nella possibilit\u00e0 che si emendasse, ma Lorenzo lasci\u00f2 molto presto quella casa per tornarsene a Milano e di qui, nel marzo 1548, pass\u00f2 a Bologna, dove avrebbe pubblicato un libretto, lo \"Specchio del vivere christiano\", del quale non vi \u00e8 pi\u00f9 traccia, e dove conobbe il cardinale Giovanni Morone che egli accuser\u00e0 un giorno di eresia luterana. Ancora a Milano e poi in Valtellina, ove numerosi erano gli italiani sfuggiti alle persecuzioni della Chiesa, per vantarsi di aver riportato, sia pure per pochi giorni, nel grembo del cattolicesimo - ma la circostanza appare molto fantasiosa - il pastore di Chiavenna Agostino Mainardi.\nNuovamente a Roma, avrebbe predicato di fronte a Paolo III e cercato di entrare invano nella Compagnia di Ges\u00f9. Nel 1549 era a Forl\u00ec, da dove scriveva al Loyola dei suoi intenti di adoperarsi alla conversione degli eretici e a prendersi \u00abcura de anime, quale \u00e8 un'arte sopra le altre faticosa, difficile et pericolosa\u00bb progettando, sull'esempio dell'esperienza milanese, la creazione di \"Collegi di Maria Vergine\", una nuova congregazione per laici che, guidati da un padre spirituale, sarebbero stati condotti \u00abin la spiritual battaglia contra li proprii sensi, contra il mondo e l'iniquo serpente\u00bb Questi collegi, tuttavia, non saranno mai costituiti, malgrado egli avesse carcato appoggi nelle pi\u00f9 alte gerarchie ecclesiastiche, dai cardinali inquisitori fino allo stesso papa Giulio III.\nNel giro di tre anni, dal 1550 al 1552, apparivano a Firenze i suoi trattatelli \"Anotomia delli vitii\", \"Il vittorioso trionfo di Maria Vergine contra luterani\" e il \"Trattato della communione\", e a Roma lo \"Steccato spirituale\", la \"Navicella di l'anima\", il \"Monte d'oratione\", il \"Compendiolum\", la \"Giostra spirituale\" e il \"Gioiello del vero christiano\", senza poter contare molte altre opere - sarebbero almeno quaranta - che il Davidico dichiara di aver composto e che sono andate perdute.\nI suoi libri hanno un unico tema: dopo aver presentato se stesso in veste di umile prete \u00abbiasmato, deriso et oltregiato\u00bb come in tutti i tempi \u00abforono trattati li santi [ ... ] per predicare la catholica verit\u00e0, per essere fedele alla sedia apostolica, per impugnar li heretici, per aprir gli occhi a li carnali, per speronare li tepidi e per scoprire l'archimia delli falsi spirituali\u00bb, egli denuncia la corruzione e i vizi del mondo - cui non si sottrae lo stesso clero cattolico - l'eresia luterana, vista come esempio della decadenza dei tempi e alla quale peraltro egli non sa ribattere in termini rigorosamente teologici, la necessit\u00e0 di acquisire le vere virt\u00f9 cristiane, virt\u00f9 sostanziate di eroismo e di santit\u00e0, per combattere, secondo l'esempio di fra' Battista da Crema - i cui testi egli non esita a plagiare in pi\u00f9 occasioni - la \u00abtiepidezza\u00bb della fede comune. Il tutto viene da lui svolto in \u00abpagine e pagine che si susseguono senza ordine e struttura, frettolosamente abborracciate e ridondanti, sciatte e ripetitive sulla nota monocorde di una parenesi ascetica e devozionale sempre uguale a s\u00e9 stessa\u00bb.\nI suoi scritti, che si rivolgono a lettori senza pretese, esplicitano, attraverso l'esortazione al massimo fervore religioso, messaggi ambivalenti: rispetto nei confronti della gerarchia cattolica, ma denuncia delle mancanze del clero, invettive ai luterani, ma richieste di riforma, disciplina dei fedeli, ma invito alla devozione personale.\nNella sua attivit\u00e0 fiorentina, esplicata nel 1550, si distinse per la polemica intrapresa contro gli agostiniani Andrea Ghetti e Giuliano Brigantino di Colle Val d'Elsa, che egli denunci\u00f2 come eretici: il Brigantino, convocato a Roma, fu rinchiuso nelle carceri dell'inquisizione dove mor\u00ec l'anno dopo. Sembra che tanto zelo avesse anche lo scopo di farsi notare negli ambienti gesuitici: in aprile informava lo stesso Ignazio da Loyola dell'attivit\u00e0 da lui svolta a Firenze, informandolo della sua prossima venuta a Roma, dove gli avrebbe presentato il suo nuovo libro, l\"'Anotomia delli vitii\", dedicato alla Compagnia di Ges\u00f9.\nForse sollecit\u00f2 un suo reinserimento nella \"Compagnia di san Paolo\", poich\u00e9 Ignazio stesso invit\u00f2 i barnabiti milanesi a valutare la possibilit\u00e0 di riprendere con s\u00e9 il Davidico, dopo opportune sue penitenze, come premessa necessaria a un suo eventuale ingresso nella Compagnia del Ges\u00f9. I barnabiti ebbero buon gioco nel rispondere che Lorenzo \u00abmai non gli \u00e8 stato accettato in questo collegio e lui il sa\u00bb, cos\u00ec che non vi era alcun motivo di doverlo reintegrare nella Congregazione.\nLe accuse al cardinale Morone.\nA Roma un breve di Giulio III del 12 settembre 1550 attribu\u00ec a Lorenzo il titolo di predicatore apostolico, che comportava il suo diritto a predicare e ad assolvere. Pot\u00e9 frequentare personaggi di grande rilievo, come i cardinali Crescenzi, Pole e Morone: nei confronti di questi ultimi due prelati, e di persone della loro cerchia, come Alvise Priuli, non tard\u00f2 ad avanzare sospetti di eresia.\nIl governo di Venezia decret\u00f2 nel febbraio 1551 l'espulsione dal territorio della Repubblica dei barnabiti e delle angeliche della congregazione di San Paolo, evento che provoc\u00f2 un'inchiesta a Roma conclusa con la reclusione in un convento milanese della Negri, la separazione fra barnabite e angeliche con la clausura di queste ultime, e la condanna degli scritti di fra' Battista e l'approvazione di nuove costituzioni per i barnabiti. Il Davidico fu marginalmente coinvolto, perch\u00e9 sospettato, probabilmente a torto, di aver tramato, per vecchi rancori, contro la congregazione.\nTrasferitosi nel 1552 a Perugia, dove pubblic\u00f2 due altre operette, il \"Fatto de l'arme interiore\" e lo \"Sperone de' tepidi\", vi allacci\u00f2 relazioni con Giovanni Oliva, il vicario del vescovo, e la congregazione gesuitica: con questi rassicuranti appoggi, pot\u00e9 fondare una confraternita di laici, della quale si elesse padre spirituale, ai quali imponeva rigorose penitenze - nelle quali gli adepti si flagellavano pubblicamente e, vestiti di un sacco, trascinavano pesanti croci in processione - necessarie per il raggiungimento di uno stato di perfezione spirituale, e teneva omelie nelle quali il gesuita Everardo Mercuriano non tard\u00f2 a ravvisare con preoccupazione i temi della predicazione dell'eretico Battista da Crema, informando lo stesso Ignazio da Loyola.\nDall'imbarazzo di probabili coinvolgimenti in spiacevoli polemiche, lo trasse senza volere l'invito fattogli dal cardinale Giovanni Morone, conosciuto a Bologna quattro anni prima, di raggiungerlo nella sua nuova diocesi di Novara per contribuire all'applicazione degli \"Aedicta sive constitutiones\", appena pubblicati dal prelato milanese allo scopo di stabilire corretti modelli di comportamento, avviando un processo di riforma e di controllo sull'attivit\u00e0 del clero della sua diocesi. Pubblicato in fretta un nuovo opuscolo, il \"Candore della catholica verit\u00e0\", nei primi giorni di aprile del 1553 il Davidico raggiunse Novara e fu ospitato nella sede del vescovado.\nNominato dal Morone vicario foraneo e visitatore apostolico, gi\u00e0 tre mesi dopo il Davidico fu sollevato dall'incarico e fu aperta un'inchiesta contro di lui per essersi fatto illecitamente consegnare del denaro da diversi parroci della zona e di aver avuto rapporti omosessuali con due giovani: dopo la sua confessione e la parziale restituzione delle somme, il Davidico fu espulso da Novara. A questo secondo e umiliante fallimento, egli reagir\u00e0 non gi\u00e0 con la presa di coscienza dell'inadeguatezza delle sue ambizioni, ma ricercando una clamorosa vendetta contro il cardinale Morone.\nTrasferitosi a Milano, volle subito scrivere alcune lettere al cardinale che non furono per\u00f2 inoltrate e confidare, prima all'inquisitore di Perugia fra' Matteo Lachi e poi, a Roma, al cardinale Rodolfo Pio, del Sant'Uffizio, che certi sospetti di eresia circolanti sul conto del cardinale milanese erano certamente fondati. All'amico Lachi confid\u00f2 anche di aver iniziato a scrivere contro il Morone un libro che, a suo dire, fu costretto a interrompere e a distruggere a causa delle minacce indirizzategli dal cardinale. Si allontan\u00f2 da Milano passando a Spoleto e poi a Perugia, dove fece stampare nell'aprile del 1554 gli \"Opuscoli\", dedicati al vescovo di Ceneda Michele della Torre, dove senza nominarlo, si riferisce al Morone scrivendo di un \u00abgrande hypocritaccio qual io reputava fussi un santo con le sue bone parole e poi lo trovai lutherano, et perch\u00e9 non volli assentire alli suoi capricci mi procur\u00f2 alle spalle una gran persecutione\u00bb.\nSempre in movimento, a Roma faceva stampare il \"Trattato delli abusi del secolo detto il Cacciavillano\", dove denuncia, come villano, \u00abchi non ama Gies\u00f9 Christo\u00bb, e la \"Davidica\", dialogo in cui pone a suo interlocutore niente di meno che il re biblico e a lui si paragona, come piccolo ma combattivo combattente \u00abdella sacra santa romana Chiesa\u00bb contro i potenti persecutori Golia e Saul.\nFu molto probabilmente l'incontro con Basilio Ferrari, fratello di Bartolomeo, uno dei fondatori della Congregazione barnabita, il quale gli rimprover\u00f2 la sua passata condotta scandalosa e le gravi calunne indirizzate contro il cardinale Morone, a spingere Lorenzo a chiedere a quest'ultimo \u00abperdono ingenochiato, ch\u00e9 non poteva dire messa se non gli perdonava, come feci, perch\u00e9 mi aveva calumniato contra la verit\u00e0, stimulato dal dishonore che li era stato fatto da me et dalli miei ministri, che fu per li suoi mali portamenti\u00bb\nDopo questa riconciliazione se ne and\u00f2 da Roma, sempre nell'inquieta e mai appagata ricerca di una stabile sistemazione: a questo scopo ebbe modo di incontrare il cardinale Cervini, nel marzo 1555, pochi giorni prima che questi andasse al conclave che l'avrebbe eletto papa, al quale avrebbe per\u00f2 confidato ancora i suoi sospetti di eresia sul conto del Morone. Questo suo continuo accusare era - al di l\u00e0 delle sue personali convinzioni - un modo per guadagnarsi il favore dei suoi interlocutori, senza avvedersi di star costeggiando un pericolo precipizio. Convocato dall'Inquisizione, che da tempo indagava segretamente sul cardinale Morone, il 9 giugno 1555 fu interrogato: alla domanda se conoscesse persone sospette di eresia, rispose in modo contorto e ambiguo: \u00abFacilmente potrebbe essere che io havessi intesa cosa che me havessi producta suspictione de heresia in alcuna persona [...] nondimeno, se non venite a qualche particulare, io non me ne ricordo\u00bb, e all'insistenza dell'inquisitore, oppose il suo desiderio di \u00abpensarvi su per non fare errore\u00bb.\nCos\u00ec si concluse questo breve costituto, al quale avrebbero dovuto seguire altri interrogatori, ma il Davidico, che in realt\u00e0 non aveva compreso che l'Inquisizione era interessata non gi\u00e0 a lui ma al Morone, preso dal panico fugg\u00ec subito da Roma. Pass\u00f2 nelle Marche e fu a Venezia, consegnando alle stampre il suo ennesimo scritto, il \"Laberintho de pazzi\".\nNel settembre del 1555 scrisse a Perugia il \"Dialogo tra messer Gulielmo Pontano perugino dottore et el reverendo messere Laurentio Davidico\", rimasto inedito, nel quale tornava a presentare le sue travagliate vicende, descrivendosi come un perseguitato dei collaboratori del cardinale Morone. Nei primi giorni di ottobre tornava a Roma, deciso a \u00abscaricarsi la coscienza\u00bb e l'8 ottobre si presentava nuovamente di fronte all'Inquisizione.\nL'arresto e il processo.\nDavanti all'inquisitore fra' Michele Ghislieri, di l\u00ec a dieci anni papa Pio V, prete Lorenzo, credendo di essere considerato non tanto un testimone contro il cardinale Morone ma piuttosto di essere imputato di aver calunniato un tale \"pezzo grosso\" della gerarchia ecclesiastica, ammise s\u00ec di averlo considerato luterano ma solo per sospetto e senza prove, e di aver comunicato i suoi dubbi all'ex inquisitore Matteo Lachi e al cardinale Pietro Bertani."}
{"id": "1551660", "revid": "767487", "url": "https://it.wikipedia.org/wiki?curid=1551660", "title": "Te lo leggo negli occhi (film 1966)", "text": "Te lo leggo negli occhi \u00e8 un film del 1966 diretto da Camillo Mastrocinque.\nTrama.\nUna ragazza di un villaggio di campagna va in citt\u00e0 e si innamora di un cantautore che lotta per ottenere il successo. Presto per\u00f2 i loro percorsi di vita prendono strade diverse e si dividono ma una nuova canzone li aiuter\u00e0 a riavvicinarsi."}
{"id": "1551675", "revid": "1573940", "url": "https://it.wikipedia.org/wiki?curid=1551675", "title": "Palazzo Tolomei (Pistoia)", "text": "Palazzo Tolomei \u00e8 uno storico palazzo di Pistoia. Sorge su piazza San Michele, di fronte al teatro Manzoni, e ne occupa un intero lato.\nL'edificio \u00e8 sorto su un antico Monastero delle Monache di San Michele, soppresso nel 1786 ed \u00e8 stato restaurato dall'Architetto pistoiese Stefano Ciardi.\nAl suo interno vi sono pitture di Marchand, dei pistoiesi Bartolomeo Valiani, Giuseppe Vannacci e Filippo Rafanelli e una sala di Desmarais dove dipinse a fresco \"L'ira di Achille\" e la \"Morte di Ettore\".\n\u00c8 appartenuto per vari secoli alla nobile famiglia dei conti Tolomei di Pistoia, sino all'estinzione della stessa, avvenuta con la morte della contessa Sofia Manni vedova del conte Filippo Tolomei, avvenuta nel secondo decennio del XX secolo."}
{"id": "1551676", "revid": "104458", "url": "https://it.wikipedia.org/wiki?curid=1551676", "title": "Breno Rodrigues Borges", "text": ""}
{"id": "1551679", "revid": "104458", "url": "https://it.wikipedia.org/wiki?curid=1551679", "title": "Breno Vinicius Rodrigues Borges", "text": ""}
{"id": "1551684", "revid": "897219", "url": "https://it.wikipedia.org/wiki?curid=1551684", "title": "Angelo Orlando (calciatore)", "text": "Carriera.\nGiocatore.\nInizi\u00f2 la carriera nel 1983 nelle file del , in cui rimane per due anni, giocando stabilmente nella stagione 1984-1985 e saltuariamente nella precedente.\nNell'estate 1985 passa alla , rimanendovi per tre stagioni, giocando come titolare e segnando due gol nella sua ultima stagione.\nPassato all' nell'estate 1988 vi rimane fino al 1991, anno in cui viene acquistato dall' per 2 miliardi di lire.\nCon la maglia dell'Inter nella stagione 1993-1994 vince la Coppa Uefa.\nNel 1995 va alla , dove rimane per due stagioni, per poi terminare la carriera nel 1997-1998 alla .\nAllenatore.\nDopo essere stato allenatore della squadra \"Primavera\" della , \u00e8 diventato, insieme a Carmine Balleri, viceallenatore della squadra lettone dell'FK Ventspils, con la quale partecipa all'Europa League e ottiene il secondo posto nella massima lega nazionale.\nDal 2016 \u00e8 il nuovo tecnico del F.A. Euro, team della Premier Development League americana.\n\u00c8 stato \u00e8 il tecnico della formazione \"Berretti\" della Triestina, per poi passare ad allenare la squadra \"Under 19\" degli alabardati."}
{"id": "1551685", "revid": "74801", "url": "https://it.wikipedia.org/wiki?curid=1551685", "title": "Contea di Androscoggin", "text": "La contea di Androscoggin, in inglese Androscoggin County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Auburn.\nGeografia fisica.\nLa contea si trova nella parte sud-occidentale del Maine. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1551686", "revid": "438678", "url": "https://it.wikipedia.org/wiki?curid=1551686", "title": "Giulio Gatti Casazza", "text": "Giunse a essere direttore del Metropolitan Opera House di New York.\nBiografia.\nFiglio di Stefano Gatti Casazza, garibaldino dei Mille, deputato e poi senatore del Regno d'Italia, pure direttore del Teatro comunale di Ferrara, Giulio gli succede alla guida del teatro, e con notevole e sorprendente successo, tanto che nel 1898, grazie anche al sostegno di Arrigo Boito e il duca Guido Visconti di Modrone, gli viene affidato il Teatro alla Scala di Milano, che in quel momento versava in crisi e aveva chiuso i battenti da una stagione.\nGiulio era il maggiore di due fratelli, il minore Giuseppe Gatti Casazza fu architetto oltre che collezionista di settecento veneziano.\nIl giovane Gatti Casazza, laureato in ingegneria navale a Genova, imprime alla Scala un formidabile scatto verso la modernit\u00e0: con il provvidenziale aiuto di Arturo Toscanini, direttore musicale del Teatro, arricchisce il repertorio di titoli moderni (e le opere di Wagner si contendono il primato di popolarit\u00e0 con le ultime di Verdi e quelle della Giovane Scuola Italiana), contribuisce a svecchiare il gusto e la pratica esecutiva del tradizionale repertorio melodrammatico, fa debuttare in Italia capolavori di Strauss, Debussy, Caikovskij. Soprattutto rivoluziona il modello produttivo ed economico della vita teatrale italiana, sostituendo la secolare prassi dell'impresariato con quella di una gestione di fatto manageriale. Gatti Casazza \u00e8 il primo direttore generale della Scala con stipendio fisso.\nNel 1908 lascia Milano alla volta degli Stati Uniti: raggiunto dalla fama e dalle ottime cronache della vita musicale milanese, il board guidato dal mecenate Otto Kahn gli affida a sorpresa la guida del Metropolitan di New York.\nGatti Casazza, giunto in America per restarci pochi anni, \u00e8 ancora oggi il direttore pi\u00f9 longevo della storia del Metropolitan: la sua amministrazione, divenuta leggendaria e modello di efficienza, oculatezza e coraggio, ha tenuto le redini del massimo teatro americano fino al 1935, trasformando quello che era un vecchio e malmesso carrozzone, messo in ginocchio dagli impresari, nel pi\u00f9 grande e ricco teatro d'opera del mondo.\nNel 1910 sposa il soprano Frances Alda, da cui divorzia per evidenti incompatibilit\u00e0 caratteriali. In seconde nozze si unisce quindi con la ballerina Rosina Galli, gi\u00e0 giovanissima allieva della Scuola di Ballo della Scala e quindi \"\u00e9toile\" di successo, divenuta nel frattempo direttrice della compagnia di danza del MET.\nNei suoi lunghi anni americani Gatti Casazza si impegna a far conoscere la cultura europea, imponendo di fatto l'uso della lingua italiana in teatro; tiene a battesimo diverse storiche prime assolute, tra cui quelle de La fanciulla del West e del Trittico di Giacomo Puccini, Koenigskinder di Humperdinck. Incentiva e promuove per primo l'opera americana. Raggiunge negli anni una grande popolarit\u00e0 e gli vengono dedicate ben due copertine del Time.\nTorna in Italia nel 1935, e si trasferisce in una bella villa sul Lago Maggiore, a Lesa. Quindi a Milano e poi, rimasto vedovo, si ritira nella sua Ferrara, dove muore nel settembre del 1940.\nFigura di assoluto riferimento nello sviluppo storico della produzione operistica, \u00e8 stato di fatto il primo dei moderni sovrintendenti.\nNotevole il suo fiuto nello scoprire talenti vocali e direttoriali: a lui sono legate le carriere di alcune delle pi\u00f9 illustri voci della prima met\u00e0 del Novecento, tra le quali quelle di Enrico Caruso, Beniamino Gigli, Rosa Ponselle e Fedor Saliapin.\nLascia un vivido ritratto del mondo operistico della cosiddetta \"Golden age\", della Scala e del Metropolitan, nelle sue Memories of the Opera, una brillante e succosissima autobiografia, recentemente tradotta e pubblicata in Italia da Alberto Triola."}
{"id": "1551696", "revid": "200568", "url": "https://it.wikipedia.org/wiki?curid=1551696", "title": "Anfifilia", "text": ""}
{"id": "1551699", "revid": "2139485", "url": "https://it.wikipedia.org/wiki?curid=1551699", "title": "Contea di Aroostook", "text": "La contea di Aroostook, in inglese Aroostook County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Houlton.\nGeografia fisica.\nLa contea si trova nella parte settentrionale del Maine, al confine col Canada (Quebec). L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1551700", "revid": "1543377", "url": "https://it.wikipedia.org/wiki?curid=1551700", "title": "DCT (standard di videoregistrazione)", "text": "Il DCT \u00e8 un formato di videoregistrazione digitale professionale, sviluppato e commercializzato dalla Ampex nel 1992. Il DCT \u00e8 basato sul formato D1 della Sony, di cui utilizza lo stesso schema di registrazione del video a componenti digitale, ma a differenza del D1, il DCT \u00e8 stato il primo formato di videoregistrazione digitale ad utilizzare un sistema di compressione dei dati.\nIl DCT utilizza videocassette con nastro da 19\u00a0mm (3/4\").\nLa compressione usata dal formato, la trasformata discreta del coseno, ha la stessa sigla del formato, in cui per\u00f2 ha un significato differente (Data Component Technology).\nLa Ampex svilupp\u00f2 anche una versione del formata per la registrazione esclusivamente di dati, chiamata DST (Data Storage Technology), usata per scopi di backup in strutture informatiche."}
{"id": "1551702", "revid": "1543377", "url": "https://it.wikipedia.org/wiki?curid=1551702", "title": "La visione dopo il sermone", "text": "La visione dopo il sermone (\"Vision apr\u00e8s le sermon\") \u00e8 un dipinto del pittore francese Paul Gauguin, realizzato nel 1888 e conservato alla National Gallery of Scotland di Edimburgo.\nDescrizione.\nNe \"La visione dopo il sermone\", una delle sue opere programmatiche del periodo di Pont-Aven, Gauguin amalgama con grande maestria il mondo arcaico della Bretagna, il suo fervoroso misticismo, il suo interesse per l'arte giapponese e infine i suoi orientamenti stilistici \"cloisonniste\".\nGi\u00e0 il nome dell'opera richiama una tematica cardine che getter\u00e0 le basi per le future correnti simboliste: quella della visione. Gauguin, infatti, coglie il momento in cui delle donne bretoni abbigliate nei loro costumi tradizionali fuoriescono dalla chiesa, dove avevano ascoltato con interesse un episodio tratto dalla Genesi (32, 23-33), ove si narra della zuffa notturna di Giacobbe, secondogenito di Isacco, con un angelo misterioso. Affascinate dall'orazione sermonica, le suore nell'opera si lasciano travolgere dalla fantasia e immaginano la biblica lotta, rappresentata sull'immenso campo rosso dello sfondo. \u00c8 proprio questa l'importante novit\u00e0 introdotta con \"La visione dopo il sermone\": la coesistenza di una dimensione reale, con le donne appena uscite dalla chiesa, e di una soprannaturale, sperimentabile solamente con la vertigine della religione, con l'angelo che ha allargato le ali in preda ad un'eccitazione mistica. Se pittori come Gustave Courbet si ancoravano saldamente alla concretezza del reale, ritenendo che soggetti invisibili, astratti o immaginari dovessero esulare dal loro dominio, qui Gauguin ricorre esplicitamente all'immaginazione, facolt\u00e0 suprema con la quale l'uomo pu\u00f2 ricostruire in modo esaltante ed armonico la soggettivit\u00e0 che vive nel suo spirito. Di seguito si riporta il commento che Charles Baudelaire, una delle maggiori personalit\u00e0 estetiche e poetiche dell'Ottocento, forn\u00ec dell'immaginazione:\nIl piano immaginario e quello reale, poi, vengono raccordati grazie a sapienti escogitazioni plastiche, come le massicce figure delle suore che digradano verso lo sfondo, assorbite come sono nei loro atteggiamenti devozionali (una di loro, a sinistra, presenta persino le mani giunte in preghiera). Di fondamentale importanza, in tal senso, \u00e8 la presenza del tronco d'albero obliquo, il quale pure serve a separare le suore bretoni dal contenuto delle loro visioni.\nPer conciliare due dimensioni cos\u00ec antitetiche, poi, Gauguin trova particolarmente congeniali le suggestioni provenienti dall'arte dell'Estremo Oriente. Nell'applicazione di colori smaglianti su superfici omogenee e racchiuse da uno spesso contorno nero \u00e8 evidente infatti l'influenza delle stampe giapponesi, ravvisabile anche nell'essenzialit\u00e0 espressiva della scena di lotta biblica, che richiama le raffigurazioni dei lottatori di sumo, in cui la mancanza della prospettiva \u00e8 funzionale a trascinare l'occhio dell'osservatore in profondit\u00e0 e a rendere l'impressione di irrealt\u00e0. Le uniche ombre (definite dall'artista \u00abinganni del sole\u00bb) che vengono riportate sono quelle proprie. Il contrasto tra la dimensione idealistica e quella naturalistica viene enfatizzato anche dai colori duri e contrastanti, nei quali \u00e8 gi\u00e0 ravvisabile la svolta cromatica che si attuer\u00e0 pienamente solo con \"Il Cristo giallo\". Se Gauguin fu tacciato da Pissarro \u00abdi aver scopiazzato i giapponesi, i pittori bizantini\u00bb e \u00abdi non [aver applicato] la sua sintesi alla filosofia moderna antiautoritaria e antimistica\u00bb, Albert Aurier fu al contrario entusiasta di questa commistione tra Occidente e Oriente, dove non sono estranee tra l'altro le suggestioni provenienti dall'arte di Delacroix, artista romantico che pure si era confrontato con il tema biblico della lotta tra Giacobbe e l'angelo affrescando la chiesa di Saint-Sulpice a Parigi. Di seguito, invece, si riporta il commento che lo stesso Gauguin forn\u00ec della sua opera:"}
{"id": "1551705", "revid": "104586", "url": "https://it.wikipedia.org/wiki?curid=1551705", "title": "The Cheetah Girls 2", "text": ""}
{"id": "1551707", "revid": "1573940", "url": "https://it.wikipedia.org/wiki?curid=1551707", "title": "Contea di Cumberland (Maine)", "text": "La contea di Cumberland, in inglese Cumberland County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Portland.\nGeografia fisica.\nLa contea si trova nella parte sud-occidentale del Maine. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1551715", "revid": "1305772", "url": "https://it.wikipedia.org/wiki?curid=1551715", "title": "Nelson George", "text": "Ha vinto due American Book Awards: nel 1993 per \"Elevating the Game: Black Men and Basketball\" e nel 1999 per \"Hip Hop America: Hip Hop and the Molding of Black Generation X\". \nEntr\u00f2 nel mondo del cinema del 1986, finanziando \"Lola Darling\", uno dei primi film di Spike Lee."}
{"id": "1551716", "revid": "74801", "url": "https://it.wikipedia.org/wiki?curid=1551716", "title": "Contea di Hancock (Maine)", "text": "La contea di Hancock, in inglese Hancock County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Ellsworth.\nGeografia fisica.\nLa contea si trova nella parte sud-orientale del Maine. Secondo l'Ufficio del censimento degli Stati Uniti l'estensione della contea \u00e8 di , di cui composti da terra e i rimanenti composti di acqua."}
{"id": "1551719", "revid": "767487", "url": "https://it.wikipedia.org/wiki?curid=1551719", "title": "Man on Fire (album)", "text": "Man On Fire \u00e8 un mixtape che il rapper Chamillionaire, pubblicato il 10 gennaio 2006 sotto le case discografiche \"Chamillitary Entertainment\" e \"Fear Factor Music\"."}
{"id": "1551723", "revid": "74801", "url": "https://it.wikipedia.org/wiki?curid=1551723", "title": "Contea di Kennebec", "text": "La contea di Kennebec, in inglese Kennebec County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Augusta.\nGeografia fisica.\nLa contea si trova nella parte centro-meridionale del Maine. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1551727", "revid": "74801", "url": "https://it.wikipedia.org/wiki?curid=1551727", "title": "Contea di Knox (Maine)", "text": "La contea di Knox, in inglese Knox County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Rockland.\nGeografia fisica.\nLa contea si trova nella parte meridionale del Maine. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1551728", "revid": "92723", "url": "https://it.wikipedia.org/wiki?curid=1551728", "title": "Colonna della Santa Trinit\u00e0", "text": ""}
{"id": "1551740", "revid": "599013", "url": "https://it.wikipedia.org/wiki?curid=1551740", "title": "Metodo di Vojta", "text": "Il metodo di Vojta prende il nome dal dottor Vaclav Vojta (12 luglio 1917 \u2013 12 settembre 2000) che, dopo aver osservato il comportamento motorio patologico di molti bambini con PCI e dopo aver studiato le scoperte di Windle sulle scimmie che avevano avuto un'anossia cerebrale pre e post natale, vide che c'era un'analogia tra i deficit motori gravi dei bambini con PCI e i danni secondari scoperti nelle scimmie, per il mancato apporto funzionale da parte delle aree primitivamente lese .\nStoria.\nQuesta tecnica fu abbozzata intorno alla seconda met\u00e0 del XX secolo\nApplicazioni.\nSi tratta una metodica riabilitativa che si applica soprattutto ai bambini con problemi motori sin dall'et\u00e0 neonatale, ma trova un campo abbastanza aperto anche per i soggetti adulti con problemi neurologici.\nVojta ebbe l'intuizione che nei bambini con paralisi cerebrali infantili, era possibile evitare la strutturazione di uno schema motorio alterato, mediante la stimolazione precoce e ripetuta di afferenze fisiologiche, sfruttando la normale evoluzione filogenetica ed ontogenetica.\nLa stimolazione manuale di determinati distretti corporei, generalmente il gomito e il calcagno, (aree, denominate \"zone di stimolo\"), associate ad afferenze propriocettive posturali, inducono la comparsa di riflessi di locomozione.\nRiflessi.\nVojta distingue un riflesso filogenetico di \"strisciamento\" e uno ontogentico che \u00e8 il \"rotolamento\".\nQuesti riflessi compaiono normalmente verso il secondo-terzo mese di vita il primo, e dopo il quarto mese il secondo.\nLa tecnica di Vojta si basa sulla possibilit\u00e0 di indurli molto pi\u00f9 precocemente possibili.\nI due riflessi scatenano schemi di locomozione globale che impegnano capo, tronco ed arti che si muovono nello spazio con coordinazione reciproca. Essi favoriscono inoltre meccanismi di raddrizzamento e reazioni posturali.\nValutazione precoce.\nClassificazione degli Stati neurologici secondo Ingram: da qui parte Vojta.\nReazioni posturali e osservazione.\nVojta ne sceglie 7 per la valutazione neurologica del bambino perch\u00e9 hanno una tipica evoluzione in fasi.\nPone l'accento anche su quelli che definisce i segni neurologici dello sviluppo intellettivo.\nIn particolare: il sorriso, il riflesso oculo-facciale, il riflesso acustico-facciale, tutti i riflessi di difesa, riflessi nocicettivi: tutti riflessi che in assenza di lesioni sensitivo-sensoriali possono essere premonitori di danno neurologico.\nSono fatti sempre con la stessa sequenza, non c'\u00e8 partecipazione, non si parla, no farsi guardare, \u00e8 veloce, lo scopo \u00e8 di evocare la competenza posturale automatica, non mediata dal bambino.\nClassificazione patologica.\nAttraverso lo screening neurologico vengono individuati bambini a rischio in base al numero di riflessi \u201cmancati\u201d. Se si mostrano con patologia grave e gravissima: vanno subito in trattamento mentre quelli con patologia lieve e medio-grave: sottoposti a controlli ogni 15g attraverso la valutazione dei riflessi di posizione. Si hanno tanti falsi positivi e tanti \u201cfalsi negativi\u201d.\nTerapia.\nIl trattamento \u00e8 standardizzato: a tutti i bambini si evocano lo strisciamento riflesso e il rotolamento riflesso attraverso la stimolazione dei punti chiave \u00e8 intensivo.\n\u00c8 utile per le lesioni periferiche non complete per ottenere contrazioni di gruppi muscolari per vie riflesse: attraverso sommazione spaziale-temporale (es. paralisi ostetrica del plesso brachiale.\nL'efficacia del trattamento \u00e8 legata alla tempestivit\u00e0 pensando ci fosse un'alterazione da non uso strutturale."}
{"id": "1551742", "revid": "834", "url": "https://it.wikipedia.org/wiki?curid=1551742", "title": "Contea di Lincoln (Maine)", "text": "La contea di Lincoln, in inglese Lincoln County, \u00e8 una contea dello Stato del Maine, negli Stati Uniti. La popolazione al censimento del 2000 era di 33.616 abitanti. Il capoluogo di contea \u00e8 Wiscasset.\nGeografia fisica.\nLa contea si trova nella parte meridionale del Maine. L'U.S. Census Bureau certifica che l'estensione della contea \u00e8 di 1.813\u00a0km\u00b2, di cui 1.181\u00a0km\u00b2 composti da terra e i rimanenti 632\u00a0km\u00b2 composti di acqua."}
{"id": "1551743", "revid": "1573940", "url": "https://it.wikipedia.org/wiki?curid=1551743", "title": "Contea di Kennebec (Maine)", "text": ""}
{"id": "1551749", "revid": "287204", "url": "https://it.wikipedia.org/wiki?curid=1551749", "title": "Contea di Oxford (Maine)", "text": "La contea di Oxford, in inglese Oxford County, \u00e8 una contea dello Stato del Maine, negli Stati Uniti. La popolazione al censimento del 2000 era di 54.755 abitanti. Il capoluogo di contea \u00e8 Paris.\nGeografia fisica.\nLa contea si trova nella parte occidentale del Maine. L'U.S. Census Bureau certifica che l'estensione della contea \u00e8 di 5.633\u00a0km\u00b2, di cui 5.382\u00a0km\u00b2 composti da terra e i rimanenti 251\u00a0km\u00b2 composti di acqua."}
{"id": "1551750", "revid": "599013", "url": "https://it.wikipedia.org/wiki?curid=1551750", "title": "Coppa del Mondo di rugby a 7 1993", "text": "La Coppa del Mondo di rugby a 7 1993 fu l'edizione inaugurale di tale torneo e si svolse allo stadio di Murrayfield (Edimburgo) nel mese di aprile. La finale vide l' battere a sorpresa l' 21-17. La nazionale inglese fu guidata al successo finale da Andrew Harriman, con 12 mete realizzate in totale nel torneo, e includeva anche giocatori quali Lawrence Dallaglio e Matt Dawson.\nRisultati.\nFase a gironi.\nLe prime due classificate si qualificano par la fase ad eliminazione diretta per la Melrose Cup, la terza accede al Plate, e la quarta si qualifica per il Bowl."}
{"id": "1551751", "revid": "1543377", "url": "https://it.wikipedia.org/wiki?curid=1551751", "title": "Fucsia", "text": "Fucsia \u00e8 un colore che prende il proprio nome dal fiore della pianta \"Fuchsia\". \"Fucsia\" (\"fuchsia\" nella grafia inglese) \u00e8 usato nello standard W3C per lo stesso colore chiamato \"magenta\" secondo lo standard X11 (magenta elettrico).\nEsiste anche una variante pi\u00f9 tendente al giallo chiamata \"fucsia fashion\" molto usato nella moda (viene anche chiamato Ciliegia Hollywood).\nLa prima volta che si \u00e8 usato il termine \"fuchsia\" per definire tale colore \u00e8 stato nel 1892.\nMagenta elettrico (magenta X11, fuchsia W3C).\nA destra \u00e8 mostrato il colore magenta chiamato anche \"fuchsia\" (spesso erroneamente chiamato rosa brillante o rosa vivo). Fa parte della scala di 16 colori VGA.\nPrima del 1958, la marca di matite colorate \"Crayola\", aveva chiamato il \"magenta\" come rosa brillante.\nIn seguito, il nome fu cambiato in \"Magenta\". Esiste una vasta gamma di gradazioni del fucsia/magenta, e soltanto alcuni verranno trattati in seguito.\nNel 1949, i nomi dei colori della \"Crayola\" vennero cambiati diventando pi\u00f9 \"scientifici\", basandosi sull'edizione del 1930 \"Dizionario dei colori\". Il colore mostrato qui \u00e8 leggermente pi\u00f9 brillante di quello reale dei fiori della pianta della Fuchsia.\nFucsia chiaro (magenta pallido).\nMostrato a destra \u00e8 il colore fucsia chiaro. Questo colore \u00e8 anche chiamato magenta pallido.\nRosa fucsia (magenta chiaro).\nMostrato a destra \u00e8 il colore rosa fucsia. Questo colore \u00e8 anche chiamato magenta chiaro.\nFucsia Hollywood (Ciliegia Hollywood).\nNella moda femminile, il colore mostrato a destra viene chiamato fucsia Hollywood, ed \u00e8 molto utilizzato per i vestiti, le scarpe e gli accessori.\nFucsia profondo.\nMostrato a destra \u00e8 il colore fucsia profondo. Parte di alcuni fiori di Fuchsia hanno questa tonalit\u00e0 profonda.\nFandango.\nMostrato a destra \u00e8 il colore fandango. La prima volta che \u00e8 stato utilizzato il termine \"fandango\" per indicare questo colore \u00e8 stato nel 1925.\nFucsia reale.\nMostrato a destra \u00e8 il colore fucsia reale."}
{"id": "1551759", "revid": "397438", "url": "https://it.wikipedia.org/wiki?curid=1551759", "title": "Chiesa del pellegrinaggio di San Giovanni di Nepomuk", "text": ""}
{"id": "1551761", "revid": "1718826", "url": "https://it.wikipedia.org/wiki?curid=1551761", "title": "Rocca la Meja", "text": "Rocca la Meja (2.831\u00a0m s.l.m.) \u00e8 una montagna delle Alpi Cozie situata in alta valle Maira nel territorio del comune di Canosio.\nCaratteristiche.\nSi trova in valle Maira, in comune di Canosio, e sovrasta gli altipiani della Gardetta, della Margherina e della Bandia.\n\u00c8 il punto culminante di una cresta secondaria che, diramando dal \"colle della Fauniera\", si dirige in direzione ovest-nord-ovest, passando per la \"cima di Test\", il \"colle del Mulo\", il Becco Grande, il \"colletto della Meja\", per poi salire alla vetta; da qui, nella stessa direzione, la cresta scende al \"colle del Preit\", poi risale ancora al \"bric Servino\" ed al \"monte Cassorso\". La cresta separa l'altopiano della Gardetta dall'asta principale della valle Maira.\nLa montagna, come tutta la cresta su cui sorge, \u00e8 costituita da calcari dolomitici, a stratificazione quasi verticale, che fanno s\u00ec che la cresta sia notevolmente affilata. Vista da sud e da nord, ha un tipico aspetto piramidale; da est e da ovest invece presenta un profilo molto slanciato, che evidenzia la stratificazione.\nQuasi in corrispondenza del culmine della cresta c'\u00e8 un livello maggiormente eroso, corrispondente ad una serie di strati in cui ai calcari dolomitici originali si \u00e8 sovrapposta della cenere vulcanica.\nIl nome, di origine occitana, pu\u00f2 essere fatto risalire alla radice latina \"medianus\". Il significato preciso \u00e8 oggetto di discussione; secondo alcune fonti si riferisce alla posizione della montagna, centrale rispetto al territorio circostante, mentre secondo Michelangelo Bruno il nome significa \"punta mediana, del mezzod\u00ec\", e si riferirebbe al fatto che \u00e8 esattamente a sud dell'abitato di Canosio.\nAscensione alla vetta.\nPrima ascensione.\nLa prima ascensione documentata si deve a Giovanni Bobba, alpinista e scrittore, che raggiunse la vetta il 17 settembre 1895 insieme a due ufficiali degli Alpini, risalendo la cresta sud-est, e scendendo per il versante sud.\nVia normale.\nLa via normale si sviluppa sul versante sud, e segue una cengia diagonale da sinistra a destra fino quasi a raggiungere la cresta sud-est. Qui si piega a sinistra e si risale un evidente canalino, generato dall'erosione degli strati di origine vulcanica descritti in precedenza. Superato il canalino, si risale ancora per traccia di sentiero fino alla vetta. Il percorso \u00e8 di tipo alpinistico, con grado di difficolt\u00e0 valutato in F, ed alcuni passaggi di arrampicata; in particolare, nel canalino sommitale si deve superare un masso incastrato (II grado).\nDalla vetta si gode di un bel panorama sull'intero arco alpino occidentale, dalle Alpi Liguri e Marittime sino al Monte Rosa.\nL'avvicinamento pu\u00f2 avvenire dalla valle Maira, passando per il \"colle del Preit\" o per il \"passo della Gardetta\"; oppure dalle valli Grana e Stura, risalendo al \"colle di Valcavera\" per la strada che unisce Castelmagno a Demonte.\nAltre vie.\nI primi salitori percorsero la cresta sud-est, che rappresenta un itinerario alternativo. Tale salita \u00e8 decisamente di tipo alpinistico, con difficolt\u00e0 valutata in PD. Sul versante settentrionale si sviluppa una via di salita che sfrutta un canale a nord-nord-ovest della vetta per salire in cresta, seguendo la quale si raggiunge la cima. Questa via \u00e8 valutata come PD+. La rocca presenta inoltre numerose vie di arrampicata, principalmente sul versante sud, con difficolt\u00e0 che vanno dal 5c al 7b."}
{"id": "1551763", "revid": "767487", "url": "https://it.wikipedia.org/wiki?curid=1551763", "title": "Contea di Penobscot", "text": "La contea di Penobscot, in inglese Penobscot County, \u00e8 una contea dello Stato del Maine, negli Stati Uniti. La popolazione al censimento del 2000 era di 144.919 abitanti. Il capoluogo di contea \u00e8 Bangor.\nGeografia fisica.\nLa contea si trova nella parte centro-orientale del Maine. L'U.S. Census Bureau certifica che l'estensione della contea \u00e8 di 9.210\u00a0km\u00b2, di cui 8.795\u00a0km\u00b2 composti da terra e i rimanenti 415\u00a0km\u00b2 composti di acqua."}
{"id": "1551766", "revid": "1573940", "url": "https://it.wikipedia.org/wiki?curid=1551766", "title": "Contea di Aroostook (Maine)", "text": ""}
{"id": "1551768", "revid": "1573940", "url": "https://it.wikipedia.org/wiki?curid=1551768", "title": "Contea di Penobscot (Maine)", "text": ""}
{"id": "1551771", "revid": "124123", "url": "https://it.wikipedia.org/wiki?curid=1551771", "title": "Morti nel 101", "text": ""}
{"id": "1551777", "revid": "124123", "url": "https://it.wikipedia.org/wiki?curid=1551777", "title": "Nati nel 1026", "text": ""}
{"id": "1551778", "revid": "74801", "url": "https://it.wikipedia.org/wiki?curid=1551778", "title": "Contea di Piscataquis", "text": "La contea di Piscataquis, in inglese Piscataquis County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Dover-Foxcroft.\nGeografia fisica.\nLa contea si trova nella parte centro-settentrionale del Maine. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua.\nPolitica.\nStoricamente feudo del Partito Repubblicano, la contea \u00e8 risultata essere l'unica fra le 67 contee dell'intero New England ad aver visto prevalere, alle Elezioni presidenziali statunitensi del 2008, il candidato repubblicano John McCain su Barack Obama."}
{"id": "1551779", "revid": "1573940", "url": "https://it.wikipedia.org/wiki?curid=1551779", "title": "Contea di Piscataquis (Maine)", "text": ""}
{"id": "1551782", "revid": "287204", "url": "https://it.wikipedia.org/wiki?curid=1551782", "title": "Serie A1 1979-1980 (pallavolo maschile)", "text": "La Serie A1 maschile FIPAV 1979-80 fu la 35\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Klippan Torino."}
{"id": "1551786", "revid": "124123", "url": "https://it.wikipedia.org/wiki?curid=1551786", "title": "Nati nel 1044", "text": ""}
{"id": "1551788", "revid": "1573940", "url": "https://it.wikipedia.org/wiki?curid=1551788", "title": "Contea di Sagadahoc", "text": "La contea di Sagadahoc, in inglese Sagadahoc County, \u00e8 una contea dello Stato del Maine, negli Stati Uniti. La popolazione al censimento del 2000 era di 35.214 abitanti. Il capoluogo di contea \u00e8 Bath.\nGeografia fisica.\nLa contea si trova nella parte meridionale del Maine. L'U.S. Census Bureau certifica che l'estensione della contea \u00e8 di 958\u00a0km\u00b2, di cui 658\u00a0km\u00b2 composti da terra e i rimanenti 300\u00a0km\u00b2 composti di acqua."}
{"id": "1551790", "revid": "124123", "url": "https://it.wikipedia.org/wiki?curid=1551790", "title": "Morti nel 105", "text": ""}
{"id": "1551791", "revid": "1573940", "url": "https://it.wikipedia.org/wiki?curid=1551791", "title": "Contea di Sagadahoc (Maine)", "text": ""}
{"id": "1551794", "revid": "124123", "url": "https://it.wikipedia.org/wiki?curid=1551794", "title": "Nati nel 105 a.C.", "text": ""}
{"id": "1551795", "revid": "124123", "url": "https://it.wikipedia.org/wiki?curid=1551795", "title": "Morti nel 1050", "text": ""}
{"id": "1551796", "revid": "124123", "url": "https://it.wikipedia.org/wiki?curid=1551796", "title": "Nati nel 1052", "text": ""}
{"id": "1551802", "revid": "124123", "url": "https://it.wikipedia.org/wiki?curid=1551802", "title": "Morti nel 1059", "text": ""}
{"id": "1551806", "revid": "33689", "url": "https://it.wikipedia.org/wiki?curid=1551806", "title": "Alcina (personaggio)", "text": "Alcina \u00e8 un personaggio immaginario che compare nei poemi del ciclo carolingio.\n\u00c8 una delle tre fate sorelle nell' \"Orlando innamorato\" e nell' \"Orlando furioso\". Le altre due sono Morgana e Logistilla. La sede delle tre sorelle \u00e8 un'isola posta al di l\u00e0 delle colonne d'Ercole.\nAlcina \u00e8 per molti aspetti simile alla maga Circe dell\"'Odissea\", in quanto trasforma in animali o piante gli innamorati che non le vanno pi\u00f9 a genio, come succede ad Astolfo, che viene trasformato in una pianta di mirto.\nAlcina in Ariosto.\nAll'inizio del poema ariostesco, Ruggero salva Astolfo, cadendo per\u00f2 poi egli stesso prigioniero dell'incanto di Alcina, la quale, vecchia, brutta e sdentata, grazie ai suoi poteri magici gli appare come una giovane donna fascinosa. Tuttavia alla fine Ruggero riesce a scappare grazie all'aiuto della buona maga Melissa, che gli regala un anello con il potere di annullare qualsiasi incantesimo. Grazie all'anello riesce a vedere le vere sembianze della fata malefica.\nAlcina ricompare nei \"Cinque Canti\", dove cerca di vendicare sia l'onta arrecatale da Ruggero e Astolfo sia quella fatta da Orlando a Morgana (nell\"Orlando innamorato\"). La fata cattiva per realizzare tale intento si muove insieme alla sorella e al traditore Gano contro Carlo Magno e il suo regno.\nEredit\u00e0 culturale.\nDa Alcina deriva il termine \"alcinesco\", che indica qualcosa di ingannevolmente seducente e fascinoso."}
{"id": "1551807", "revid": "1573940", "url": "https://it.wikipedia.org/wiki?curid=1551807", "title": "Contea di Somerset (Maine)", "text": "La contea di Somerset, in inglese Somerset County, \u00e8 una contea dello Stato del Maine, negli Stati Uniti. La popolazione al censimento del 2000 era di 50.888 abitanti. Il capoluogo di contea \u00e8 Skowhegan.\nGeografia fisica.\nLa contea si trova nella parte centro-settentrionale del Maine. L'U.S. Census Bureau certifica che l'estensione della contea \u00e8 di 10.606\u00a0km\u00b2, di cui 10.168\u00a0km\u00b2 composti da terra e i rimanenti 438\u00a0km\u00b2 composti di acqua."}
{"id": "1551808", "revid": "124123", "url": "https://it.wikipedia.org/wiki?curid=1551808", "title": "Nati nel 1081", "text": ""}
{"id": "1551811", "revid": "124123", "url": "https://it.wikipedia.org/wiki?curid=1551811", "title": "Morti nel 1097", "text": ""}
{"id": "1551813", "revid": "124123", "url": "https://it.wikipedia.org/wiki?curid=1551813", "title": "Morti nel 1108", "text": ""}
{"id": "1551821", "revid": "648716", "url": "https://it.wikipedia.org/wiki?curid=1551821", "title": "Contea di Waldo", "text": "La contea di Waldo, in inglese Waldo County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Belfast.\nGeografia fisica.\nLa contea si trova nella parte centro-meridionale del Maine. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1551822", "revid": "124123", "url": "https://it.wikipedia.org/wiki?curid=1551822", "title": "Morti nel 1127", "text": ""}
{"id": "1551825", "revid": "2675", "url": "https://it.wikipedia.org/wiki?curid=1551825", "title": "Nati nel 113 a.C.", "text": ""}
{"id": "1551827", "revid": "155634", "url": "https://it.wikipedia.org/wiki?curid=1551827", "title": "Coppa del Mondo di rugby a 7 1997", "text": "La Coppa del Mondo di rugby a 7 1997 fu la seconda edizione del torneo e si tenne a Hong Kong, Cina. La finale vide sconfiggere il 24-21 in un incontro che viene considerato ancora a oggi uno dei migliori del rugby sevens. La nazionale figiana domin\u00f2 largamente il torneo, realizzando in totale 323 punti contro 35 subiti in un totale di sette partite. Waisale Serevi, capitano e grande trascinatore, mantenne alla nazione e alle sue figlie la promessa di tornare in patria con la Melrose Cup.\nRisultati.\nPrima giornata.\nDurante la prima giornata le 24 squadre partecipanti sono state suddivise in otto gironi composti da tre squadre ciascuno. In questo modo, ogni incontro disputato \u00e8 stato utilizzato per determinare una classifica complessiva che \u00e8 stata poi sfruttata per la creazione della fase a gironi che ha avuto luogo il giorno successivo.\nFase a gironi.\nLa prima classificata accede ai quarti di finale della cup, la seconda ai quarti di finale del plate, mentre la terza classificata accede ai quarti di finale del bowl."}
{"id": "1551828", "revid": "287204", "url": "https://it.wikipedia.org/wiki?curid=1551828", "title": "Dodge Super Bee", "text": "La Dodge Super Bee \u00e8 una vettura muscle car prodotta negli Stati Uniti, in serie limitata, dalla divisione Dodge del gruppo Chrysler. La Super Bee venne prodotta dal 1968 al 1971. Molto tempo dopo, 2004, il nome \"Bee\" \u00e8 ricomparso su una versione del modello Ram che fu chiamato appunto \"Ram Rumble Bee\" e, nel 2007, con la \"Dodge Charger Super Bee\".\nSviluppo.\n1968-1970.\nLa prima versione della Super Bee era basata sulla Coronet. In questo periodo era disponibile solo con carrozzeria due porte. La vettura rappresentava il modello di ingresso delle muscle car della Dodge ed era venduta ad un prezzo di 3.072 dollari. Il motore base era il 383 ci (6.3 L) Magnum che forniva 335 hp (250 kW). Era disponibile come optional anche il motore Hemi da 426 ci (7 L) che forniva 425\u00a0hp (317\u00a0kW). La scelta di questa motorizzazione per\u00f2 faceva salire il prezzo della vettura di un terzo, da solo costava 715 dollari, e nel primo anno di produzione furono solo 125 le Super Bee dotate del motore pi\u00f9 potente. Sempre a richiesta era disponibile il cambio manuale a quattro marce \"Mopar A-833\". La vettura era poi dotata di sospensioni rinforzate e pneumatici da alte prestazioni. Esternamente il modello si distingueva per una striscia, con il logo \"Bee\", posizionata su una estremit\u00e0 del bagagliaio.\nNel 1969 venne introdotta una carrozzeria hardtop e la presa d'aria \"Ramcharger\". Verso la met\u00e0 dello stesso anno divenne disponibile, sempre come optional, un terzo motore: il 440 ci (7,2 L) \"Six Pack\" che erogava 390\u00a0hp (291\u00a0kW). Il nome di questo motore derivava dall'alimentazione realizzata con tre carburatori a doppio corpo. Come fascia di potenza il nuovo motore si posizionava tra il 383 base e l'Hemi. Il prezzo della versione della Super Bee dotata del motore \"Six Pack\" era di 463 dollari pi\u00f9 alto della versione base.\nNel 1970 venne rivista l'estetica della parte anteriore che adesso era caratterizzata da una calandra con un doppio ovale che l'ufficio stampa della ditta chiam\u00f2 \"Bumble Bee Wings\" (ali di bombo). Il nuovo aspetto per\u00f2 non convinse i potenziali acquirenti e le vendite della vettura subirono un deciso calo. Per il nuovo \"model year\" erano disponibili tutte le motorizzazioni presentate l'anno precedente. Furono anche realizzati quattro prototipi di \"Super Bee\" convertible che non ebbero seguito e dei quali poi si sono perse le tracce.\n1971.\nA partire dal 1971 il modello Coronet divenne disponibile solo con carrozzeria station wagon e berlina per cui come base per il modello Super Bee venne utilizzata la Charger. In questo caso la vettura costituiva il modello pi\u00f9 economico nella gamma della Charger con un prezzo di vendita di 3.271 dollari. Un nuovo motore si aggiunse ai precedenti: lo small-block 340 ci (5,6 L) da 275\u00a0hp (205\u00a0kW). Le altre motorizzazioni erano comunque sempre disponibili. Furono 4.144 le Super Bee \"model year 1971\" prodotte, delle quali solo 22 con il motore Hemi. Ventisei esemplari furono invece dotati del motore 440 Magnum (4-bbl), ufficialmente non disponibile su questo modello.\n2007.\nAl North American International Auto Show del 2006 \u00e8 stata presentata, come \"model year 2007\", una nuova Super Bee. Questo nuovo modello utilizza la nuova Charger STR-8 come base. La vettura, che dovrebbe essere prodotta in soli 1.000 esemplari, presentava una sgargiante livrea in \"Detonator Yellow\" con cofano nero e con decal sui parafanghi. Il motore era l'Hemi da 6,1 L (372 ci) accreditato di una potenza di 425\u00a0hp (320\u00a0kW).\nLe Super Bee messicane.\nIn Messico intorno agli anni settanta \u00e8 stata prodotta una versione della Super Bee basata sulla Dart. Fino al 1976 venne utilizzata come base il pianale \"A\" della Dodge per passare poi, nel periodo 1977-1979, a quello \"F\" della Aspen coup\u00e9 che su questo mercato era venduta come Dodge Valiant Volare.\nProduzione.\nTotale 1968-1971: 54.932 esemplari cos\u00ec divisi per anno:"}
{"id": "1551831", "revid": "124123", "url": "https://it.wikipedia.org/wiki?curid=1551831", "title": "Morti nel 1137", "text": ""}
{"id": "1551837", "revid": "124123", "url": "https://it.wikipedia.org/wiki?curid=1551837", "title": "Morti nel 1168", "text": ""}
{"id": "1551838", "revid": "74801", "url": "https://it.wikipedia.org/wiki?curid=1551838", "title": "Contea di Washington (Maine)", "text": "La contea di Washington, in inglese Washington County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Machias.\nGeografia fisica.\nLa contea si trova nella parte orientale del Maine. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1551840", "revid": "1950612", "url": "https://it.wikipedia.org/wiki?curid=1551840", "title": "Salvatore Fancello", "text": "Biografia.\n\u00c8 un artista che con ragione \u00e8 stato paragonato ad una meteora nel panorama artistico italiano del Novecento. Nato a Dorgali, penultimo di dodici figli di Pietro e Rosaria Cucca, fin da giovanissimo rivela le sue attitudini al disegno. Nel 1929 si diploma alla locale scuola professionale e inizia a lavorare nel laboratorio ceramico di Ciriaco Piras di Dorgali contribuendo cos\u00ec al mantenimento della famiglia.\nNel 1930 partecipa ad un concorso del \"Consorzio dell'Economia Corporativa\" e vince una delle due borse di studio di 3.750 lire annue in palio (l'altra borsa and\u00f2 a Giovanni Pintori) e ottiene cos\u00ec l'iscrizione all'ISIA di Monza. Gi\u00e0 orfano del padre, durante la traversata in nave apprende la morte della madre: a soli quattordici anni si trova quindi ad intraprendere con solitaria tristezza l'esperienza all'ISIA. Gli sono fraternamente vicini i due amici sardi che frequentano l'Istituto con lui: Giovanni Pintori e Costantino Nivola.\nAll'ISIA emerge immediatamente per le sue capacit\u00e0, unanimemente riconosciute sia dai docenti che dagli stessi compagni.\nMolti dei suoi lavori del suo periodo all'ISIA fanno oggi parte delle Raccolte D'Arte del Comune di Monza.\nIl suo percorso artistico si svolge nell'arco di appena un decennio.\nLe sue prime terrecotte note datano intorno al 1933; tra il 1933 e il 1935 compone un \u201cBestiario\u201d in terracotta. Nel 1934 consegue il diploma di \"Capo d'Arte\" in Ceramica.\nDal 1934 e fino alla sua chiamata alle armi Fancello trascorre le estati a Padova, presso il laboratorio del suo maestro Virgilio Ferraresso.\nSegue sempre a Monza il biennio di perfezionamento e consegue il diploma di \"Maestro d'Arte\".\nInizia ad espone: \u00e8 a Torino con Nivola.\nIl 1936 \u00e8 per lui un anno importante: espone alla VI Triennale di Milano (Palazzo dell'Arte) dove viene assegnato il Gran premio ai suoi \"Segni zodiacali\".\nL'architetto Giuseppe Pagano, insegnante all'ISIA, lo apprezza e lo sostiene, la critica comincia ad interessarsi ai suoi lavori. Si trasferisce a Milano dove frequenta i circoli di cultura razionalista.\nNel 1937 conosce Giulio Carlo Argan, all'epoca funzionario del Ministero dell'Educazione Nazionale; conosce anche Giulio Rosi sovrintendente a Torino: entrambi gli acquistano delle opere. Lavora a un bassorilievo e a dei graffiti per la Mostra Tessile di Roma, lavora anche per la Olivetti. Nello stesso anno \u00e8 da Mazzotti ad Albissola dove lavora insieme a Fontana.\nA dicembre \u00e8 chiamato alle armi.\nNel 1938, durante il servizio militare, conosce Cesare Brandi. Giulia Veronesi gli dedica un articolo sulla rivista Corrente mentre le opere eseguite per la VI Triennale vengono pubblicate da Pagano nel libro \"Arte decorativa italiana\" di Hoepli. \u00c8 in gravi difficolt\u00e0 economiche.\nLavora ancora ad Albisola da Mazzotti ed \u00e8 a contatto con i futuristi, Martini, Sassu, vi ritrova Fontana ed esegue oltre cento pezzi di notevole valore (bestiario, piatti, vasi). Nello stesso anno realizza, a china e acquerello su un lungo rotolo di carta per telescrivente, il \"Disegno ininterrotto\" e ne fa dono di nozze agli amici Costantino Nivola e Ruth Guggenheim che, poco dopo, dovranno emigrare a causa delle leggi razziali, dapprima in Francia e poi negli Stati Uniti.\n\u00c8 richiamato alle armi nel 1939. Nel marzo 1940 \u00e8 a Milano, in licenza: lavora per la VII Triennale dove consegue il diploma d'onore.\nPer incarico di Giuseppe Pagano, esegue un importante apparato decorativo in ceramica e un bassorilievo in ceramica smaltata per la sala mensa dell'Universit\u00e0 Bocconi di Milano. Sono lavori imponenti per qualit\u00e0 e dimensioni: il complesso maggiore \u00e8 un mosaico ceramico a bassorilievo, modellato e cotto ad Albisola nel 1939, collocati in opera nel 1941 a spese dell'autore stesso. Il ciclo di questi lavori ci \u00e8 giunto incompleto.\n1941 ai primi di gennaio \u00e8 richiamato alle armi ad Ivrea, e viene poi inviato sul fronte greco-albanese. Muore a Bregu Rapit, in Albania, il 12 marzo 1941 e viene sepolto nel cimitero di guerra.\nNel 1942 una mostra omaggio alla Pinacoteca di Brera celebra il giovane artista caduto in guerra raccogliendone sculture, ceramiche e disegni: vengono esposte opere provenienti dalle collezioni Argan, Lab\u00f2, Mazzotti, Mussolini, Pagano, Palanti, Pintori, Podest\u00e0.\n&lt;br&gt;Nel 1947 gli viene conferita la medaglia d'argento al Valor Militare. Nel 1962 le sue spoglie vengono riportate in patria e tumulate nel camposanto di Dorgali."}
{"id": "1551844", "revid": "124123", "url": "https://it.wikipedia.org/wiki?curid=1551844", "title": "Nati nel 1191", "text": ""}
{"id": "1551847", "revid": "124123", "url": "https://it.wikipedia.org/wiki?curid=1551847", "title": "Morti nel 120", "text": ""}
{"id": "1551848", "revid": "15756", "url": "https://it.wikipedia.org/wiki?curid=1551848", "title": "Alaudidae", "text": "Gli Alaudidi (Alaudidae ) sono una famiglia di uccelli appartenente all'ordine dei Passeriformi. La maggior parte delle specie vive nel Vecchio Mondo e nell'Australia settentrionale e orientale; solo una specie vive in America del Nord.\nDescrizione.\nGli Alaudidi sono passeriformi canori di piccole-medie dimensioni; la lunghezza varia dai 12 ai 25 centimetri, mentre il peso va dai 15 ai 75 grammi. Il piumaggio \u00e8 di solito bruno striato, con macchie vistose bianche o nere in alcune specie. Questa colorazione spenta permette loro di mimetizzarsi a terra, soprattutto nel periodo riproduttivo. Come altri uccelli terricoli, molte specie di Alaudidi hanno lunghi artigli posteriori che donano loro stabilit\u00e0 quando si posano. Il tarso \u00e8 rivestito di una sola serie di scudetti sul retro (a causa di ci\u00f2 risulta arrotondato), mentre tutti gli altri uccelli canori, come le pispole, ne hanno due.\nBiologia.\nSono uccelli molto legati al terreno dove nidificano; preferiscono in genere ambienti spogli ed aperti.\nVoce.\nGli Alaudidi hanno richiami pi\u00f9 elaborati rispetto a molti altri uccelli, e spesso vengono usati durante il volo. Con essi, i maschi difendono il territorio di nidificazione e attraggono le femmine.\nLe loro melodie sono state spesso fonte di ispirazione per poeti, letterati e musicisti.\nAlimentazione.\nSi nutrono di semi e insetti. Sebbene gli adulti della gran parte delle specie si cibino prevalentemente di semi, tutte le specie nutrono i pulcini con insetti per almeno una settimana dalla schiusa. Molte specie scavano col becco alla ricerca del cibo. Alcune hanno un becco robusto che serve per rompere i semi, altre invece hanno un becco lungo e curvo verso il basso adatto a scavare.\nRiproduzione.\nLa maggior parte degli Alaudidi costruisce un nido a coppa sul terreno con erba secca, ma in alcune specie il nido \u00e8 pi\u00f9 complesso, in parte a forma di cupola. Specie che nidificano nel deserto costruiscono il proprio nido molto in basso tra i cespugli, forse per permettere una maggiore circolazione d'aria. Le femmine depongono in genere dalle 2 (specie delle regioni pi\u00f9 aride) alle 6 (specie delle regioni temperate) uova maculate. L'incubazione varia dagli 11 ai 16 giorni. Gli Alaudidi sono gli unici uccelli passeriformi che perdono tutte le penne durante la prima muta. Questo avviene a causa della bassa qualit\u00e0 delle penne dei pulcini che, tuttavia, in quel periodo possono passare ad una dieta basata sui semi, il che permette un lavoro minore da parte dei genitori.\nTassonomia.\nLa famiglia degli Alaudidi appartiene al sottordine degli Oscini o Passeri. La tassonomia di Sibley-Ahlquist posizionava la famiglia nell'infraordine Passerida, mentre studi pi\u00f9 recenti collocano gli Alaudidi nella superfamiglia Sylvioidea insieme alle famiglie Hirundinidae, Sylviidae, Timaliidae e altre affini.\nLa famiglia \u00e8 composta da 20 generi e 97 specie:\nCollegamenti esterni.\nInternet Bird Collection - Video sugli Alaudidi"}
{"id": "1551849", "revid": "124123", "url": "https://it.wikipedia.org/wiki?curid=1551849", "title": "Nati nel 120 a.C.", "text": ""}
{"id": "1551850", "revid": "74801", "url": "https://it.wikipedia.org/wiki?curid=1551850", "title": "Contea di York (Maine)", "text": "La contea di York, in inglese York County, \u00e8 una contea dello Stato del Maine, negli Stati Uniti. La popolazione al censimento del 2000 era di abitanti. Il capoluogo di contea \u00e8 Alfred.\nGeografia fisica.\nLa contea si trova nella parte sud-occidentale del Maine. L'U.S. Census Bureau certifica che l'estensione della contea \u00e8 di , di cui composti da terra e i rimanenti composti di acqua."}
{"id": "1551851", "revid": "287204", "url": "https://it.wikipedia.org/wiki?curid=1551851", "title": "Francesco Pastura", "text": "Inizialmente studi\u00f2 prima presso il Conservatorio di S. Pietro a Majella, poi a Palermo presso il Conservatorio di musica Vincenzo Bellini, dove consegu\u00ec il 31 ottobre 1932 il diploma di \u00abLicenza Superiore del Corso di Composizione\u00bb sotto la guida di Antonio Savasta.\nDurante la sua vita Pastura non ebbe particolare fama dall'attivit\u00e0 di compositore; la conoscenza della musica gli fu da supporto nella sua attivit\u00e0 di studioso e di critico musicale; uno degli aspetti pi\u00f9 evidenti della sua personalit\u00e0 fu quello di essere un nostalgico conservatore del lirismo tonale, la fraterna amicizia con il Maestro Francesco Paolo Frontini lo port\u00f2 a quella attenzione verso il canto popolare, impegnandolo come autore di alcune raccolte di canti come, \"Mandrerosse. Paesaggi uomini e canti di Libertinia\", pubblicata nel 1939 (illustrazioni di Roberto Rimini), trenta canzoni popolari siciliane tra cui la famosa \"Ciuri, ciuri\", ripresa e rimaneggiata dalla prima versione del 1883 di \"Frontini\".\nPastura sembra aver sufficientemente chiare le prospettive del suo lavoro futuro, l'insegnamento, l'attivit\u00e0 giornalistica, la ricerca, lo studio per la tradizione musicale popolare. \nInsegna privatamente solfeggio, armonia e storia della musica. Nel 1931 \u00e8 insegnante di armonia complementare presso l'Istituto dei Ciechi di Palermo.\nDal 1934 \u00e8 critico musicale de \u00abIl popolo di Sicilia\u00bb, e comincia a concretizzare i suoi interessi di ricerca verso i manoscritti belliniani. Tiene numerose conferenze, lezioni, commemorazioni, e nel 1935, in pieno anniversario belliniano, pubblica \"Le lettere di Bellini (1818-1835)\" ed \"Era felice un d\u00ec\", \"arietta inedita di Vincenzo Bellini\" (in realt\u00e0 una versione autografa di un'aria tratta dall\"Andronico\" di Saverio Mercadante).\nVincitore di concorso, nel 1938-39 insegna teoria e solfeggio nella Scuola di Musica dell'Ospizio di beneficenza di Catania. Egli si impegna anche, pur avendo a disposizione mezzi economici modestissimi, nel lavoro di costruzione della nascente biblioteca, con la funzione di \u00abIncaricato bibliotecario\u00bb.\nNel 1950, a seguito della morte di Benedetto Condorelli, primo direttore del Museo Belliniano, Pastura fu chiamato a sostituirlo, un articolo pubblicato dal \"Giornale dell'isola\" (1\u00ba giugno 1950) lo definiva \"il pi\u00f9 catanese dei maestri di musica, il pi\u00f9 belliniano dei cultori del 'mito' belliniano, il pi\u00f9 sentimentale e fra pi\u00f9 preparati musicisti etnei\".\nNel 1959 esce il libro della sua vita al quale aveva lungamente lavorato: \"Bellini, secondo la Storia\".\nAll'ambito del suo lavoro didattico appartengono le \"Tesi di storia della Musica\", 1952, rielaborazione di una precedente pubblicazione del 1937.\nNell'ultimo decennio della sua attivit\u00e0 (1958-1968) prosegue sempre intensamente l'impegno giornalistico e di ricerca.\nNel 1968, l'anno della sua morte, viene pubblicato a Catania il suo ultimo libro: \"Secoli di musica catanese. Dall'\u00abOdeon\u00bb al \u00abBellini\u00bb\"."}
{"id": "1551856", "revid": "1573940", "url": "https://it.wikipedia.org/wiki?curid=1551856", "title": "Contea di Waldo (Maine)", "text": ""}
{"id": "1551858", "revid": "767487", "url": "https://it.wikipedia.org/wiki?curid=1551858", "title": "Britt Janyk", "text": "Sciatrice polivalente, partecip\u00f2 a gare di discesa libera, supergigante, slalom gigante, slalom speciale e supercombinata; \u00e8 sorella di Michael, a sua volta sciatore alpino di alto livello.\nBiografia.\nStagioni 1996-2007.\nOriginaria di Whistler e attiva in gare FIS dal novembre del 1995, in Nor-Am Cup la Janyk esord\u00ec il 6 dicembre 1995 a Panorama in discesa libera (18\u00aa) e ottenne la prima vittoria, nonch\u00e9 primo podio, l'8 dicembre 1996 a Lake Louise in supergigante. Debutt\u00f2 ai Campionati mondiali a Vail/Beaver Creek 1999, dove si classific\u00f2 31\u00aa nello slalom gigante e non complet\u00f2 lo slalom speciale, e in Coppa del Mondo il 31 ottobre 1999 nello slalom gigante di Tignes, senza qualificarsi per la seconda manche; in quella stagione 1999-2000 vinse la Nor-Am Cup generale.\nAi Mondiali di Sankt Anton am Arlberg 2001 si piazz\u00f2 23\u00aa nello slalom gigante, mentre nella successiva rassegna iridata di Sankt Moritz 2003 fu 26\u00aa nello slalom speciale e non complet\u00f2 lo slalom gigante. L'8 dicembre 2006 ottenne a Lake Louise in discesa libera la sua ultima vittoria, nonch\u00e9 ultimo podio, in Nor-Am Cup e ai successivi Mondiali di \u00c5re 2007 fu 12\u00aa nella discesa libera, 4\u00aa nel supergigante, 32\u00aa nello slalom gigante e 18\u00aa nella supercombinata.\nStagioni 2008-2011.\nIn Coppa del Mondo conquist\u00f2 il primo podio il 1\u00ba dicembre 2007 a Lake Louise in discesa libera (3\u00aa); una settimana dopo, l'8 dicembre, ottenne la sua unica vittoria, nonch\u00e9 ultimo podio, ad Aspen nella medesima specialit\u00e0. Ai Mondiali di Val-d'Is\u00e8re 2009 si classific\u00f2 17\u00aa nel supergigante, 26\u00aa nello slalom gigante e non complet\u00f2 la discesa libera e ai XXI Giochi olimpici invernali di , sua unica presenza olimpica, si piazz\u00f2 6\u00aa nella discesa libera, 17\u00aa nel supergigante e 25\u00aa nello slalom gigante.\nAi Mondiali di Garmisch-Partenkirchen 2011, suo congedo iridato, fu 15\u00aa nella discesa libera, 15\u00aa nel supergigante, 28\u00aa nello slalom gigante e non complet\u00f2 la supercombinata. Si ritir\u00f2 al termine di quella stessa stagione 2010-2011; fu per l'ultima volta al via in Coppa del Mondo in occasione della discesa libera di Lenzerheide del 16 marzo (15\u00aa) e la sua ultima gara fu lo slalom gigante dei Campionati canadesi 2011, il 30 marzo a Nakiska, nel quale la Janyk vinse la medaglia d'argento.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSouth American Cup.\nSouth American Cup - vittorie.\nLegenda:\nDH = discesa libera\nSG = supergigante\nAustralia New Zealand Cup.\nAustralia New Zealand Cup - vittorie.\nLegenda:\nSG = supergigante"}
{"id": "1551862", "revid": "729019", "url": "https://it.wikipedia.org/wiki?curid=1551862", "title": "M2 (trattore d'artiglieria)", "text": "Il trattore d'artiglieria M2 7 ton High Speed Tractor \"(Trattore ad alta velocit\u00e0 M2 da 7 t)\" indicato spesso anche come Cletrac era un veicolo utilizzato dall'esercito statunitense nel corso della seconda guerra mondiale e nell'immediato dopoguerra. Questo veicolo aveva il compito principale di trainare e fornire appoggio agli aerei dell'USAAF (\"United States Army Air Force\"), che, all'epoca, era una specialit\u00e0 dell'esercito, negli aeroporti militari. Tuttavia le caratteristiche del veicolo furono sfruttate anche dall'artiglieria per il traino di pezzi di peso limitato.\nLe origini.\nL'esercito statunitense arriv\u00f2 al 1939 senza una chiara politica relativa alla meccanizzazione, ma, in seguito ai successi della \"Blitzkrieg\" nel 1939 e 1940, i pianificatori dello sviluppo delle forze armate statunitensi si resero conto della necessit\u00e0 di avere un esercito che si affidasse quanto pi\u00f9 possibile a veicoli motorizzati per il movimento tanto tattico quanto strategico. Fra l'altro questo comportava che anche l'artiglieria potesse muovere con velocit\u00e0 confrontabile con quella dei mezzi corazzati, all'epoca i semoventi esistevano solo sui tavoli dei progettisti (quando esistevano), quindi venne deciso lo sviluppo di una serie di \"trattori ad alta velocit\u00e0\" (\"High speed tractor\") con caratteristiche tali da poter trainare qualsiasi pezzo presente nell'organico della artiglieria. L'alta velocit\u00e0 di questi trattori deve comunque sempre essere considerata in relazione a quella del traino animale e non in confronto con quella ottenibile con veicoli a ruote.\nIl modello pi\u00f9 piccolo fra i trattori ad alta velocit\u00e0 (\"M2\") aveva una capacit\u00e0 di traino di 7\u00a0t e venne prodotto sia dalla Cleveland Tractor Company (da cui l'indicazione del veicolo come \"Cletrac\") sia dalla John Deere. Il veicolo, nato come veicolo di supporto per le operazioni aeroportuali dell'USAAF, fu ben presto adottato anche dall'esercito per il traino di pezzi di piccolo calibro, praticamente fino all'obice da 155 mm.\nLe caratteristiche.\nL'architettura del trattore M2 era analoga a quella di un trattatore agricolo, con un cofano prominente, il sistema di trazione su cingoli e un sedile su cui potevano trovare posto 3 uomini (il guidatore al centro), il tutto completamente scoperto, quindi, oltre che non protetto, anche esposto alla intemperie.\nIl motore (a benzina) era un Hercules WXLC3, con 6 cilindri in linea, per una cilindrata totale di 6620\u00a0cm\u00b3, che forniva una potenza di 150 HP. La trasmissione era manuale a tre velocit\u00e0 e retromarcia, il differenziale aveva anche le funzioni di sterzo (bloccando o rallentando uno dei due cingoli). I cingoli erano in gomma rinforzata con cavi di acciaio, a cui erano imbullonati tacchi in gomma dura. Questi cingoli erano stati studiati in quanto la superficie di contatto con il suolo era completamente gommata, quindi non sussisteva la possibilit\u00e0 di danneggiare le piste aeroportuali. Il sistema di sospensioni era a molle verticali.\nData la sua origine come veicolo di supporto per gli aerei a terra, il trattore aveva una notevole dotazione di accessori, a parte una luce posteriore per le manovre in retromarcia aveva un verricello anteriore della capacit\u00e0 di 4500\u00a0kg (10.000 lb). Posteriormente era montato un compressore d'aria bicilindrico, con una pressione massima di 128 bar (2000 psi) ed una portata massima di 473 l/min. Sul parafango anteriore destro era montato un generatore elettrico da 100 Volt in corrente continua con una potenza di tre kW.\nIl sistema di aggancio del traino era progettato in modo tale da trasferire parte del peso del traino al trattore, in modo da aumentarne le prestazioni. La mobilit\u00e0 del trattore gli permetteva di superare una trincea di 1.5\u00a0m e superare un ostacolo verticale di 50\u00a0cm, inoltre era in grado di guadare 80\u00a0cm d'acqua.\nNe furono costruiti 6329 dalla Cleveland Tractor Company e 2190 dalla John Deere.\nL'impiego.\nIl trattore M2 fu usato principalmente negli aeroporti, praticamente su tutti i teatri di guerra dell'USAAF. Il compressore gli permetteva non solo di tenere in pressione gli pneumatici degli aerei, ma anche di caricare gli ammortizzatori dei carrelli. Ben presto si constat\u00f2 che lasciare gli uomini esposti alle intemperie (specie nei climi tropicali e artici) non era una soluzione accettabile, quindi fu progettato un telaio smontabile per tenere una copertura in tela a protezione dell'equipaggio. Praticamente il trattore M2 rimase in servizio fino agli anni sessanta."}
{"id": "1551864", "revid": "124123", "url": "https://it.wikipedia.org/wiki?curid=1551864", "title": "Nati nel 1226", "text": ""}
{"id": "1551868", "revid": "599013", "url": "https://it.wikipedia.org/wiki?curid=1551868", "title": "Salvatore Sorrenti", "text": "Nato a Cittiglio, fa le giovanili con il Como. In massima serie ha vestito la maglia del Varese (dal 1997 al 2000 e dal 2003 al 2005) e del Brunico (per alcuni incontri della stagione 2000-2001). Con le stesse due compagini ha giocato anche in seconda serie, categoria in cui ha vestito anche le maglie dello stesso Como, del Bressanone e del Torino. "}
{"id": "1551869", "revid": "124123", "url": "https://it.wikipedia.org/wiki?curid=1551869", "title": "Morti nel 1269", "text": ""}
{"id": "1551870", "revid": "44939", "url": "https://it.wikipedia.org/wiki?curid=1551870", "title": "Beta foglietto", "text": ""}
{"id": "1551872", "revid": "486946", "url": "https://it.wikipedia.org/wiki?curid=1551872", "title": "10.000 B.C.", "text": ""}
{"id": "1551874", "revid": "124123", "url": "https://it.wikipedia.org/wiki?curid=1551874", "title": "Nati nel 1286", "text": ""}
{"id": "1551875", "revid": "33020913", "url": "https://it.wikipedia.org/wiki?curid=1551875", "title": "Cantieristica navale", "text": ""}
{"id": "1551879", "revid": "438678", "url": "https://it.wikipedia.org/wiki?curid=1551879", "title": "Quella sporca ultima meta", "text": "Quella sporca ultima meta \"(The Longest Yard)\" \u00e8 un film del 1974 diretto da Robert Aldrich, con protagonista Burt Reynolds.\nTrama.\nL'ex-campione di football americano Paul Crewe, in piena crisi auto-lesionistica dopo la fine della sua carriera, finisce in prigione per aver sottratto e distrutto, ubriaco, la costosa auto della sua fidanzata. La sua crisi esistenziale \u00e8 dovuta al rimorso per aver accettato di lasciar perdere la sua squadra per denaro. Saputo dei suoi trascorsi professionistici, il direttore del carcere lo vuole per allenare la squadra dei secondini, ma Crewe rifiuta.\nIl risentimento del direttore verso i suoi primi rifiuti provoca l'aggravarsi della sua condizione di prigionia, sino al punto in cui Paul \u00e8 costretto ad accettare di capitanare una raccogliticcia squadra di detenuti per un \"match\" contro la squadra delle guardie di sorveglianza. L'esito della partita appare scontato: le guardie si allenano da tempo con regolarit\u00e0 e sono in ottima forma, mentre i detenuti sono ribelli ed individualisti.\nPaul riesce tuttavia, con molti sforzi, a creare uno spirito di squadra che si manifesta durante l'incontro, dove i detenuti mettono in seria difficolt\u00e0 le guardie. Il direttore vuole a tutti i costi una chiara vittoria della squadra delle guardie e, durante la pausa, ricatta Paul affinch\u00e9 favorisca gli avversari. Senza di lui i detenuti non hanno pi\u00f9 speranza. Egli inizialmente subisce il ricatto, poi si redime e con uno scatto di orgoglio porta la sua squadra alla vittoria.\nRemake.\nNel 2005 \u00e8 stato realizzato un remake omonimo (uscito in Italia con il titolo \"L'altra sporca ultima meta\"), diretto da Peter Segal con Adam Sandler nel ruolo di protagonista che fu di Reynolds, che dal canto suo compare nel ruolo del coach Nate Scarborough. Un altro attore che ha preso parte ad entrambe le pellicole \u00e8 Ed Lauter.\nIl film vanta anche un remake inglese: \"Mean Machine\" del 2001, in cui per\u00f2 il football americano \u00e8 stato sostituito dal calcio."}
{"id": "1551881", "revid": "767487", "url": "https://it.wikipedia.org/wiki?curid=1551881", "title": "Forza Bastia", "text": "Forza Bastia \u00e8 un film documentario del 1978 diretto da Jacques Tati e dalla figlia Sophie Tatischeff. \u00c8 nato da un'idea del presidente del Bastia Gilbert Trigano.\nIl documentario mostra le immagini della citt\u00e0 di Bastia il giorno della finale d'andata di Coppa UEFA giocata allo stadio di Furiani tra la squadra locale e il . A lungo rimasto inedito, il film \u00e8 stato riscoperto dalla figlia di Jacques Tati e reso pubblico nel 2002.\nNel 2007 la rivista sportiva francese \"So Foot\" lo ha allegato in DVD al proprio numero 48."}
{"id": "1551882", "revid": "104458", "url": "https://it.wikipedia.org/wiki?curid=1551882", "title": "Rivoluzionaria", "text": ""}
{"id": "1551883", "revid": "124123", "url": "https://it.wikipedia.org/wiki?curid=1551883", "title": "Morti nel 13 a.C.", "text": ""}
{"id": "1551886", "revid": "1718925", "url": "https://it.wikipedia.org/wiki?curid=1551886", "title": "Clumsy (Fergie)", "text": "Clumsy \u00e8 il quinto singolo ufficiale estratto dal album \"The Dutchess\" di Fergie. Dal suo debutto il singolo ha raggiunto la top 5, diventando la quinta consecutiva top 5 di Fergie negli Stati Uniti, la top 3 in Australia e la top 20 nel resto nel mondo. Il singolo ha avuto meno successo in Europa dove non ha raggiunto neanche la top 40.\nRemix.\nIl 18 dicembre 2007, \u00e8 stato pubblicato il remix di Clumsy, in collaborazione con Soulja Boy Tell 'Em.\nIl singolo \u00e8 stato pubblicato solo nell'iTunes Store giapponese, australiano e statunitense ed \u00e8 stato estratto dall'edizione australiana di The Dutchess, \"The Dutchess Australian Tour Edition\".\nNel 2008 il duo musicale LMFAO ha prodotto un remix electro della canzone.\nIl video.\nIl video racconta le sfortunate e divertenti vicende della cantante nel tentativo di conquistare un ragazzo (interpretato dal modello Alex Lundqvist). Comincia con una sfilata durante la quale Fergie cade dalla passerella sperando che il ragazzo la prenda, ma invece viene aiutata da altre persone. In altre scene si atteggia mentre \u00e8 alla guida della macchina cercando di attirare l'attenzione del ragazzo, ma finisce per rompere la macchina. Nella scena finale la cantante si trova in cima ad un grattacielo quando all'improvviso riceve un sms dal ragazzo e per la felicit\u00e0 cade accidentalmente dall'edificio. Ai piedi del grattacielo c'\u00e8 l'amato che la salva prendendola in braccio.\nNel video compaiono i gemelli Caten della linea d'abbigliamento Dsquared\u00b2."}
{"id": "1551887", "revid": "38275", "url": "https://it.wikipedia.org/wiki?curid=1551887", "title": "M2 High speed tractor", "text": ""}
{"id": "1551888", "revid": "124123", "url": "https://it.wikipedia.org/wiki?curid=1551888", "title": "Morti nel 1310", "text": ""}
{"id": "1551889", "revid": "225373", "url": "https://it.wikipedia.org/wiki?curid=1551889", "title": "Alaudidi", "text": ""}
{"id": "1551891", "revid": "38275", "url": "https://it.wikipedia.org/wiki?curid=1551891", "title": "Cletrac", "text": ""}
{"id": "1551894", "revid": "72396", "url": "https://it.wikipedia.org/wiki?curid=1551894", "title": "Finally (Fergie)", "text": "Finally \u00e8 il titolo del settimo singolo estratto dall'album di debutto della cantante Pop/R&amp;B Fergie. La canzone ha come collaboratore al piano John Legend. Il download digitale \u00e8 stato pubblicato il 18 marzo 2008.\nVideo musicale.\nIl video di \"Finally\" era stato girato il 10 marzo 2008 a Los Angeles. Il video si pensava sarebbe stato pubblicato alla fine di aprile, ma non fu cos\u00ec. Nuovamente la data di pubblicazione del video fu procrastinata alla fine di maggio, ma poi la stessa Fergie annunci\u00f2 che la data di uscita del video era stata cancellata. Le ragioni sono sconosciute. Nel video appariva anche John Legend al piano.\nChart.\nFinally \u00e8 arrivato alla posizione numero 1 nella Billboard Bubbling Under Hot 100, ma \u00e8 andata male in molte Billboard Hot 100."}
{"id": "1551895", "revid": "647919", "url": "https://it.wikipedia.org/wiki?curid=1551895", "title": "Aquila anatraia maggiore", "text": ""}
{"id": "1551896", "revid": "177966", "url": "https://it.wikipedia.org/wiki?curid=1551896", "title": "Viva San Marco!", "text": ""}
{"id": "1551897", "revid": "287204", "url": "https://it.wikipedia.org/wiki?curid=1551897", "title": "Smielatore", "text": "Lo smielatore \u00e8 una macchina utilizzata dallo apicoltore per estrarre il miele dai favi.\nStoria.\nNell'apicoltura tradizionale il miele veniva estratto con la spremitura dei favi (torchiatura) che, pertanto, venivano distrutti.\nLo smielatore nasce con l'apicoltura moderna, di tipo razionale, per consentire l'estrazione del miele senza la distruzione dei favi. \nNell'arnia di tipo razionale, infatti, i favi sono contenuti nei telaini, ovvero elementi strutturalmente adatti ad essere inseriti in uno smielatore.\nFunzionamento.\nLo smielatore non \u00e8 altro che un cilindro contenente un meccanismo per far ruotare un contenitore di telaini e funziona grazie alla forza centrifuga.\nPu\u00f2 essere di tipo tangenziale e di tipo radiale.\nNel primo tipo i telaini sono disposti perpendicolarmente al raggio, pertanto, per completare la smielatura occorre far girare lo smielatore da un verso, girare tutti i telaini e far girare nuovamente lo smielatore.\nNel secondo tipo i telaini sono disposti a raggiera con la parte alta rivolta verso l'esterno, per sfruttare la naturale inclinazione delle celle. Presenta il vantaggio di poter completare la smielatura senza dover girare i telaini.\nGli smielatori moderni sono dotati di motore con velocit\u00e0 progressiva e sono integrati in sistemi meccanici che automatizzano tutte le fasi di lavorazione del miele."}
{"id": "1551898", "revid": "124123", "url": "https://it.wikipedia.org/wiki?curid=1551898", "title": "Nati nel 1318", "text": ""}
{"id": "1551899", "revid": "647919", "url": "https://it.wikipedia.org/wiki?curid=1551899", "title": "Aquila macchiata", "text": ""}
{"id": "1551902", "revid": "339392", "url": "https://it.wikipedia.org/wiki?curid=1551902", "title": "Scriminante", "text": ""}
{"id": "1551903", "revid": "225373", "url": "https://it.wikipedia.org/wiki?curid=1551903", "title": "Apodidi", "text": ""}
{"id": "1551914", "revid": "225373", "url": "https://it.wikipedia.org/wiki?curid=1551914", "title": "Caprimulgidi", "text": ""}
{"id": "1551916", "revid": "1305772", "url": "https://it.wikipedia.org/wiki?curid=1551916", "title": "Sandman (disambigua)", "text": ""}
{"id": "1551917", "revid": "1318658", "url": "https://it.wikipedia.org/wiki?curid=1551917", "title": "Thomas Archer", "text": "Biografia.\nAppartenne e diffuse il barocco inglese, di derivazione romana, seguendo l'esempio di da Cristhopher Wren, ma ispirandosi a Gian Lorenzo Bernini e Francesco Borromini.\nDopo aver studiato ad Oxford, soggiorn\u00f2 per qualche anno nel continente, ritornando in patria nel 1693.\nProgett\u00f2 e costru\u00ec residenze signorili e chiese di ispirazione borrominiana, tra queste si ricordano Chatsworth House, nel Derbyshire (1705); Roehampton Hause, nel Surrey (1712); la Cattedrale di Birmingham (1711-19); la chiesa di Saint Paul a Deptford presso Londra (1712-30); la chiesa di Saint John a Westminster (1714-28)."}
{"id": "1551919", "revid": "30297", "url": "https://it.wikipedia.org/wiki?curid=1551919", "title": "Sal Sorrenti", "text": ""}
{"id": "1551920", "revid": "225373", "url": "https://it.wikipedia.org/wiki?curid=1551920", "title": "Alcedinidi", "text": ""}
{"id": "1551921", "revid": "212348", "url": "https://it.wikipedia.org/wiki?curid=1551921", "title": "Coracidi", "text": ""}
{"id": "1551922", "revid": "225373", "url": "https://it.wikipedia.org/wiki?curid=1551922", "title": "Meropidi", "text": ""}
{"id": "1551923", "revid": "339392", "url": "https://it.wikipedia.org/wiki?curid=1551923", "title": "Upupidi", "text": ""}
{"id": "1551924", "revid": "225373", "url": "https://it.wikipedia.org/wiki?curid=1551924", "title": "Cuculiformi", "text": ""}
{"id": "1551925", "revid": "124123", "url": "https://it.wikipedia.org/wiki?curid=1551925", "title": "Morti nel 1345", "text": ""}
{"id": "1551926", "revid": "225373", "url": "https://it.wikipedia.org/wiki?curid=1551926", "title": "Cuculidi", "text": ""}
{"id": "1551928", "revid": "212348", "url": "https://it.wikipedia.org/wiki?curid=1551928", "title": "Egipidi", "text": ""}
{"id": "1551930", "revid": "229617", "url": "https://it.wikipedia.org/wiki?curid=1551930", "title": "Pandionidi", "text": ""}
{"id": "1551932", "revid": "124123", "url": "https://it.wikipedia.org/wiki?curid=1551932", "title": "Nati nel 1357", "text": ""}
{"id": "1551934", "revid": "26891", "url": "https://it.wikipedia.org/wiki?curid=1551934", "title": "USS Macon (ZRS-5)", "text": ""}
{"id": "1551936", "revid": "383359", "url": "https://it.wikipedia.org/wiki?curid=1551936", "title": "Riel cambogiano", "text": "Il riel (khmer: , symbol ) \u00e8 la valuta della Cambogia. Ci sono stati due distinti riel, il primo emesso tra il 1953 ed il maggio 1975, ed il secondo dal 1\u00ba aprile 1980. In Cambogia, anche il dollaro statunitense \u00e8 ampiamente usato.\nTra il 1975 ed il 1980 il paese non ha avuto sistema monetario (cfr. storia della Cambogia).\nPer le precedenti monete cambogiane vedi Tical cambogiano e Franco cambogiano.\nPrimo riel (1953-1975).\nNel 1953 la sezione cambogiana dello \"Institut d'Emission des Etats du Cambodge, du Laos et du Vietnam\" emise banconote con la doppia denominazione in piastre e riel. Contemporaneamente le altre due sezioni attuarono procedure simili con il \u0111\u1ed3ng nel Vietnam del Sud e con il kip nel Laos. Il riel inizialmente fu suddiviso in 100 \"centimes\" (abbreviato come cent. sulle monete) ma nel 1959 fu modificato il 100 \"sen\" (\u17c1\u179f\u1793). Inizialmente il riel e la piastra circolarono uno accanto all'altra. Le prime banconote in riel avevano anche l'indicazione in piastre.\nMonete.\nLe monete da 10, 20 e da 50 \"centime\" del 1953 e quelle espresse in \"sen\" furono coniate in alluminio e avevano le stesse misure delle corrispondentio monete in \"att\" e \"xu\" (o \"su\") del Laos e del Vietnam del Sud (anche se senza il foro delle monete laotiane).\nUna moneta da un 1 riel che aveva all'incirca le stesse dimensioni del \"nickel\" statunitense doveva essere emessa nel 1970 ma non fu posta in circolazione forse perch\u00e9 il governo di Norodom Sihanouk fu fatto cadere da Lon Nol.\nBanconote.\nDopo la prima emissione di banconote con i valori espressi in \"riel\" e piastre (che sono estremamente simili a quelle del Laos e del Vietnam del Sud), un \"riel\" realmente indipendente fu emesso dalla National Bank of Cambodia nel 1955. La Cambogia emise numerose serie di banconote con i tagli da 1, 5, 10, 20, 50, 100 e 500 riel. Banconote da 1\u00a0000 e 5\u00a0000 riel furono stampate ma non messe in circolazione. (La banconota da 5\u00a0000 riel ha visto la luce solo recentemente.)\nIl disegno delle banconote comprendeva molti temi della vita, storia e mitologia cambogiane.\nKhmer Rossi (1975-1980).\nAnche se i Khmer rossi inizialmente stamparono banconote nei tagli da 0,1, 0,5, 1, 5, 10, 50 e 100 riel, datate 1975, queste non furono poi mai messe in circolazione dopo che avevano preso il controllo del paese. La Cambogia comunista divenne cos\u00ec l'unico Paese nel mondo ad abolire il denaro, sostituito da un sistema di distribuzione pianificata a punti e nella quale era praticato usualmente il baratto.\nSecondo riel (1980-).\nDopo l'invasione vietnamita nel 1978, il \"riel\" fu ristabilito come valuta cambogiana il 1\u00ba aprile 1980, inizialmente con un valore di 4 \"riel\" = 1 dollaro statunitense. Fu suddiviso in 10 \"kak\" (\u1780\u17b6\u1780\u17cb) o 100 \"sen\". Poich\u00e9 non esisteva denaro da sostituire e l'economia era completamente distrutta, il governo centrale decise di regalare la nuova moneta alla popolazione per incoraggiarne l'uso.\nNelle aree rurali il \"riel\" \u00e8 usato per tutti i tipi di transazioni, piccole o grandi.\nTuttavia \u00e8 anche usato il dollaro statunitense, in particolare nella cambogia urbana e nelle aree turistiche. A Battambang e nelle altre aree vicino al confine thailandese, come Pailin, viene anche accettato il baht thailandese.\nMonete.\nLa prima moneta \u00e8 stata quella da 5 \"sen\", coniata nel 1979 e fatta di alluminio. Non sono state coniate altre monete fino al 1994, quando sono stati introdotti i pezzi da 50, 100, 200 e 500 riel. Tuttavia queste emissioni non si trovano pi\u00f9 in circolazione.\nBanconote.\nNel 1980 sono state emesse banconote nei tagli da 1, 2 e 5 kak e da 1, 5, 10, 20 e 50 riel. Negli anni 1990 furono emessi i tagli di maggior valore quando ci fu il collasso dell'economia asiatica. Furono stampate le banconote da 50, 100, 200, 500, 1000 e 2000 riel, anche se non tutte furono poste in circolazione.\nLe successive emissioni di banconote da met\u00e0 del 1995 andavano da 100 fino a 100\u00a0000 riel. Tuttavia i biglietti sopra i 10\u00a0000 riel sono poco comuni.\nLa pi\u00f9 recente serie di banconote, gradualmente introdotte dal 2001 al 2007, \u00e8 costituita da 50 (2002), 100 (2001), 500 (2002, 2004), 1000 (2005, 2007), 2000 (2007), 5000 (2001, 2004), 10.000 (2001, 2005) e 50.000 (2001) riel."}
{"id": "1551947", "revid": "124123", "url": "https://it.wikipedia.org/wiki?curid=1551947", "title": "Morti nel 1370", "text": ""}
{"id": "1551948", "revid": "2039709", "url": "https://it.wikipedia.org/wiki?curid=1551948", "title": "Hydractiniidae", "text": "Hydractiniidae \u00e8 una famiglia di Hydrozoa.\nLa famiglia \"Hydractiniidae\" viene inserita nel sottordine Filifera."}
{"id": "1551949", "revid": "6923", "url": "https://it.wikipedia.org/wiki?curid=1551949", "title": "Rhyncholestes raphanurus", "text": "L'opossum toporagno dal naso lungo (Rhyncholestes raphanurus Osgood, 1924) \u00e8 un piccolo marsupiale americano, appartenente alla famiglia Caenolestidae. \u00c8 l'unica specie nota del genere Rhyncholestes.\nDescrizione.\nLa lunghezza varia tra 10 e 13\u00a0cm. Il corpo \u00e8 coperto da pelo dritto e morbido di colore marrone scuro, uniforme in tutto il corpo.\nMolto simile alle altre specie di opossum toporagno, se ne differenzia per due caratteristiche: la forma del labbro superiore, dotato di due punte su ciascun lato, e la corta coda, che pu\u00f2 accumulare grasso di riserva. Le femmine non hanno marsupio e sono dotate di sette mammelle.\nBiologia.\nLe abitudini della specie sono poco conosciute. Si ritiene che come le altre specie della famiglia si nutra soprattutto di invertebrati e forse anche di piccoli vertebrati. Si sospetta che siano animali notturni e vivano al suolo.\nDistribuzione e habitat.\nLa specie \u00e8 diffusa nell'isola Chilo\u00e9, nelle foreste del Cile continentale a nord dell'isola, e nelle zone limitrofe delle Ande argentine, fino all'altitudine di 1100\u00a0m. Abitano nella foresta temperata, soprattutto ad altitudini inferiori ai 600\u00a0m, anche se sono stati catturati esemplari fino all'altezza di 1135\u00a0m.\nTassonomia.\nMolti autori distinguono due sottospecie: \"R. r. raphanurus\", che vive nell'isola di Chilo\u00e9, e \"R. r. continentalis\" che vive sul continente.\nConservazione.\nLo IUCN considera la specie \"vulnerabile\""}
{"id": "1551953", "revid": "466539", "url": "https://it.wikipedia.org/wiki?curid=1551953", "title": "Stefania Dadda", "text": "Biografia.\nLaureata in Lettere e Filosofia, Storia e critica del cinema, Stefania Maria Dadda ha partecipato a molti progetti artistici, restando comunque incollata al personaggio di Elias ne \"I ragazzi della 3\u00aa C\". Ha lavorato inoltre per RaiSat, realizzando documentari e servizi filmati. "}
{"id": "1551954", "revid": "247222", "url": "https://it.wikipedia.org/wiki?curid=1551954", "title": "Collegium Aureum", "text": "Il Collegium Aureum \u00e8 un ensemble musicale tedesco specializzato nella esecuzione di musica barocca.\nIl gruppo.\nL'ensemble venne fondato a Friburgo nel 1962 dalla casa discografica Deutsche Harmonia Mundi come associazione fra Solisti di vari strumenti e professori di musica. A differenza delle orchestre del tempo, si esibivano senza un direttore d'orchestra seguendo il primo violino, Franz Josef Maier, che faceva da maestro concertatore.\nSin dalla sua nascita il gruppo si \u00e8 dedicato alla riscoperta dell'esecuzione delle opere a mezzo di strumenti dell'epoca o copie moderne di essi. L'approccio \u00e8 stato indirizzato all'esecuzione filologica delle opere del loro repertorio.\nIl Collegium Aureum nel corso degli anni ha realizzato numerose registrazioni di opere prevalentemente del periodo barocco, anche se non mancano alcune opere di compositori del periodo classico come Mozart, Haydn e Stamiz.\nIl gruppo ha svolto una intensa attivit\u00e0 concertistica che lo ha portato all'attenzione di tutti i pubblici del mondo avendo tenuto concerti in Francia, Paesi Bassi, Stati Uniti, Giappone, America latina e Medio oriente, per citare soltanto alcuni dei paesi in cui si \u00e8 esibito.\nDiscografia.\nIl gruppo ha inciso, sin dalla sua nascita, per l'etichetta tedesca Deutsche Harmonia Mundi, distribuita da altre case discografiche come Harmonia Mundi in Francia, BASF ed EMI Electrola in Germania, RCA Victor per gli USA. Quindi \u00e8 passata alla BMG. Dal 2005 \u00e8 entrata a far parte del catalogo Sony Classical.\nNel seguente elenco sono indicati i dischi pubblicati con la data della prima edizione in vinile. Molte di queste registrazioni sono state riedite in Cd."}
{"id": "1551959", "revid": "838137", "url": "https://it.wikipedia.org/wiki?curid=1551959", "title": "Armando Trasarti", "text": "Biografia.\nNasce a Campofilone, in provincia ed arcidiocesi di Fermo, il 16 febbraio 1948.\nFormazione e ministero sacerdotale.\nCompie gli studi classici e quelli filosofico-teologici nel seminario arcivescovile di Fermo.\nIl 1\u00ba novembre 1974 \u00e8 ordinato presbitero.\nDopo l'ordinazione consegue la licenza in teologia alla Pontificia Universit\u00e0 Lateranense. Dal 1974 al 1979, \u00e8 vicario-cooperatore per la parrocchia di san Pio X e vicario-curato per la parrocchia di san Luigi Gonzaga, a Porto Sant'Elpidio. Dal 1979 al 1988 \u00e8 parroco della parrocchia di San Pio X e poi, dal 1988 al 1999, della parrocchia di san Liborio a Montegranaro.\nDal 1994 al 1999 \u00e8 vicario-foraneo nella forania di Montegranaro. Dal 1999 al 2000 \u00e8 amministratore parrocchiale della parrocchia di santa Lucia a Fermo. Dal 1999 al 2005 \u00e8 inoltre vicario generale dell'arcidiocesi di Fermo, dal 2005 al 2006, amministratore diocesano per la stessa arcidiocesi e ancora dal 2006 al 2007 vicario generale.\nInoltre dal 2000 \u00e8 presidente dell'Opera di Religione dell'arcidiocesi per l'animazione cristiana e consigliere ecclesiastico della Coldiretti; dal 2001 \u00e8 rettore della basilica cattedrale metropolitana di Santa Maria Assunta in Cielo di Fermo; dal 2003 canonico presidente del capitolo cattedrale di Fermo e presidente della commissione per i lavori straordinari dell'ente seminario di Fermo; e dal 2004 presidente del collegio dei consultori. \u00c8 anche docente di teologia presso l'Istituto Superiore Marchigiano.\nMinistero episcopale.\nIl 21 luglio 2007 papa Benedetto XVI lo nomina vescovo di Fano-Fossombrone-Cagli-Pergola; succede a Vittorio Tomassetti, dimessosi per raggiunti limiti di et\u00e0. Il 7 ottobre successivo riceve l'ordinazione episcopale, nella cattedrale di Fermo, dall'arcivescovo Luigi Conti, coconsacranti l'arcivescovo Cleto Bellucci e il vescovo Vittorio Tomassetti. Il 21 ottobre prende possesso della diocesi.\nGenealogia episcopale.\nLa genealogia episcopale \u00e8:"}
{"id": "1551960", "revid": "229617", "url": "https://it.wikipedia.org/wiki?curid=1551960", "title": "Shfaram", "text": ""}
{"id": "1551961", "revid": "287204", "url": "https://it.wikipedia.org/wiki?curid=1551961", "title": "Mandrillus", "text": "Mandrillus (Ritgen, 1824) \u00e8 un genere di primati della famiglia dei Cercopithecidae.\nDescrizione.\nI primati di questo genere raggiungono le massime dimensioni tra i non ominidi. La lunghezza del corpo pu\u00f2 variare tra 61 e 76\u00a0cm. I maschi pesano circa il doppio delle femmine: mentre queste ultime pesano in media 11,5\u00a0kg, la media per i maschi \u00e8 circa 25\u00a0kg, ma vi sono individui che possono raggiungere i 50\u00a0kg.\nL'aspetto \u00e8 caratterizzato da solchi, creste, criniere e varie colorazioni che sono diverse per le due specie.\nDistribuzione e habitat.\nLa specie \u00e8 diffusa in Africa centrale: l'areale comprende il Camerun, il Congo, la Guinea Equatoriale, il Gabon e la Nigeria.\nL'habitat \u00e8 la foresta pluviale tropicale.\nBiologia.\nL'attivit\u00e0 si svolge prevalentemente al suolo. La dieta \u00e8 varia e comprende, oltre a frutta, semi e altri alimenti vegetali, piccoli animali e in particolare termiti.\nFormano gruppi abbastanza numerosi che controllano vaste aree. La comunicazione \u00e8 soprattutto visuale.\nSistematica.\nIl genere comprende due specie:"}
{"id": "1551972", "revid": "51668", "url": "https://it.wikipedia.org/wiki?curid=1551972", "title": "Lancia-granate", "text": ""}
{"id": "1551980", "revid": "30445", "url": "https://it.wikipedia.org/wiki?curid=1551980", "title": "Hydractinia", "text": "Hydractinia \u00e8 un genere di Hydrozoa della famiglia Hydractiniidae."}
{"id": "1551982", "revid": "28592", "url": "https://it.wikipedia.org/wiki?curid=1551982", "title": "Pakistani", "text": ""}
{"id": "1551984", "revid": "438678", "url": "https://it.wikipedia.org/wiki?curid=1551984", "title": "Il Re Scorpione 2 - Il destino di un guerriero", "text": "Il Re Scorpione 2 - Il destino di un guerriero (\"The Scorpion King 2: Rise of a Warrior\") \u00e8 un film d'azione direct-to-video del 2008, diretto da Russell Mulcahy.\n\u00c8 il prequel del film \"Il Re Scorpione\", e a differenza del predecessore \u00e8 stato distribuito per il mercato home video.\nTrama.\nIl giovane Mathayus vive in un popolo sottomesso dalla dittatura di Re Sargon, un perfido tiranno che possiede poteri soprannaturali. Mathayus si ribella alla volont\u00e0 del re ma questi, usando i suoi poteri, uccider\u00e0 suo padre e in seguito anche suo fratello Noah. Sconvolto dal dolore Mathayus intraprende un lungo viaggio per scendere negli inferi accompagnato da un intellettuale greco, dove trover\u00e0 la spada di Damocle, l'unica arma esistente sulla terra che possa sconfiggere l'invincibile re dotato di grandi poteri magici donatigli dalla dea degli Inferi, Astarte. Una volta in possesso di tale spada, Mathayus ingaggia un duro duello con Sargon il quale, alla fine, vedendosi sconfitto, si trasforma in un gigantesco scorpione nero e inizia ad attaccare il giovane, ma Mathayus ha la meglio su di lui e alla fine lo uccider\u00e0. Restituir\u00e0 poi la spada agli inferi.\nProduzione.\nAd agosto 2007 l'attore Dwayne Johnson ha annunciato di non essere presente nel prequel.\nNello stesso mese il campione dell'Ultimate Fighting Championship, Randy Couture, \u00e8 stato assunto nel ruolo di antagonista e l'attore Michael Copon nel ruolo di protagonista.\nLe riprese del film sono iniziate il 1\u00ba ottobre 2007 nei vari set postati a Citt\u00e0 del Capo (Sudafrica)."}
{"id": "1551985", "revid": "287204", "url": "https://it.wikipedia.org/wiki?curid=1551985", "title": "Contea di Hawaii", "text": "La contea di Hawaii (in inglese Hawaii County) \u00e8 una contea dello Stato delle Hawaii, negli Stati Uniti. La popolazione al censimento del 2010 era di abitanti. Il capoluogo di contea \u00e8 Hilo.\nGeografia fisica.\nIl territorio comprende l'intera isola di Hawaii, la pi\u00f9 grande e pi\u00f9 meridionale dell'arcipelago omonimo.\nLo United States Census Bureau certifica che l'estensione della contea \u00e8 di , di cui su terraferma."}
{"id": "1551989", "revid": "729019", "url": "https://it.wikipedia.org/wiki?curid=1551989", "title": "Hydractinia epiconcha", "text": "Hydractinia epiconcha \u00e8 una specie di Hydrozoa della famiglia Hydractiniidae, probabilmente sinonimo di \"Schuchertinia epiconcha\" ."}
{"id": "1551992", "revid": "104485", "url": "https://it.wikipedia.org/wiki?curid=1551992", "title": "Yoga", "text": "Con il sostantivo maschile sanscrito yoga (devan\u0101gar\u012b: \u092f\u094b\u0917, adattato anche in ioga) nella terminologia delle religioni originarie dell'India si indicano le pratiche ascetiche e meditative. Non specifico di alcuna particolare tradizione ind\u00f9, lo Yoga \u00e8 stato principalmente inteso come mezzo di realizzazione e salvezza spirituale, quindi variamente interpretato e disciplinato a seconda della scuola.\nTale termine sanscrito, con significato analogo, viene utilizzato anche in ambito buddhista e giainista. Come termine collegato alle \"dar\u015bana\", \"yoga-dar\u015bana\" (dottrina dello \"yoga\") rappresenta una delle sei \"dar\u015bana\", ovvero uno dei \"sistemi ortodossi della filosofia religiosa\" ind\u00f9. In epoca molto pi\u00f9 recente, si \u00e8 cercato di diffondere lo Yoga anche nel mondo occidentale.\nOrigine e significato del termine.\nMolti studiosi, tra i quali il rumeno Mircea Eliade (1907 \u2013 1986), storico delle religioni, riferiscono il termine \"yoga\" alla radice \"yuj-\" con il significato di \"unire\", da cui anche il latino \"iungere\" e \"iugum\", il germanico \"joch\", eccetera. Da questa radice verbale derivano altri termini sanscriti quali: \"yuj\" (verbo) con il significato di \"unire\" o \"legare\", \"aggiogare\"; \"y\u00faj\" (aggettivo) \"aggiogato\", \"unito a\", \"trainato da\"; \"yug\u00e1\" (sostantivo) ossia il giogo che si fissa sul collo dei buoi per attaccarli all'aratro.\nIl termine \"yug\u00e0\" si riscontra gi\u00e0 nel pi\u00f9 antico dei \"Veda\", il \u1e5agveda, con il significato di \"giogo\". Ananda Coomaraswamy (1877 \u2013 1947), storico dell'arte singalese, ricorda in tal senso il brano del \u1e5agveda dove viene indicato che l'uomo deve:\nIn tale accezione, il termine \u00e8 chiaramente adoperato anche nello \"\u015aatapatha Br\u0101hma\u1e47a\" (X secolo ca. a.e.v.)\nDa qui il significato, posteriore, di \"yoga\" come insieme di tecniche anche meditative aventi come scopo l'\"unione\" con la Realt\u00e0 ultima e tesa ad \"aggiogare\", \"controllare\", \"governare\" i \"sensi\" (\"indriya\") e i vissuti da parte della coscienza. L'evoluzione appare evidente in questo passo della successiva \"Ka\u1e6dha Upani\u1e63ad\":\nNella sua accezione religiosa e filosofico religiosa, il termine sanscrito \"yoga\" \u00e8 cos\u00ec reso nelle altre lingue asiatiche:\nUso contemporaneo.\nNel linguaggio corrente con \"yoga\" si intende il pi\u00f9 delle volte un variegato insieme di attivit\u00e0 che spesso poco hanno a che fare con lo Yoga tradizionale, attivit\u00e0 che comprendono ginnastiche del corpo e della respirazione, discipline psicofisiche finalizzate alla meditazione o al rilassamento, tecniche miste che unirebbero lo Yoga con tradizioni lontane, eccetera. Si \u00e8 dunque assistito a tutto un proliferare di pseudo branche dello Yoga e di maestri proclamatisi tali senza l'appartenenza a un lignaggio:\nIn senso ampio lo Yoga \u00e8 una via di realizzazione spirituale che si fonda su una sua propria filosofia, un percorso che diviene via via sempre pi\u00f9 totalizzante, non un qualcosa al quale ci si pu\u00f2 riferire con espressioni come \"fare un po' di yoga\":\nLa dottrina dello Yoga nelle \"Upani\u1e63ad\" vediche.\nSe dunque nei \"Veda\", segnatamente nella \"\u1e5agveda Sa\u1e43hit\u0101\", termini correlati al termine \"yoga\" hanno il compito di suggerire agli uomini di \"imbrigliare\" i propri sensi, pensieri e vissuti per dedicarli con talento alle attivit\u00e0 religiose e spirituali nelle successive \"Upani\u1e63ad\" vedi che tale termine inizia ad avere dei significati pi\u00f9 precisi e tecnici.\n\u00c8 nella \"Ka\u1e6dha Upani\u1e63ad\", collegata al K\u1e5b\u1e63\u1e47a Yajurveda, che il termine \"yoga\" compare per la prima volta. Questa \"Upani\u1e63ad\" del periodo medio, databile intorno al V sec. a.e.v., discostandosi dal clima dei grandiosi miti cosmogonici delle \"Upani\u1e63ad\" antiche, si apre a speculazioni pi\u00f9 specificamente filosofiche e psicologiche, preannunciando elementi che poi saranno sviluppati a fondo nelle successive \"dar\u015bana\", le scuole interpretative dell'induismo.\n\"\u015avet\u0101\u015bvatara Upani\u1e63ad\".\nComposta fra il IV e il II secolo a.e.v, questa \"Upani\u1e63ad\" riveste un posto particolare, in quanto contempla temi che saranno propri del successivo induismo: l'aspetto teistico; la fede come devozione, la bhakti; il concetto di energia divina, la \"\u015bakti\", ossia la potenza creatrice del Dio, il suo aspetto immanente; lo Yoga.\nInizialmente lo Yoga \u00e8 descritto come disciplina meditativa capace di realizzare la \"\u015bakti\", la potenza stessa divina (\"deva-\u0101tma-\u015bakti\"). Nel secondo canto troviamo descrizioni sia di carattere tecnico sia riguardanti i segni che contraddistinguono il percorso dello yogin.\nVi compaiono dunque precisi accenni al controllo della respirazione, respirazione collegata al \"pr\u0101\u1e47a\", il principio vitale inteso come \"soffio\"; e al dominio dell'attenzione inteso come capacit\u00e0 di non essere distratto, quindi di concentrarsi: elementi questi che ritroveremo entrambi nella successiva sistematizzazione dello Yoga classico. Degna di nota \u00e8 infine la relazione fra Yoga e immortalit\u00e0, lo Yoga cio\u00e8 come disciplina salvifica.\n\"Maitr\u012b Upani\u1e63ad\".\nL'ancora pi\u00f9 tarda \"Maitr\u012b Upani\u1e63ad\" (o \"Maitr\u0101ya\u1e47\u012ba Upani\u1e63ad\", composta fra II sec. a.e.v. e il II sec. e.v., collegata al K\u1e5b\u1e63\u1e47a Yajurveda) entra ulteriormente nell'aspetto descrittivo:\nIn questa \"Upani\u1e63ad\" troviamo la pi\u00f9 antica suddivisione dello Yoga in \"a\u1e45ga\" (lett.: \"braccia\", \"membra\"): \"pr\u0101\u1e47\u0101y\u0101ma\" (controllo della respirazione); \"praty\u0101h\u0101ra\" (ritrazione dei sensi); \"dhy\u0101na\" (meditazione); \"dh\u0101ra\u1e47\u0101\" (\"connessione profonda\"); \"tarka\" (\"pensiero\", \"ragionamento\"); \"sam\u0101dhi\" (\"concentrazione\").\nSi tratta quindi di una suddivisione in sei membra, che rispetto a quella classica degli \"Yoga S\u016btra\" manca delle norme di carattere generale e morale (le osservanze e le restrizioni: \"yama\" e \"niyama\"), e dove il ragionamento prende il posto della posizione (\"\u0101sana\"). \"Tarka\" \u00e8 da intendersi come la riflessione ragionata sugli argomenti delle scritture, dei \"Veda\". Ci\u00f2 testimonierebbe, secondo questa \"Upani\u1e63ad\", che in questo stadio lo Yoga era principalmente una disciplina di carattere speculativo.\nLe vie dello Yoga nella \"Bhagavadg\u012bt\u0101\".\nI 18 canti estratti dal \"Bh\u012b\u1e63ma Parva\", sesto libro del vasto poema epico \"Mah\u0101bh\u0101rata\", noti come \"Il canto del Divino\", costituiscono un poemetto a parte per la decisiva importanza storica e dottrinale che essi rivestiranno nell'Induismo ortodosso. Di datazione incerta, ma comunque non successiva al III-II secolo a.e.v. nella loro stesura finale, salvo ritocchi posteriori, la \"Bhagavadg\u012bt\u0101\" \u00e8 incentrata sul dialogo fra il principe Arjuna e il dio K\u1e5b\u1e63\u1e47a, ottavo \"avat\u0101ra\" di Vi\u1e63\u1e47u. Il confronto, sempre in sospeso fra toni ieratici e punte di alto lirismo, \u00e8 ambientato in un campo di guerra, l\u00e0 dove Arjuna si ritrova a dover fronteggiare in battaglia i suoi stessi familiari. L'angoscia del combattimento e il dilemma morale lo assalgono costringendolo a fermarsi. \u00c8 qui che K\u1e5b\u1e63\u1e47a, sul carro di Arjuna in veste di auriga, risponde ai suoi dubbi, gli espone le vie della realizzazione, e a lui si manifesta come Dio.\nNella \"G\u012bt\u0101\" il termine \"yoga\" compare spesso, ma quasi sempre non inteso nel senso di tecnica psicofisica o visione filosofico-religiosa compiuta come in seguito sar\u00e0, bens\u00ec come condotta di vita, via o percorso verso il divino e quindi verso la liberazione. La molteplicit\u00e0 di questi cammini che K\u1e5b\u1e63\u1e47a presenta ad Arjuna costituisce l'insieme delle vie dello Yoga cos\u00ec come in quest'opera esposte. Fra queste rivestono maggior importanza: il Karma Yoga, la via dell'azione sacralizzata; il J\u00f1\u0101na Yoga, la via della conoscenza spirituale; il Bhakti Yoga, la via dell'abbandono devozionale a Dio; il Dhy\u0101na Yoga, la via della meditazione. Al di l\u00e0 delle particolarit\u00e0 che contraddistinguono i singoli percorsi, lo Yoga esposto in quest'opera \u00e8 chiaramente teistico, e si presenta come il risultato di una vasto intento sintetico, nel quale ogni via di salvezza \u00e8 considerata efficace se percorsa nel principio validante della fede.\nKarma Yoga.\nIl termine \"karma\" \u00e8 generalmente tradotto con \"azione\", e nelle tradizioni dell'induismo \u00e8 connesso alla dottrina del ciclo delle rinascite, il \"sa\u1e43s\u0101ra\", tramite quella legge nota appunto come \"legge del karma\", in base alla quale ogni azione dell'individuo senziente pu\u00f2 essere causa di conseguenze che vincolano il suo corpo trasmigrante a tornare in vita dopo la morte del corpo fisico. Si \u00e8 qui di fronte a una teoria fondamentale in tutte le tradizioni religiose non solo dell'induismo, ma anche del buddhismo, del giainismo e del sikhismo. La liberazione, il \"mok\u1e63a\", da questo ciclo delle reincarnazioni \u00e8 il fine ultimo di queste tradizioni, perch\u00e9 tornare in vita non \u00e8 che ritornare nelle sofferenze della vita. Il problema che la \"Bhagavadg\u012bt\u0101\" si trova a dover affrontare \u00e8 in fondo il dilemma fondamentale di ogni essere umano: come conciliare il proprio agire quotidiano con la legge morale. E Arjuna si trova in una situazione limite, ben pi\u00f9 ardua di quella dell'individuo comune: \u00e8 a capo di un esercito e dall'altra parte egli vede schierati i suoi stessi consanguinei.\nK\u1e5b\u1e63\u1e47a espone ad Arjuna la dottrina del Karma Yoga, che a un primo livello di comprensione \u00e8 letta come la via dell'azione disinteressata, il distaccamento cio\u00e8 dai frutti dell'azione stessa e l'adesione al proprio dovere sociale (\"svadharma\") in quanto tale e non come strumento per raggiungere, o evitare, questo o quell'obiettivo, o ostacolo. Pi\u00f9 in profondit\u00e0 il Karma Yoga pospone la via dell'ascetismo alla via dell'impegno sociale, reinterpretando quest'ultimo in un'ottica sacralizzata:\nL'agire disinteressatamente, in accordo col proprio ruolo sociale diventa quindi atto sacrificale col quale l'uomo rende a Dio ci\u00f2 che Dio ha creato:\nIl \u00abtrionfo\u00bb della \"Bhagavadg\u012bt\u0101\", usando un'espressione di Mircea Eliade, \u00e8 in questo suo dare la possibilit\u00e0 di rendere sacra ogni azione profana vivendola come atto rituale, gesto sacro offerto a Dio, foss'anche un atto \"immorale\" come quello di Arjuna. Dissolvendo cos\u00ec nel sacrificio il frutto dell'azione, l'individuo non \"genera nuovo karma\", si svincola dal ciclo delle rinascite e pu\u00f2 finalmente aspirare alla liberazione.\nBhakti Yoga.\nLa \"bhakti\" \u00e8 la devozione verso una divinit\u00e0 personale, il Signore (Bhagav\u0101n), o anche verso il proprio maestro spirituale, attualmente espressa in varie tradizioni religiose dell'induismo come adorazione, trasporto emotivo intenso e resa totale. La \"bhakti\" cos\u00ec intesa \u00e8 propria dei cosiddetti \"movimenti devozionali\", affermatisi verso il VII secolo nell'India del Sud e poi estesisi altrove, ma gi\u00e0 presenti nel periodo in cui la \"G\u012bt\u0101\" veniva composta. Nella \"G\u012bt\u0101\" compare inoltre per la prima volta la concezione che il Signore possa ricambiare l'affetto del devoto, essergli amico e anche di pi\u00f9.\nIl Bhakti Yoga \u00e8 dunque la via della devozione, la via che scegliendo l'adorazione e l'abbandono nel Signore, conduce cos\u00ec alla liberazione. E, cosa notevole, la \"G\u012bta\" estende ora questa possibilit\u00e0 agli individui delle caste basse e alle donne, tradizionalmente esclusi dal mondo brahmanico:\nJ\u00f1\u0101na Yoga.\n\"J\u00f1\u0101na\" \u00e8 la conoscenza metafisica, la conoscenza dell'Assoluto, del Brahman cio\u00e8:\nNel quarto canto della \"G\u012bt\u0101\" la via della conoscenza \u00e8 intesa come una forma di sacrificio (IV.32), quella pi\u00f9 alta fra le altre forme di sacrificio (IV.33), identificata con la conoscenza dei \"Veda\" (IV.34).\nDhy\u0101na Yoga.\nIl sostantivo neutro \"dhy\u0101na\" \u00e8 usualmente reso con \"meditazione\", \"attenzione\", \"riflessione\", \"contemplazione\". Il sesto canto della \"G\u012bt\u0101\" si occupa, tra altro, dell'aspetto contemplativo dello Yoga, e pi\u00f9 che fare riferimento al settimo stadio della suddivisione degli \"Yoga S\u016btra\", detto appunto \"Dhy\u0101na\", in realt\u00e0 verte sull'insieme delle ultime tre suddivisioni, il \"sa\u1e43yama\" (\"dominio dello spirito\"). I versetti dal 10 al 14 descrivono tecnicamente come il praticante deve operare, e troviamo qui abbozzati ma precisi elementi che faranno parte dello Yoga classico: osservanza della castit\u00e0; una posizione stabile in cui meditare; concentrazione su un unico punto (\"ek\u0101gra\"); animo pacificato; mente disciplinata. Questa pratica conduce all'unione fra l'essenza individuale e quella universale, donando una felicit\u00e0 che non \u00e8 dei sensi:\nLa \"sospensione del pensiero\" (\"cittam niruddham\") qui evidenziata \u00e8 del tutto equivalente alla definizione che si d\u00e0 negli \"Yoga S\u016btra\" (\"citta v\u1e5btti nirodha\u1e25\").\nLo Yoga classico nello \"Yogas\u016btra\" di Pata\u00f1jali.\nLa prima grande opera indiana che descrive e sistema le tecniche dello Yoga \u00e8 lo \"Yoga S\u016btra\" (\"Aforismi sullo Yoga\"), redatto da Pata\u00f1jali, vissuto fra il II sec. a.e.v. e il V sec. e.v., che raccoglie 196 \"s\u016btra\". A lui va il merito di aver interpretato lo Yoga quale dottrina soteriologica e soprattutto filosofica da tradizione mistica che era.\nLo \"Yogas\u016btra\" \u00e8 suddiviso in quattro sezioni dette \"p\u0101da\", che sono: \"Sam\u0101dhi P\u0101da\" (la \"congiunzione\"); \"S\u0101dhana P\u0101da\" (la \"realizzazione\"); \"Vibh\u016bti P\u0101da\" (i \"poteri\"); \"Kaivalya P\u0101da\" (la \"separazione\"). Nel primo \"p\u0101da\" viene introdotto e illustrato lo Yoga come mezzo per il raggiungimento del \"sam\u0101dhi\", lo stato di beatitudine nel quale, sperimentando una differente consapevolezza delle cose, si consegue la liberazione (\"mok\u1e63a\") dal \"ciclo delle rinascite\" (il \"sa\u1e43s\u0101ra\"). Nel secondo \u00e8 esposto l'A\u1e63\u1e6d\u0101\u1e45ga Yoga (\"Le otto membra dello Yoga\", noto anche come Raja Yoga, lo \"Yoga regale\"). Nel terzo Pata\u00f1jali prosegue descrivendo le ultime tre fasi del percorso yogico; vengono altres\u00ec esposti i \"poteri sovraumani\" (\"vibh\u016bti\") che \u00e8 possibile conseguire con una pratica corretta dello yoga. Nell'ultimo \"p\u0101da\" il filosofo d\u00e0 una veste filosofica alla disciplina finora presentata rifacendosi alla dottrina del S\u0101\u1e43khya: il \"sam\u0101dhi\" consente finalmente di riconoscere la \"separazione\" (\"kaivalya\") fra spirito (\"puru\u1e63a\") e materia (\"prak\u1e5bti\").\n\"Kaivalya\", \"puru\u1e63a\" e \"prak\u1e5bti\", insieme ad altri, sono termini del pensiero del S\u0101\u1e43khya, scuola sistematizzata dal filosofo indiano \u012a\u015bvarak\u1e5b\u1e63\u1e47a intorno al IV secolo e.v., ma di origini ben anteriori. Pata\u00f1jali adotta il S\u0101\u1e43khya e su di esso fonda il suo Yoga, coniugando cos\u00ec due fra le tradizioni pi\u00f9 antiche del mondo indiano, quella filosofica del S\u0101\u1e43khya e quella mistica dello Yoga. Cos\u00ec sintetizza il suo contributo lo storico delle religioni rumeno Mircea Eliade:\nDi opinione differente \u00e8 il filosofo indiano Surendranath Dasgupta, il quale ipotizza un'origine comune per entrambi i sistemi in quello che \u00e8 stato definito il \"proto-S\u0101\u1e43khya\", il S\u0101\u1e43khya delle origini, del quale per\u00f2 poco o nulla si conosce non esistendo alcun testo coevo. Egli per\u00f2 non nega a Pata\u00f1jali di aver operato una notevole sintesi delle tradizioni dello Yoga e del S\u0101\u1e43khya, sia che fossero tradizioni distinte, sia che avessero origini comuni. Di opinione simile sono anche i commentatori dell'epoca.\nIl S\u0101\u1e43khya postula l'esistenza di due princ\u00ecpi eterni e inconciliabili: il \"puru\u1e63a\", il \"veggente\", puro spirito frammentato in infinite monadi, testimone inattivo dell'incessante evoluzione della \"prak\u1e5bti\", il secondo principio: la \"natura naturante\", la materia concepita come ente da cui deriva per differenziazioni successive ogni aspetto della realt\u00e0 fisica, materiale e mentale. Sebbene distinti, tra tali due princ\u00ecpi si esercita normalmente un'influenza che \u00e8 causa sia dell'evoluzione del cosmo sia della sofferenza umana. Da un lato abbiamo il \"puru\u1e63a\", che non possedendo la facolt\u00e0 di agire si lascia illudere dalla \"prak\u1e5bti\" attribuendosi un dinamismo che gli \u00e8 alieno; dall'altro lato c'\u00e8 la \"prak\u1e5bti\", che nel suo prodotto pi\u00f9 evoluto, cio\u00e8 il \"citta\" (la coscienza), si erge illudendosi d'essere altro dalla materia stessa.\nLa confusione originata da tale ignoranza condanna il cosiddetto \"io trasmigrante\" a reincarnarsi dopo la morte del \"corpo grossolano\" che lo accoglieva: \u00e8 il \"sa\u1e43s\u0101ra\": l'evoluzione della materia prosegue e cos\u00ec anche la vita intesa in senso lato. E tornare a vivere \u00e8 ricadere nella sofferenza.\nLa liberazione da questo ciclo \u00e8 possibile, secondo il S\u0101\u1e43khya e lo Yoga di Pata\u00f1jali, soltanto riconoscendo gli aspetti autentici del \"puru\u1e63a\" e della \"prak\u1e5bti\" e quindi il loro stato di effettiva \"separazione\", il \"kaivalya\". Il soggetto che pu\u00f2 operare tale distinzione non pu\u00f2 certo essere il \"puru\u1e63a\", ma la \"prak\u1e5bti\" stessa nella sua forma pi\u00f9 complessa, la coscienza, il \"citta\". Il \"citta\", l'insieme delle funzioni mentali consce e inconsce, deve liberarsi da tutto ci\u00f2 che la oscura e la agita, da quei \"movimenti\" che Pata\u00f1jali chiama \"vortici\" (\"v\u1e5btti\"). E questo altro non \u00e8 se non il fine dello Yoga:\nResa quieta la coscienza, questa pu\u00f2 finalmente riconoscere lo spirito quale testimone non vincolato, libero, inattivo e trascendente. Quando ogni essere senziente si sar\u00e0 cos\u00ec liberato, la \"prak\u1e5bti\" si riassorbir\u00e0 in s\u00e9 stessa e tutto torner\u00e0 nello stato primordiale.\nGli otto stadi del R\u0101ja Yoga.\nGli stadi in cui Pata\u00f1jali suddivide il percorso yogico sono otto. I primi due, \"yama\" e \"niyama\", rispettivamente le \"astensioni\" e le \"osservanze\", sono da intendersi come norme di carattere generale, indispensabili codici morali da adottare quotidianamente per chi voglia intraprendere il percorso (\"s\u0101dhana\").\nTali otto stadi sono:\nRaggiunto il \"nirb\u012bja sam\u0101dhi\" l'individuo ha finalmente liberato il suo \"puru\u1e63a\" dall'influenza della materia rendendogli la propria condizione originale; il suo corpo trasmigrante si \u00e8 del pari riconosciuto per quel che \u00e8 reintegrandosi nella \"prak\u1e5bti\": \u00e8 la condizione del \"liberato in vita\" (il \"j\u012bvanmukta\"), una situazione paradossale. Pur vivo, egli ha abbandonato il ciclo delle rinascite (il \"sa\u1e43s\u0101ra\"); pur continuando a esistere nel tempo, egli \u00e8 fuori dal tempo; pur possedendo un corpo, la propria coscienza (il \"citta\") \u00e8 ora assimilabile al \"puru\u1e63a\", il testimone delle evoluzioni del materiale e del mentale: egli \"si vede\". Soggetto e oggetto al contempo, il liberato in vita vive in uno stato di \"sovracoscienza\", uno stato di estrema, impassibile lucidit\u00e0.\nLe \"Upani\u1e63ad\" posteriori e lo Yoga secondo Patanjali.\nSuccessivo alla \"Maitr\u012b Upani\u1e63ad\" e di poco anteriori agli \"Yogas\u016btra\" \u00e8 un gruppo di \"Upani\u1e63ad\" nelle quali troviamo riferimenti e descrizioni pi\u00f9 o meno precisi che riguardano elementi caratteristici dello Yoga: sono le \"Upani\u1e63ad Sa\u1e43ny\u0101sa\", spesso scritte in prosa.\nBen posteriore \u00e8 invece un altro gruppo di \"Upani\u1e63ad\", le \"Upani\u1e63ad Yoga\", databili fra il XIV e il XV secolo, in versi.\nLe prime, le \"Upani\u1e63ad Sa\u1e43ny\u0101sa\", espongono teorie approssimative che esaltano la vita ascetica e devozionale: il \"sa\u1e43ny\u0101sa\" \u00e8 il rinunciante, colui che abbandona la vita sociale e i propri beni per dedicarsi alla conoscenza spirituale. Fra queste \"Upani\u1e63ad\" citiamo la \"J\u0101b\u0101la Upani\u1e63ad\", la \"Sa\u1e43ny\u0101sa Upani\u1e63ad\", la \"Brahma Upani\u1e63ad\" e la \"Paramaha\u1e43sa Upani\u1e63ad\". In quest'ultima \u00e8 presentata come meta del percorso spirituale, l'unione fra l'essenza ultima individuale (il \"j\u012bv\u0101tman\") e quella suprema (il \"Param\u0101tman\"), terminologia pi\u00f9 prossima alle scuole del Ved\u0101nta che a quella del S\u0101\u1e43khya.\nNel gruppo delle \"Upani\u1e63ad Yoga\" meritano maggior attenzione la \"Yogatattva Upani\u1e63ad\", la \"Dhy\u0101nabindu Upani\u1e63ad\" e la \"N\u0101dabindu Upani\u1e63ad\". In queste compaiono molti dei termini e dei concetti che sono dello Ha\u1e6dha Yoga, pur risentendo degli influssi del Ved\u0101nta.\nNella \"Yogatattva Upani\u1e63ad\" abbiamo una teoria del \"pr\u0101\u1e47\u0101y\u0101ma\", il controllo della respirazione e del flusso vitale (il \"pr\u0101\u1e47a\"), con descrizioni tecniche sulla durata delle fasi respiratorie e sulla purificazione delle \"n\u0101\u1e0d\u012b\". Il \"praty\u0101h\u0101ra\", cio\u00e8 la ritrazione dei sensi dagli oggetti, \u00e8 associato alla fase di sospensione del ciclo respiratorio. Il \"sam\u0101dhi\", lo stato di congiunzione finale del percorso yogico inteso come mezzo salvifico, \u00e8 la realizzazione dell'unione fra \"j\u012bv\u0101tman\" e \"Param\u0101tman\".\nUn accento particolare in questa \"Upani\u1e63ad\" \u00e8 posto sulle \"siddhi\" (o \"vibh\u016bti\"), le \"perfezioni\", cio\u00e8 i poteri extra-normali, quelle facolt\u00e0 straordinarie che la pratica dello Yoga concederebbe: la chiaroveggenza; l'invisibilit\u00e0 del corpo; la capacit\u00e0 di trasformare metalli in oro; la capacit\u00e0 di volare; l'immortalit\u00e0; eccetera. Vi compare quindi descritta una fisiologia del corpo yogico che suddivide in cinque il corpo grossolano facendo corrispondere ogni parte a uno dei cinque elementi cosmici, a uno \"yantra\", e a un \"b\u012bjamantra\". Infine la \"Yogatattva Upani\u1e63ad\" enumera una serie di \"\u0101sana\", le posture da assumere durante la pratica.\nLa \"Dhy\u0101nabindu Upani\u1e63ad\" \u00e8 caratterizzata da elementi tipicamente tantrici, quali l'emancipazione dagli obblighi morali e sociali; il carattere pratico della conoscenza; una vena antidevozionale, dove le divinit\u00e0 sono simbolicamente rappresentate in varie forme. Il caso pi\u00f9 evidente \u00e8 la contemplazione del Brahman quale \"b\u012bjamantra\" O\u1e42. Il \"pr\u0101\u1e47\u0101y\u0101ma\", nei suoi tre momenti di inspirazione, sospensione ed espansione, simboleggia l'adorazione di Brahm\u0101, Vi\u1e63\u1e47u e Rudra rispettivamente. Queste tecniche, insieme ad altre, costituiscono il Dhy\u0101na Yoga, cos\u00ec come in questa \"Upani\u1e63ad\" presentato. Vi si trova infine anche un accenno al \"risveglio\" di Parame\u015bvar\u012b, la Signora Suprema, con riferimento quindi a Ku\u1e47\u1e0dalin\u012b.\nDi carattere simile \u00e8 la \"N\u0101dabindu Upani\u1e63ad\", nella quale \u00e8 interessante evidenziare l'attenzione che viene rivolta ai fenomeni auditivi che si producono durante la pratica, suoni simbolici che costituiscono una misura del progresso nel percorso yogico.\n\"N\u0101da\" vuole infatti dire \"suono\", e la teoria si basa sulla convinzione che una delle manifestazioni dell'Assoluto \u00e8 quella in forma fonica. I suoni udibili sono distinti in tre livelli: nel primo si pu\u00f2 udire il suono di un tuono, oppure di una cascata, oppure delle onde oceaniche; nel secondo il suono di un tamburo o di una campana; nel terzo di una piccola campana, oppure di un flauto o anche del ronzio di un'ape. Lo yogin deve superare tali livelli usando quei suoni per fermare il divagare della propria coscienza (\"citta\"), a somiglianza di un serpente che viene immobilizzato dall'ascolto di musiche opportune. Quando egli non udir\u00e0 pi\u00f9 alcun suono, allora avr\u00e0 raggiunto la liberazione (\"mukti\").\nLo Yoga nelle tradizioni tantriche.\nCon l'espressione \"Yoga tantrico\" ci si vuol oggi generalmente riferire a una non ben precisata classe che comprende differenti forme di Yoga o presunte tali, sia tradizionali sia rivisitate in chiave moderna, che si allontanano dallo Yoga classico di Pata\u00f1jali e dei suoi commentatori. In realt\u00e0 non esiste uno \"Yoga tantrico\" come disciplina o pensiero a s\u00e9 stante nelle tradizioni ind\u00f9, come del resto non esiste un fenomeno \"tantrico\" indipendente in quel vasto e complesso insieme di tradizioni religiose caratteristiche del mondo panindiano.\nSi ricorda infatti che il termine \"tantrismo\", come anche l'aggettivo \"tantrico\", oggi entrambi ben noti e diffusi, sono di uso relativamente recente: sconosciuti nel sanscrito, sono stati introdotti da studiosi occidentali nel XIX secolo con l'intento di riferirsi a certe pratiche e credenze religiose che apparivano estranee e distinte da ci\u00f2 che allora si conosceva delle religioni dell'India. Questo insieme di pratiche e credenze faceva spesso riferimento a testi definiti \"Tantra\", testi sia in sanscrito che in lingue vernacolari: da qui i termini oggi adoperati.\nOgni testo dei \"Tantra\" \u00e8 suddiviso, o dovrebbe teoricamente essere suddiviso in quattro parti dette \"p\u0101da\", che riguardano gli aspetti principali della vita del \"t\u0101ntrika\" (l'adepto di una tradizione): la dottrina (\"j\u00f1\u0101na\"), il rituale (\"kriy\u0101\"), il comportamento (\"cary\u0101\") e infine lo \"yoga,\" la pratica, ovvero i mezzi per ottenere la liberazione.\nHa\u1e6dha Yoga, Ku\u1e47\u1e0dalin\u012b Yoga, Laya Yoga e Mantra Yoga sono branche considerate essere Yoga tantrico, ma sotto questo nome vengono annoverate anche forme di Yoga di recente invenzione, in Occidente come anche in India, che spesso non sono esattamente riconducibili a una tradizione.\nMentre lo Ha\u1e6dha Yoga \u00e8 riferibile a un fondatore, Gorakhn\u0101th (XII sec.), a un ordine tuttora esistente (i K\u0101npa\u1e6dha), e a pi\u00f9 di un testo, lo stesso non si pu\u00f2 dire del Ku\u1e47\u1e0dalin\u012b Yoga, termine anch'esso di uso non tradizionale, tant'\u00e8 che alcuni studiosi lo identificano con lo Ha\u1e6dha Yoga. Chiaramente qui con Ha\u1e6dha Yoga ci si riferisce allo Ha\u1e6dha Yoga tradizionale, non quello moderno, versione reinterpretata di elementi tradizionali.\n\u00c8 dunque importante individuare e comprendere quali siano quegli elementi caratteristici delle forme di Yoga che possono definirsi tantriche. In primo luogo si osserva che il seguace di una tradizione tantrica, il \"t\u0101ntrika\", \u00e8 consapevole di vivere in un mondo che ai suoi occhi si configura come un campo di \"energie sovrannaturali\", potenze divine che animano il mondo e il suo corpo stesso.\nQuando qui si parla di \"corpo\", non si deve intendere soltanto il corpo fisico, quello accessibile ai sensi, il \"corpo grossolano\", ma anche e soprattutto il cosiddetto \"corpo sottile\", una struttura immateriale, un complesso somatico inaccessibile ai sensi che l'adepto \"crea\" seguendo culti visionari e pratiche somatopsichiche, fondamentali in ogni forma di Yoga tantrico:\nSul termine \"corpo sottile\", ormai di uso comune, va precisato, come fa notare l'indologo francese Andr\u00e9 Padoux, che si tratta di un termine improprio, perch\u00e9 \u00e8 la traduzione letterale di \"suk\u1e63ma\u015bar\u012bra\", termine che si riferisce invece al corpo trasmigrante: il \"corpo sottile\" sarebbe invero quello che sopravvivendo alla morte \u00e8 destinato a reincarnarsi (se non c'\u00e8 stata liberazione). Padoux utilizza pertanto il termine \"corpo yogico\"; Gavin Flood utilizza il termine \"corpo tantrico\".\nLe potenze divine che \"vivono\" nel mondo sono considerate essere espressioni di un'unica potenza, o energia, la \"\u015bakti\". In termini generici si pu\u00f2 definire la \"\u015bakti\" come quell'aspetto dell'Assoluto che operando nel mondo, \u00e8 fonte di ogni trasformazione, creazione e dissoluzione. Nel corpo \u00e8 ritenuta presente una forma di tale energia che di norma \u00e8 in uno stato potenziale, quiescente: il termine adoperato nella letteratura tradizionale in sanscrito \u00e8 \"ku\u1e47\u1e0dalin\u012b\", traducibile con \"arrotolata\". \"Ku\u1e47\u1e0dalin\u012b-\u015bakti\" \u00e8 l'energia potenziale divina che \"abita\" il corpo umano.\nGli organi principali del corpo sottile sono: i \"canali\", o \"arterie\" (\"n\u0101\u1e0d\u012b\"), fra i quali hanno maggior importanza la \"n\u0101\u1e0d\u012b\" centrale, la \"su\u1e63umn\u0101\", e le due laterali, \"i\u1e0d\u0101\" e \"pi\u1e45gal\u0101\"; i \"centri\", o \"ruote\" (\"cakra\"); i \"punti\" (\"bindu\"); il soffio vitale (\"v\u0101yu\"). Va precisato che non esiste una fisiologia univoca per il corpo yogico: il numero, le caratteristiche e le funzioni dei suoi componenti variano con la tradizione e i testi.\nSebbene il corpo yogico e il ruolo che la \"ku\u1e47\u1e0dalin\u012b\" vi svolge sono sempre presenti nell'interpretazione metafisica della pratica yogica, quest'ultima pu\u00f2 anche contemplare vie che non chiamano direttamente in causa n\u00e9 gli elementi del corpo n\u00e9 la \"ku\u1e47\u1e0dalin\u012b\" stessa. \u00c8 per esempio il caso dello \"\u015baktip\u0101ta\", la discesa della grazia divina che pu\u00f2 egualmente condurre alla liberazione.\nUn altro aspetto dello Yoga tantrico che occorre mettere in evidenza riguarda proprio il fine, che non sempre coincide con la salvezza spirituale intesa come liberazione dal ciclo delle rinascite, quanto pi\u00f9 volentieri con l'acquisizione di effetti benefici sul corpo e soprattutto con l'ottenimento dei poteri sovrannaturali, le \"siddhi\", o \"vibh\u016bti\", gi\u00e0 descritte anche da Pata\u00f1jali nel terzo \"p\u0101da\" degli \"Yoga S\u016btra\".\nConnessa con la concezione di un mondo pervaso dalla \"\u015bakti\" \u00e8 l'altra, egualmente importante fra le caratteristiche dello Yoga tantrico, del corpo come microcosmo. Tale visione non \u00e8 certo nuova, comparendo gi\u00e0 nelle \"Sa\u1e43hit\u0101\" dei \"Veda\" e nelle successive \"Upani\u1e63ad\". Ci\u00f2 che per\u00f2 adesso assume un aspetto differente \u00e8 proprio la considerazione che del corpo si ha, nonch\u00e9 la sua funzione come strumento stesso per la liberazione: Cos\u00ec il filosofo indiano Abhinavagupta (X \u2013 XI) nella sua opera principale, sistematizzazione delle tradizioni tantriche non dualiste:\nSe il corpo \u00e8 in qualche modo il cosmo stesso, allora tramite il corpo e nel corpo si pu\u00f2 replicare il cosmo come funzione, e la via verso la liberazione diventa quindi il \"cammino\" stesso dell'emanazione dell'universo ripercorso all'incontrario. Le tradizioni tantriche, indipendentemente da quale divinit\u00e0 abbiano eletto come personificazione dell'Assoluto, sono essenzialmente moniste: la Realt\u00e0 Assoluta \u00e8 unica e onnipervadente, il mondo non \u00e8 che un'emanazione dell'Assoluto. Nelle tradizioni tantriche che fanno capo allo shivaismo del Kashmir, l'Assoluto \u00e8 il Supremo \u015aiva, Parama\u015biva, la cui prima manifestazione nell'emanazione \u00e8 la Sua polarizzazione come coppia \u015aiva-\u015aakti: Coscienza e Energia; luce e riflesso; passivit\u00e0 e attivit\u00e0. Il tempo, lo spazio, la molteplicit\u00e0, la causalit\u00e0, eccetera, fino agli elementi costituitivi, grossolani e sottili (cio\u00e8 accessibili ai sensi o meno), seguono dal progressivo \"discendere\" dell'Assoluto che si fa universo. Ripercorrere questo cammino sino a far ricongiungere l'Energia col suo Possessore, vuol dire tornare nell'unit\u00e0 originaria; vuol dire trarsi fuori dal mondo fenomenico, dal tempo come dallo spazio; vuol dire liberarsi dal ciclo delle rinascite che inevitabilmente riporterebbe nel mondo della differenziazione.\n\u00c8 questo il senso gi\u00e0 espresso sinteticamente in precedenza da Vasugupta (VIII \u2013 IX sec.) negli \"\u015aivas\u016btra\":\nNell'interpretazione filosofico-religiosa della liberazione lo Yoga tantrico si distingue quindi nettamente dallo Yoga classico, il quale si rif\u00e0 alla filosofia del S\u0101\u1e43khya, essendo quest'ultimo dualista oltre che ateista.\n\"Ku\u1e47\u1e0dalin\u012b-\u015bakti\" che da arrotolota si drizza; risale lungo la \"su\u1e63umn\u0101\"; attraversa e attiva i \"cakra\", simboli e sedi delle funzioni cosmico-divine nel corpo umano; raggiunge l'ultimo \"cakra\" e infine si unisce a \u015aiva: questo il percorso che, variamente interpretato e attuato, esplicito o implicito, lo Yoga tantrico propone.\nFra gli aspetti importanti dello Yoga tantrico non si pu\u00f2 tralasciare di evidenziare il ruolo del maestro spirituale che segue l'adepto nel suo percorso di realizzazione: il \"guru\". \u00c8 il \"guru\" che accetta il discepolo e lo inizia alla setta; \u00e8 il \"guru\" che \"personalizza\" il percorso del discepolo (il \"s\u0101dhana\") e lo guida; \u00e8 il \"guru\" che pu\u00f2 a sua discrezione anche liberare il discepolo intervenendo, per cos\u00ec dire, dall'esterno. La figura del \"guru\" \u00e8 indispensabile in ogni forma di Yoga tradizionale, ma nelle tradizioni tantriche costui acquista un ruolo che assurge, per forza di cose, al divino.\nHa\u1e6dha Yoga.\n\"Ha\u1e6dha\" \u00e8 traducibile con \"forza\", \"violenza\", \"ostinazione\"; Ha\u1e6dha Yoga \u00e8 dunque lo \"Yoga della forza\", o \"Yoga rinforzante\", con riferimento al fatto che tale disciplina mira a dare un corpo fisicamente in forma e in buona salute, e ci\u00f2 allo scopo di poter affrontare pi\u00f9 adeguatamente la meditazione. Il fine ultimo resta dunque sempre quello della realizzazione, cio\u00e8 della liberazione in vita.\nFondatore dello Ha\u1e6dha Yoga \u00e8 ritenuto essere Gorakhn\u0101th, vissuto intorno al XII secolo, esponente della setta \"\u015baiva\" dei N\u0101tha, o forse dell'ordine ascetico dei K\u0101npha\u1e6da di cui \u00e8 comunque ritenuto il fondatore, personaggio di cui sono note molte leggende ma quasi nulla di storicamente accertato.\nI testi principali dello Ha\u1e6dha Yoga sono: la \"Ha\u1e6dhayoga Prad\u012bpik\u0101\", del XV secolo; la \"Ghera\u1e47\u1e0da Sa\u1e43hit\u0101\", che in parte si rif\u00e0 al precedente; e la pi\u00f9 tarda \"\u015aiva Sa\u1e43hit\u0101\", con contenuti filosofici maggiormente elaborati e che risentono della scuola del Ved\u0101nta.\nL'attenzione principale di questi testi \u00e8 rivolta a:\nCol tempo e con la costanza, assicurano i testi, oltre a fortificare il corpo e concedere poteri extra-ordinari, queste tecniche favoriscono l'ascesa di Ku\u1e47\u1e0dalin\u012b e dunque l'ottenimento del sam\u0101dhi.\nKu\u1e47\u1e0dalin\u012b Yoga.\nL'espressione \"Ku\u1e47\u1e0dalin\u012b Yoga\" \u00e8 molto probabilmente di uso non tradizionale, e gli studiosi la associano a varie discipline o pratiche che riguardano, come il termine \"ku\u1e47\u1e0dalin\u012b\" suggerisce, la \"manipolazione\" di questa energia cosmico-divina che alcune tradizioni tantriche ritengono essere presente nel corpo umano normalmente in uno stato quiescente. In quanto tale, anche lo Ha\u1e6dha Yoga \u00e8 una forma di Ku\u1e47\u1e0dalin\u012b Yoga, sebbene la sua attenzione possa sembrare rivolta soltanto alla preparazione del corpo. L'accedemico francese Andr\u00e9 Padoux riferisce infatti come taluni preferiscano chiamare Ku\u1e47\u1e0dalin\u012b Yoga lo Ha\u1e6dha Yoga: L'indologo tedesco Georg Feuerstein fa notare come altri identifichino il rituale del Bh\u016btashuddhi con il Ku\u1e47\u1e0dalin\u012b Yoga. Si tratta di un rito visionario nel quale il praticante effettua la \"dissoluzione\" (\"laya\") degli elementi ultimi della materia del proprio corpo (\"mah\u0101bh\u016bta\") l'uno nell'altro, fino a farli riassorbire nella Divinit\u00e0 Suprema. Essendo per\u00f2 questo un rito che contempla la dissoluzione degli elementi e non coinvolge direttamente la Ku\u1e47\u1e0dalin\u012b, esso \u00e8 pi\u00f9 correttamente inquadrato come appartenente allo \"Yoga della dissoluzione\", il \"Laya Yoga\", espressione, questa s\u00ec, di uso tradizionale. Vari testi infatti, tra i quali la tarda \"Yoga\u015bikh\u0101 Upani\u1e63ad\", classificano quattro forme di Yoga come principali: il Raja Yoga, ovvero lo Yoga classico di Pata\u00f1jali e dei suoi commentatori; lo Ha\u1e6dha Yoga, lo Yoga della forza, di cui si \u00e8 discusso in precedenza; il Laya Yoga, lo Yoga della dissoluzione; il Mantra Yoga, lo Yoga che propone come via di realizzazione spirituale la recitazione dei mantra.\nClassificazioni e nomenclatura a parte, le pratiche del Ku\u1e47\u1e0dalin\u012b Yoga si distinguono dal ruolo determinante che vi svolge il corpo sottile, o corpo yogico, e dal fatto che la salvezza \u00e8 intesa come il risultato dell'ascesa di Ku\u1e47\u1e0dalin\u012b in questo corpo sino al suo ricongiungimento con \u015aiva. Distinguendo dalle pratiche dello Ha\u1e6dha Yoga, che storicamante sono appannaggio dell'ordine \"\u015baiva\" dei K\u0101npha\u1e6da, restano le tradizioni tantriche che fanno capo all'ordine dei K\u0101p\u0101lika, evolutesi successivamente in quel variegato alveo di tradizioni e scuole che va sotto il nome di Kula. L'indologa francese Lilian Silburn, che a lungo si \u00e8 occupata di queste tradizioni, cos\u00ec commenta l'argomento:\nL'indologa elenca i seguenti metodi: distruzione del pensiero dualizzante; interruzione del soffio; frullamento dei soffi; contemplazione delle estremit\u00e0; espansione della via mediana. A questi vanno considerati aggiunti metodi di intervento \"esterni\", quali la cosiddetta \"pratica del bastone\" e l'iniziazione mediante penetrazione.\nLaya Yoga.\nIl sostantivo maschile sanscrito \"laya\" sta per \"dissoluzione\", e il riferimento \u00e8 agli elementi costitutivi del cosmo. Il Laya Yoga \u00e8 una pratica che mira al \"riassorbimento\" di questi elementi in uno stato prespaziale e pretemporale della materia, l\u00e0 dove gli effetti del karma si annullano.\nSecondo la visione del S\u0101\u1e43khya, la scuola filosofica cui lo Yoga fa riferimento, la materia cosmica (la \"prak\u1e5bti\") d\u00e0 luogo a tutto ci\u00f2 che nell'universo esiste, sia materiale sia mentale, svolgendosi in una serie di elementi che sono alla base di ogni manifestazione. \"Riassorbire\" questi elementi, \"dissolverli\" nell'unit\u00e0 indifferenziata della \"prak\u1e5bti\", vuol dire, secondo il Laya Yoga, tornare in uno stadio originario al di l\u00e0 del ciclo delle rinascite (il \"sa\u1e43s\u0101ra\"), ottenendo cos\u00ec la liberazione.\nIl Laya Yoga fa uso di pratiche immaginative, inserite ovviamente in un preciso contesto religioso tradizionale. Secondo il \"Bh\u016btashuddhi Tantra\", ad esempio, l'elemento terra governa l'area del corpo umano fra i piedi e le cosce; l'elemento acqua l'area fra le cosce e l'ombelico; l'elemento fuoco l'area fra l'ombelico e il cuore; l'elemento aria l'area fra il cuore e la fronte; l'elemento etere infine l'area fra la fronte e la sommit\u00e0 del capo. Il praticante dovr\u00e0 visualizzare la dissoluzione della terra nell'acqua; dell'acqua nel fuoco; del fuoco nell'aria; dell'aria nell'etere. Quindi egli proceder\u00e0 dissolvendo l'etere via via negli elementi superiori.\nMantra Yoga.\nIl Mantra Yoga \u00e8 descritto in numerosi testi di epoca tarda, quali la \"Mantrayoga Sa\u1e43hit\u0101\" (XVII-XVIII sec.), la \"Yogatattva Upani\u1e63ad\" (successiva al XIV sec.), la \"Mantra Kaumud\u012b\", ecc. La disciplina propone come via di realizzazione spirituale la recitazione dei mantra.\nNelle tradizioni tantriche i mantra rivestono un'importanza primaria, essendo considerati la forma fonica di una divinit\u00e0. Il loro uso \u00e8 pressoch\u00e9 costante nella vita di un \"t\u0101ntrika\", sia nei vari culti e riti, sia nelle attivit\u00e0 profane. Un mantra lo si riceve dal proprio \"guru\", non lo si pu\u00f2 apprendere per ascolto o tramite lettura, e il loro uso \u00e8 strettamente regolato dai testi sacri, pena la loro inefficacia.\nL'atto di enunciare un mantra \u00e8 detto \"ucc\u0101ra\" in lingua sanscrita; la sua ripetizione rituale va sotto il nome di \"japa\", ed \u00e8 di solito praticata servendosi dell'\"ak\u1e63am\u0101l\u0101\", un rosario risalente all'epoca vedica. Associato all'\"ucc\u0101ra\" \u00e8 il controllo della respirazione, mentre \u00e8 frequente l'accompagnamento del \"japa\" con pratiche visionarie e con una precisa gestualit\u00e0, le \"mudr\u0101\". Uno dei significati del termine \"ucc\u0101ra\" \u00e8 \"movimento verso l'alto\", e difatti in alcune pratiche di visualizzazione interiore il mantra \u00e8 immaginato risalire nel corpo del praticante lungo lo stesso percorso della \"ku\u1e47\u1e0dalin\u012b\".\n\u00c8 il caso, ad esempio del \"Seme del Cuore\", il \"b\u012bjamantra\" SAU\u1e24, dove: S \u00e8 \"sat\" (\"l'essere\"), cio\u00e8 l'Assoluto al di l\u00e0 della trascendenza e dell'immanenza; AU \u00e8 l'insieme delle tre energie che d\u00e0nno luogo alla manifestazione cosmica: volont\u00e0, conoscenza e azione; \u1e24 \u00e8 la capacit\u00e0 di emissione di Dio, in questo caso \u015aiva nella sua ipostasi Bhairava: \u0938 (SA) + \u0914 (AU) + \"visarga\" = \u0938\u094c\u0903 (SAU\u1e24). Il mantra simboleggia quindi sia la manifestazione del cosmo presente in potenza in Dio, sia la sua immanenza nel mondo. SAU\u1e24 \u00e8 l'universo indifferenziato, unione di quiescenza ed emergenza, coscienza interiorizzata del divino, simbolo del cuore di Bhairava. Nell'enunciazione di questi tre fonemi, il praticante, con attenzione alla respirazione, visualizza l'ascesa di \"ku\u1e47\u1e0dalin\u012b\" nel proprio corpo, facendo cos\u00ec ritornare l'energia in Dio, nel suo \"cuore\".\nIl raggiungimento dell'unione cosmica non \u00e8 un processo di facile realizzazione. Il filosofo indiano Abhinavagupta (X \u2013 XI sec.) descrive con abbondanza di particolari le manifestazioni fisiche che lo yogin sperimenta in tal caso:\nLa vibrazione cui il filosofo allude \u00e8 altrove paragonata al \u00abventre del pesce\u00bb, che senza sosta si contrae e decontrae, metafora dei processi di emissione e riassorbimento del cosmo, due delle operazioni cosmiche di \u015aiva che lo yogin realizzato compie essendo ora la propria coscienza la coscienza stessa di Dio. Le tre operazioni sono: emissione, mantenimento e riassorbimento. Esse non si riferiscono soltanto all'intero processo cosmico, ma anche ai singoli dettagli della manifestazione: in ogni istante ogni elemento del cosmo \u00e8 emesso, mantenuto e riassorbito nell'energia totale: \u00abl'intero universo risiede nel S\u00e9 dello yogin\u00bb.\nOrigini dello Yoga.\nCome si \u00e8 visto, lo Yoga non appartiene alla civilt\u00e0 vedica (2500 \u2013 500 a.e.v.), anche se termini derivanti dalla medesima radice verbale del sostantivo (\"yuj-\") risultano gi\u00e0 attestati nelle \"Sa\u1e43hit\u0101\" dei \"Veda\". Come concetto riconducibile al suo significato attuale, lo Yoga fa infatti la sua comparsa nelle successive \"Upani\u1e63ad\" vediche del periodo medio, all'incirca fra il VI e il IV secolo a.e.v., per essere poi sistematizzato come disciplina e come filosofia in un periodo non ben individuato, fra il II sec. a.e.v. e il V secolo. Dunque, in base ai testi a nostra disposizione, si pu\u00f2 concludere che lo Yoga si sia sviluppato o comunque imposto in un arco di tempo situato a cavallo degli inizi dell'era attuale. Ci\u00f2 per\u00f2 non pu\u00f2 confermare la supposizione che le origini siano anch'esse collocate in questo stesso periodo: l'ipotesi contraria \u00e8 legittima almeno per due motivi. Innanzitutto ci troviamo in un periodo nel quale il mezzo principale di diffusione del sapere era ancora quello della tradizione orale, mentre lo Yoga potrebbe essere sorto o sviluppatosi in fasce della popolazione non use alla scrittura o comunque lontane dal mondo bramanico, nel quale l'ufficialit\u00e0 religiosa era stabilita e regolata dalla casta pi\u00f9 alta, i bramani. In secondo luogo si osserva che lo Yoga, come disciplina filosofica basata su un percorso pratico anzich\u00e9 sulla conoscenza metafisica, contrasta sia con la cultura vedica sia, in parte, con quella \"upani\u1e63adica\":\nLa tesi sostenuta dallo storico delle religioni Mircea Eliade (1907 \u2013 1986), che a lungo si \u00e8 occupato dello Yoga permanendo alcuni anni anche in India, \u00e8 che proprio per questa sua tendenza verso il concreto, lo Yoga \u00e8 un prodotto non della cultura vedica ma dell'India aborigena, cos\u00ec come lo sarebbero altri elementi che saranno caratteristici del successivo Induismo: la devozione mistico-emotiva (la \"bhakti\"); i cerimoniali individuali di adorazione delle divinit\u00e0 (la \"p\u016bj\u0101\"); la struttura iniziatica, eccetera: elementi questi peculiari di una religione del popolo e non di una classe sacerdotale elitaria. Eliade definisce lo Yoga un \u00abfossile vivente\u00bb, collocandone le origini nella cultura di quel variegato mondo autoctono che la migrazione indoariana incontr\u00f2, essendo sopravvissuto relegato negli strati pi\u00f9 popolari, dove si sarebbe preservato grazie a una struttura settaria.\nDi parere simile era gi\u00e0 l'orientalista tedesco Robert Heinrich Zimmer (1890 \u2013 1943), che osservava come lo Yoga sia strettamente connesso a teorie non rintracciabili nella \"\u1e5agveda Sa\u1e43hit\u0101\" e in generale nei \"Veda\", quali il ciclo delle rinascite (il \"sa\u1e43s\u0101ra\") con la relativa salvezza, e il concetto di anima individuale (il \"j\u012bva\"), aspetti invece gi\u00e0 presenti nel primo periodo del pensiero giaina e nel buddhismo, dottrine queste che rigettano entrambe l'autorit\u00e0 dei \"Veda\", lasciando pertanto ipotizzare un'origine che non pu\u00f2 essere quella della civilt\u00e0 indoaria.\nNegli scavi archeologici che hanno portato alla scoperta della Civilt\u00e0 della valle dell'Indo, civilt\u00e0 antecedente quella vedica e collocata fra il IV e il II millennio a.e.v., sono stati ritrovati alcuni sigilli fra i quali uno che sembra raffigurare un individuo in una posizione che rimanda a quella yogica del \"siddh\u0101sana\" o al \"sukh\u0101sana\". Molti studiosi hanno identificato tale rappresentazione come quella di una divinit\u00e0 cornuta \"prototipo\" del dio vedico Pa\u015bupati, il \"Signore degli Animali\". Erede di Pa\u015bupati \u00e8 considerato essere \u015aiva, una delle maggiori divinit\u00e0 dell'Induismo, fra i cui appellativi ritroviamo Mah\u0101yogin, il \"Grande Yogin\", e anche Yogi\u015bvara, il \"Signore degli Yogin\". Anche se probabile, l'associazione \u00e8 comunque una congettura, sottolinea l'accademico inglese Gavin Flood, mentre altri studiosi dissentono, come l'indologo finnico Asko Parpola, che ipotizza il sigillo raffigurare un toro seduto, similmente a quelli elamiti.\nLa ricerca delle origini dello Yoga potr\u00e0 forse essere \u00abinutile\u00bb dal punto di vista dell'indagine filosofica, come sostiene l'orientalista italiano Giuseppe Tucci, ma resta il fatto evidente che lo Yoga, provenendo da epoche remote, si \u00e8 preservato fino ai nostri giorni adattandosi a ogni corrente filosofica del pensiero indiano, e non solo: la sua diffusione prima in altri paesi dell'Asia e in epoca contemporanea anche in Occidente, seppur non secondo i canoni della tradizione, mostra come questa origine vada immaginata e ammessa nell'ideale antico quanto l'uomo che lo Yoga propone, quello di \u00abvivere in un \"eterno presente\", al di fuori del Tempo\u00bb."}
{"id": "1551993", "revid": "134672", "url": "https://it.wikipedia.org/wiki?curid=1551993", "title": "Professor Balthazar", "text": ""}
{"id": "1551997", "revid": "124123", "url": "https://it.wikipedia.org/wiki?curid=1551997", "title": "Morti nel 1439", "text": ""}
{"id": "1551998", "revid": "1372005", "url": "https://it.wikipedia.org/wiki?curid=1551998", "title": "Mut'a", "text": "La mut\u02bfa , ovvero \"nik\u0101 movaqat in farsi\" \u00e8 un istituto matrimoniale vigente nel contesto islamico sciita che regolamenta un \"matrimonio temporaneo\", vale a dire un vincolo la cui durata \u00e8 assoggettata a un termine prefissato (\"il\u0101 ajal musamm\u0101\", secondo la formula araba), stabilito prima che i coniugi contraggano il matrimonio.\nIl matrimonio a termine era largamente praticato in Arabia in periodo preislamico e di esso esistono varie testimonianze nella stessa \"Sirat al-nabawiyya\" (Vita del Profeta) di Ibn Is\u0101q la pi\u00f9 antica biografia di Maometto, in cui si riporta come la bisavola del profeta ricorresse spesso e volentieri a questo istituto.\nLa pratica della \"mut\u02bfa\" rimase in vigore anche per un certo periodo della storia islamica, almeno fino al ritorno dalla spedizione musulmana per la conquista di Khaybar. Il sunnismo ritiene che a quel punto il Profeta la vietasse, ma le testimonianze in merito sono respinte dagli sciiti che, infatti, seguitano a ritenerla perfettamente legittima.\nOggi il Nikah Movaqat ovvero matrimonio temporaneo \u00e8 previsto e regolato dal Codice Civile iraniano , il quale lo considera matrimonio a tutti gli effetti (Artt. 1075-1076), con obbligo di stabilire un dono nuziale detto \"Mehr\" (Artt. 1095 e 1100)) versato dal futuro marito alla futura moglie e che garantisce nascita legittima sotto il profilo socio-giuridico all'eventuale nascituro (DPR 2012 , artt 20 e 21 \"riforma di diritto di famiglia\") . Il matrimonio temporaneo ha caratteristiche che lo differenziano rispetto al matrimonio permanente, il primo \u00e8 il pieno e libero consenso della donna, senza il quale il matrimonio a termine non pu\u00f2 avere luogo; il secondo \u00e8 l'appartenenza dell'eventuale nascituro al padre al momento della cessazione prefissata del vincolo matrimoniale. La donna infine non ha diritto all'eredit\u00e0 nel caso di morte del marito se i beni dei coniugi sono in regime di separazione dei beni, ma ha diritto alla quota di legittima se dimostra di essere co-proprietaria dei beni comuni e ha diritto all'eredit\u00e0 anche in base al testamento ma sempre in quota di legittima.\nNon \u00e8 previsto il ripudio (\"\u1e6dal\u0101q\") nel matrimonio temporaneo quando il termine fissato \u00e8 breve, ma nel caso del matrimonio temporaneo di 99 anni (i matrimoni temporanei spesso hanno questa forma) i coniugi per separarsi devono chiedere il divorzio, anche perch\u00e9 dietro ai vari Fatwa pronunciati dai vari Ayatollah (tra cui Ayatollah Makarem Shirazi) \"il matrimonio temporaneo di 99 anni \u00e8 pari al matrimonio permanente\" . Estendere la validit\u00e0 del matrimonio oltre il termine fissato qualora il marito \u00e8 la stessa persona non chiede l'attesa obbligatoria di 4 mesi e 10 giorni (tempo necessario per verificare la paternit\u00e0 di un eventuale nascitura in corso durante il periodo di matrimonio) ma tale attesa \u00e8 obbligatorio se il marito \u00e8 diverso. \nVi sono altre differenze sostanziali tra il matrimonio temporaneo e il matrimonio permanente che rende pi\u00f9 accettabile il primo da parte dei giovani iraniani; la donna nel matrimonio permanente non ha il diritto di lavorare fuori casa senza il consenso del marito, mentre con il matrimonio temporaneo la donna \u00e8 libera di lavorare, di guadagnare e di avere il possesso pieno dei propri guadagni senza dover contribuire alle spese della vita coniugale, cosa su cui gli sposi possono prendere accordi prima del matrimonio e decidere che gli alimenti siano a spese del marito; nel matrimonio permanente la donna senza il consenso del marito non pu\u00f2 decidere di usare alcun metodo anti concezionale e per il rapporti sessuali deve sottomettersi al marito (rifiutare \u00e8 reato) mentre nel matrimonio temporaneo la donna pu\u00f2 decidere unilateralmente di non volere figli e quindi, di usare metodi anti concezionali che desidera e per i rapporti sessuali non ha l'obbligo di sottomissione (Tamkin) ma addirittura pu\u00f2 decidere un calendario per questo e il marito deve accettare tale condizione, inoltre, nel matrimonio permanente la moglie deve accettare senza condizioni il luogo scelto da parte di marito dove vivere la vita coniugale, mentre nel matrimonio temporaneo la moglie ha diritto di non accettare il luogo scelto dal marito e pu\u00f2 chiedere di cambiare la casa coniugale e infine, nel matrimonio permanente vi \u00e8 l'obbligo affinch\u00e9 gli sposi siano ambedue di religione islamica, mentre nel matrimonio temporaneo non vi \u00e8 alcun obbligo in base alla differenza religiosa.\nAlcuni dotti sciiti - quali ad esempio Ibn B\u0101bawayh (o B\u0101b\u016bya) al-Q\u016bmm\u012b (m. 991-2) o lo \"shaykh\" al-Muf\u012bd (m. 1022-3) - vietano il matrimonio a termine con donne non musulmane, fossero anche dell\"'Ahl al-Kitab\", che per la \"shar\u012b\u02bfa\" \u00e8 invece lecito sposare. \nIl cosiddetto \"matrimonio \"\u02bfurfi\"\" (ossia \"di tradizione\"), contratto in moschea nei paesi non-islamici, non pu\u00f2 essere configurato come matrimonio a termine che, nel caso i contraenti siano sunniti, sarebbe del tutto inammissibile. In realt\u00e0, esso appare come un surrettizio sistema dell'emigrato musulmano per aggirare il divieto di poligamia (nel caso si tratta di poliginia) previsto da tutti gli ordinamenti giuridici del mondo occidentale."}
{"id": "1552000", "revid": "106495543", "url": "https://it.wikipedia.org/wiki?curid=1552000", "title": "Capostrada", "text": "Capostrada \u00e8 una frazione del comune di Pistoia, in Toscana.\nGeografia fisica.\nCapostrada \u00e8 un'importante borgo appartenente alla citt\u00e0 di Pistoia, ormai in parte saldata ad essa; consiste di una serie di case disposte lungo il corso del fiume Ombrone Pistoiese e, nella parte pi\u00f9 moderna, delle colline contigue.\nStoria.\nIl nome Capostrada (inizialmente \"Capo di Strada\") \u00e8 originato proprio dal fatto che da qui inizia la grande rotabile costruita circa nel 1840 con il nome di strada Leopolda (dal nome del Granduca di Toscana), l'attuale SS 64, che unisce la Toscana all'Emilia. Caratterizzato gi\u00e0 dall'Ottocento per la presenza di impianti manifatturieri operanti nei settori meccanico, metallurgico e tessile, ancora oggi si possono distinguere le antiche costruzioni industriali a capanna disposte lungo il greto del fiume.\nInfrastrutture e trasporti.\nQui arrivano le statali 66, che mettono Pistoia in contatto con la Val di Lima e con il Passo dell'Abetone, e la statale 64 che, attraverso il passo della Collina, porta a Porretta Terme (BO)."}
{"id": "1552004", "revid": "13537759", "url": "https://it.wikipedia.org/wiki?curid=1552004", "title": "Citt\u00e0 e Contea di Honolulu", "text": ""}
{"id": "1552011", "revid": "438678", "url": "https://it.wikipedia.org/wiki?curid=1552011", "title": "Salom\u00e8 (film 1945)", "text": "Salom\u00e8 \u00e8 un film del 1945, diretto dal regista Charles Lamont. Il titolo originale \u00e8 Salome Where She Danced.\nProduzione.\nIl film fu prodotto dall'Universal Pictures con un budget stimato di 1.200.00 dollari. Fu girato dal settembre al dicembre del 1944.\nDistribuzione.\nDistribuito dall'Universal Pictures, il film usc\u00ec nelle sale USA il 17 aprile 1945. "}
{"id": "1552012", "revid": "599013", "url": "https://it.wikipedia.org/wiki?curid=1552012", "title": "Ronnie O'Brien", "text": "Carriera.\nInizia a giocare nella rappresentativa scolastica, con qualche presenza in club come il Wolfe Tone, il Wayside Celtic, il St. Joseph's Boys e il Bray Wanderers. \u00c8 nella squadra della sua scuola che si fa notare dal Middlesbrough, che lo integra in rosa nella stagione 1997-1998, stagione che segna il debutto nel calcio professionistico, anche se conta gi\u00e0 qualche presenza in Nazionale irlandese Under-16 con cui vince il Campionato europeo di categoria (sconfiggendo in finale gli azzurrini di Rocca) nel 1998.\nNel primo anno che passa al \"Boro\", con la squadra appena retrocessa in Serie B, non gioca nemmeno una partita. La stagione successiva il \"Boro\" \u00e8 in Premier League ed ancora si trova ancora a fare la spola tra panchina e tribuna e le uniche partite le gioca nell'Under-21 irlandese. Nell'estate del 1999 si trasferisce alla , esordendo nell'Intertoto 1999, la sua unica partita in bianconero, Juventus-Rostselmash Rostov; l'allora allenatore Carlo Ancelotti decide di mandarlo in campo sul 5-1 (dopo il 4-0 dell'andata).\nA settembre viene mandato in prestito nel Lugano, massima serie svizzera, dove gioca 8 volte, e a gennaio finisce al Crotone, in Serie C, dove gioca 4 partite. Nel 2000 torna alla Juventus venendo dato ancora in prestito, stavolta in Serie C1 al Lecco, dove scende in campo 8 volte. Nel gennaio 2002 va in Scozia, al , dove gioca 6 partite. In estate la Juventus lo cede al Dallas, nel campionato statunitense.\nNegli USA segna il suo primo gol dopo un quarto d'ora dall'esordio, consentendo al Dallas di battere il San Jos\u00e9 per 2-1. Nel 2004 gioca 29 partite, con 2 gol. Nel 2007 passa al Toronto FC, squadra del Canada facente parte della Major League Soccer statunitense. Nella squadra canadese gioca 13 partite. Nel 2008 passa ai San Jose Earthquakes, l'anno seguente appende gli scarpini al chiodo."}
{"id": "1552030", "revid": "123965971", "url": "https://it.wikipedia.org/wiki?curid=1552030", "title": "Film d'azione", "text": "Il film d'azione \u00e8 una tipologia di cinema in cui la trama viene sostanzialmente raccontata per mezzo di un certo numero di scene d'azione, durante le quali uno o pi\u00f9 protagonisti si trovano a dover affrontare una serie di sfide che richiedono coraggio e prodezza fisica. Per questa ragione, tali film sono soliti includere scene di lotta, sparatorie, inseguimenti, esplosioni ed acrobazie di ogni genere. Spesso in questo tipo di pellicole lo sviluppo caratteriale dei personaggi viene ritenuto un elemento secondario, che finisce quindi per rimanere subordinato alla pura spettacolarit\u00e0 dell'azione. \nIl genere \u00e8 poi strettamente connesso col thriller (per i ritmi frenetici) e con il cinema d'avventura (per le imprese eroiche), e talvolta pu\u00f2 fare sfoggio di elaborate coreografie di combattimento ed effetti speciali.\nI film di arti marziali e di spionaggio sono considerati un sottogenere di film d'azione per le loro analoghe caratteristiche.\nDa notare che sebbene l'azione sia sempre stata uno degli elementi portanti di qualsiasi film, il cinema d'azione come genere a s\u00e9 stante ha cominciato a delinearsi solo intorno all'inizio degli anni settanta. Nonostante i film d'azione abbiano dato prova di essere una sicura fonte di guadagno per gli studi cinematografici, ottenendo enorme successo al botteghino in numerose occasioni, nella storia soltanto pochi sono riusciti ad ottenere anche i consensi della critica.\nNell'ultimo decennio i film di supereroi, che possono essere considerati anche essi un sottogenere dei film d'azione per le loro analoghe caratteristiche, hanno rappresentato sicuramente il sottogenere cinematografico di maggiore successo in termini di pubblico, in particolare i film di supereroi della Marvel che hanno dato vita a un vero e proprio media franchise, il Marvel Cinematic Universe, considerato uno dei pi\u00f9 grandi successi commerciali di sempre.\nCaratteristiche.\nIn condizioni normali, i film di questo genere richiedono una notevole quantit\u00e0 di effetti speciali, oltre al lavoro di stuntmen ed acrobati professionisti, e tendono quindi ad essere particolarmente costosi. Per questo motivo, il genere \u00e8 tipicamente associato alle grandi produzioni hollywoodiane. Tuttavia \u00e8 sempre esistito anche un importante filone del cinema action ad Hong Kong, dove da oltre quarant'anni si sono realizzate centinaia di pellicole, la maggior parte delle quali sono film polizieschi o di arti marziali.\nNell'ultimo decennio, molte delle migliori produzioni occidentali denotano una maggiore inclinazione verso una attenta resa delle scene di combattimento. Questa tendenza \u00e8 stata appunto influenzata dal successo di massa del cinema di Hong Kong, sia in Asia che in occidente. Dunque si pu\u00f2 tracciare una distinzione tra i film americani che si improntano verso le arti marziali, come \"Blade\" o \"Matrix\", e quelli che invece si mantengono su altre convenzioni, come il pi\u00f9 classico conflitto in armi da fuoco, anche se la maggior parte dei film impiegano elementi di entrambi.\nUn'altra caratteristica in forte crescita \u00e8 la tendenza all'uso del blue screen e del motion capture, che permettono di realizzare intere sequenze mediante la computer grafica. Con queste tecniche gli attori possono girare le loro scene in un ambiente circoscritto ed assolutamente sicuro (riducendo contemporaneamente sia la pericolosit\u00e0 delle manovre acrobatiche che il costo per le scenografie), che verr\u00e0 poi rimpiazzato da fondali animati al computer in post produzione. Queste tecnologie forniscono anche una nuova gamma di opzioni per i registi, che in questo modo ottengono la possibilit\u00e0 di scegliere inquadrature virtuali pressoch\u00e9 impossibili da replicare con le comuni macchine da presa.\nLa quasi totalit\u00e0 dei film d'azione \u00e8 contraddistinta da una evidente assenza di realismo. I protagonisti dei film vengono sempre raffigurati come eroi indistruttibili, capaci di sopravvivere alle situazioni pi\u00f9 estreme, senza subire gli effetti delle ferite, e senza riportarne alcuna conseguenza. Le armi ed i veicoli vengono invece estremizzati, con fucili e mitragliatrici che non esauriscono mai le pallottole, automobili e motociclette che continuano a muoversi anche se irrimediabilmente danneggiati, oppure che esplodono al minimo accenno di malfunzionamento.\nStoria.\nHollywood.\nDurante il 1920 e il 1930, ai tempi del cinema muto l'azione alla base dei film era del tipo cappa e spada nei film d'avventura, in cui Douglas Fairbanks e Errol Flynn si esercitavano in colpi di spada e in acrobazie sfruttando le loro doti atletiche. Nel 1940 e il 1950 il cinema \"ha visto l'azione\" in forma di guerra e di film western. Alfred Hitchcock quasi da solo ha inaugurato il genere di spionaggio col film \"Intrigo internazionale\" (1959). Questo film insieme a un'avventura di guerra chiamata \"I cannoni di Navarone\" ha ispirato i produttori Albert R. Broccoli e Harry Saltzman ad investire nello spionaggio basato sui romanzi di Ian Fleming. L'azione \u00e8 dunque sempre stata un elemento alla base dei film; ma il film \"d'azione\" come un genere a s\u00e9 stante cominci\u00f2 a svilupparsi nel 1970. Il lungo successo della serie di James Bond nei film di spionaggio negli anni 1960 e 1970 ha introdotto tutti gli elementi dell'azione come la conosciamo al giorno d'oggi. I film di Bond di allora erano caratterizzati da tagli veloci, inseguimenti, botte e sequenze d'azione sempre pi\u00f9 elaborate. Nel 1970 Bond ha visto la concorrenza con le storie poliziesche che hanno cominciato a fondersi con la nuova \"azione\" di stile. I primi film d'azione americani erano del genere poliziesco: \"Bullitt\" (1968), \"Il braccio violento della legge\" (1971) e ' (1971). Questi film sono stati tra i primi a presentare le scene d'azione tramite gli inseguimenti in auto, ispirati alla serie dei film di James Bond. ' (1971) pu\u00f2 essere considerato \"il primo film d'azione \u00e8 vero archetipo\" in quanto segn\u00f2 la fine dell'azione sotto forma di epoche di film western, spionaggio e film di guerra, e la introdusse in un ambiente urbano che sarebbe diventata la norma degli anni a venire. Il 1970 ha visto l'introduzione del cinema delle arti marziali ad un pubblico occidentale, coi film di Bruce Lee e di Chuck Norris. Tuttavia, il genere d'azione non \u00e8 diventato una forma dominante ad Hollywood fino al 1980, quando fu reso popolare da attori come Sylvester Stallone, Arnold Schwarzenegger, Bruce Willis, Chuck Norris, Jean-Claude Van Damme e Mel Gibson.\nNegli anni ottanta Stallone (che gi\u00e0 era una star hollywoodiana) divenne un eroe d'azione molto popolare grazie ai film di \"Rambo\". Il primo capitolo della saga, \"Rambo\" (1982), volle essere una forma di denuncia da parte dei reduci del Vietnam nei confronti della societ\u00e0 americana. Il film oltre a rivelarsi un successo mondiale di pubblico ricevette delle critiche molto favorevoli (cosa piuttosto rara per un film d'azione); e il \"Rambo 2 - La vendetta\" (1985), che \u00e8 stato il film di maggior successo della serie e che ha reso il personaggio di Rambo un'icona culturale.\nAllo stesso modo Schwarzenegger (che gi\u00e0 era noto a Hollywood per altre interpretazioni) divenne un'icona del cinema d'azione grazie alla saga di \"Terminator\". Rambo e Terminator divennero personaggi della storia del cinema e contribuirono a lanciare Stallone e Schwarzy in una serie di film d'azione dal discreto successo, e sono considerati le due icone pi\u00f9 importanti del cinema d'azione degli anni ottanta e novanta.\nChuck Norris che aveva iniziato la carriera d'attore nei film di arti marziali negli anni settanta, con film come \"Massacro a San Francisco\", \"Breaker! Breaker!\", \"Hong Kong - Un posto per morire\", \"Il distruttore\", prosegu\u00ec la carriera negli anni ottanta tramite film d'azione che seppur non particolarmente degni di lode riscossero uno straordinario successo dai fan del genere. Altra sua saga importante fu \"Rombo di tuono\" una serie di tre film di genere azione/guerra che gli fece ottenere la fama internazionale. Il suo film pi\u00f9 riuscito rimane senza alcun dubbio \"Delta Force\" (1986) in cui (gi\u00e0 all'apice del successo mondiale grazie a Rombo di tuono), venne affiancato da Lee Marvin ed oltre allo stesso Marvin lavor\u00f2 con altre stelle del cinema come Lee Van Cleef, Robert De Niro, Henry Silva e molti altri ancora. \u00c8 senz'altro il pi\u00f9 grande attore rappresentativo di questo genere.\nMel Gibson affiancato da Danny Glover ebbe una serie molto popolare con \"Arma letale\" a partire dal 1987.\nBruce Willis divenne un eroe d'azione popolare grazie alla saga di \"Die Hard\". Tra l'altro il primo capitolo della saga, \"Trappola di cristallo\" (1988) gioc\u00f2 un ruolo di ispirazione nel corso del decennio successivo. Willis nel film interpret\u00f2 la parte di un poliziotto che involontariamente venne coinvolto in un piano terroristico dove venivano tenuti degli ostaggi in un grattacielo. Il film stabil\u00ec cos\u00ec un modello per una moltitudine di imitatori, i quali utilizzarono la stessa formula (un gruppo di ostaggi all'interno di una costruzione e un eroe che combatte i sequestratori), ma in un ambiente diverso. Tra i film che si sono ispirati a \"Die Hard\" vi sono: \"Trappola in alto mare\" (1992), \"Speed 2 - Senza limiti\" (i terroristi assumono il controllo di una nave), \"Speed\" (1994) (ostaggi intrappolati su un autobus), \"Passenger 57 - Terrore ad alta quota\" (1992), \"Decisione critica\" (1996), \"Air Force One\" (1997) (gli ostaggi sono intrappolati su un aereo), \"Con Air\" (i criminali assumono il controllo di un aereo) (1997), \"The Rock\" (1996), \"Infiltrato speciale\" (2002) (i criminali assumono il controllo di una prigione), \"Trappola sulle Montagne Rocciose\" (1995), \"Derailed - Punto d'impatto\" (2002) (ostaggi intrappolati su un treno), \"A rischio della vita\" (i terroristi assumono il controllo di uno stadio di hockey sul ghiaccio).\nVan Damme cominci\u00f2 col genere delle arti marziali guadagnandosi la fama internazionale, pi\u00f9 tardi prese parte anche a film d'azione ottenendo sempre un discreto successo, e data la sua popolarit\u00e0 in entrambi i generi, registi asiatici molto noti quali John Woo, Ringo Lam e Tsui Hark si appoggiarono a lui per sfondare a Hollywood. Raggiunse diversi successi ai box-office: \"Senza esclusione di colpi\" (1988), \"Kickboxer - Il nuovo guerriero\" (1989), \"Timecop - Indagine dal futuro\" (1994), e \"Maximum Risk\" (1996).\nSteven Spielberg e George Lucas ispirandosi al personaggio di James Bond, crearono e portarono sul grande schermo il personaggio \"Indiana Jones\", interpretato da Harrison Ford a partire da \"I predatori dell'arca perduta\" (1981), seguirono \"Indiana Jones e il tempio maledetto\" (1984), \"Indiana Jones e l'ultima crociata\" (1989), \"Indiana Jones e il regno del teschio di cristallo\" (2008); anche se si tratta per lo pi\u00f9 di film di avventura con elementi d'azione.\nDa notare che i film d'azione non ebbero tanto successo come genere a s\u00e9, ma pi\u00f9 con la fusione con altri generi, come gli stessi \"Rambo\" ,\"Terminator\" e \"Arma letale\" per esempio erano rispettivamente del genere azione-drammatico, azione-fantascienza e azione poliziesco. Non c'\u00e8 quindi da stupirsi che alla fine degli anni ottanta e durante gli anni novanta si ebbero diversi generi ibridi: azione-guerra (come \"Rombo di tuono\" e \"Delta Force\"); azione-fantascienza (come \"RoboCop\", e \"Demolition Man\"); azione-avventura (\"film di Indiana Jones\", \"Rambo 2 - La vendetta\", \"Rambo III\", e \"Cliffhanger - L'ultima sfida\"); azione-poliziesco (come \"Cobra\" e \"Il codice del silenzio\"); e anche horror-azione (come \"Aliens - Scontro finale\" e \"Predator\").\nIl 1990 \u00e8 stato il periodo dell'introduzione della tecnologia CGI.\nNel 2000 c'\u00e8 invece l'introduzione della parte dell'eroe femminile, (che fino ad allora era quasi sempre stata maschile) con le attrici asiatiche nonch\u00e9 artiste marziali Michelle Yeoh, Lucy Liu, e il capolavoro di Quentin Tarantino \"\".\nPrendendo spunto dal successo del \"Batman\" di Tim Burton, i film d'azione del primo decennio del XXI secolo sono ispirati principalmente dai supereroi dei fumetti; difatti c'\u00e8 stato un grande successo finanziario al botteghino coi film \"Spider-Man\" e \"Iron man\", basati su supereroi dei fumetti Marvel, Batman personaggio dei fumetti della DC Comics protagonista dei film \"Batman Begins\", \"Il cavaliere oscuro\" e \"Il cavaliere oscuro - Il ritorno\", e i \"Transformers\" (pubblicati dalle case pi\u00f9 svariate), i quali a prescindere dalla loro sotto-classificazione (supereroi) possono considerarsi film d'azione.\nNell'ultimo decennio i film di supereroi hanno dato vita a veri e propri media franchise come il Marvel Cinematic Universe, considerato uno dei pi\u00f9 grandi successi commerciali di sempre. Nello stesso periodo hanno riscosso comunque un grandissimo successo a livello planetario anche film d'azione non ispirati ai fumetti e in particolare le due saghe cinematografiche, basate su cast corali di star d'azione, \"The Expendables\", dell'inossidabile Sylvester Stallone, e \"Fast &amp; Furious\", che \u00e8 la saga d'azione di maggiore successo dell'ultimo decennio, con Vin Diesel, Dwayne Johnson e Jason Statham.\nHong Kong.\nContrariamente a Hollywood il genere d'azione a Hong Kong \u00e8 sempre stata una forma molto popolare e costituisce la principale fonte di fama mondiale dell'industria cinematografica di Hong Kong.\nI primi film d'azione risalgono agli anni venti ed erano basati sullo stile \"wuxia\" (cavalieri erranti) che pu\u00f2 essere considerato l'equivalente orientale di cappa e spada, e le storie riguardavano eroi che erano guerrieri armati di spada, spesso con elementi mistici o di fantasia. Questo genere per\u00f2 ebbe breve durata, a causa dell'opposizione ufficiale e politica del governo che lo vedeva come un mezzo per promuovere la superstizione e la violenta anarchia. Negli anni trenta venne sostituito da film in cui lo stile era rappresentato da un eroe popolare disarmato praticante il kung fu.\nIntorno alla fine del 1940 nel dopo-guerra, una serie di sconvolgimenti in Cina, portarono la rivincita della tradizione \"wuxia\" con scene di violenza altamente acrobatiche, l'introduzione del Kung fu nelle scene di combattimento, e degli effetti speciali disegnati direttamente sulla pellicola a mano usati per simulare le capacit\u00e0 di volo e altro ancora. \nUna contrapposizione ai film \"wuxia\" \u00e8 emersa nei film di kung fu che sono prodotti anche oggi. Questi film oltre a sottolineare pi\u00f9 \"autenticit\u00e0\" nel combattimento con i piedi per terra e il disarmo della spada, si allontanarono dalla tradizione del \"wuxia\". L'esemplare pi\u00f9 famoso \u00e8 quello dell'artista marziale Kwan Tak Hing, che divenne una figura di eroe popolare per almeno un paio di generazioni.\nNella seconda met\u00e0 degli anni sessanta, il pi\u00f9 grande studio dell'epoca Studio Shaw, ha inaugurato una nuova generazione di film \"wuxia\". Queste produzioni erano pi\u00f9 ricche nel colore, il loro stile era meno fantasioso e pi\u00f9 intenso, con la violenza pi\u00f9 forte e pi\u00f9 acrobatica. Essi sono stati influenzati dai film di samurai importati dal Giappone e dall'ondata di film \"wuxia\" dai romanzi di autori come Jin Yong che \u00e8 iniziato nel 1950.\nMa la vera svolta dei film di kung fu si ebbe negli anni settanta ove una gran quantit\u00e0 di attori e di registi si immedesimarono nel genere, che divenne la forma pi\u00f9 popolare del decennio. \"Chinese Boxer\" (1970), interpretato e diretto da Jimmy Wang Yu, \u00e8 ampiamente accreditato con il lancio del boom del kung fu, e anche Le furie umane del kung fu (1978). Il coreografo Lau Kar Leung in film come I distruttori del tempio Shaolin (1977) e 36\u00aa camera dello Shaolin (1978) ha sottolineato la tradizione e la filosofia delle arti marziali, e si \u00e8 sforzato di dare sullo schermo la maggiore autenticit\u00e0 alla lotta, con maggiore velocit\u00e0 e complessit\u00e0. L'ondata di kung fu \u00e8 stata provocata anche da un'enorme popolarit\u00e0 internazionale non solo in Asia orientale ma anche in Occidente.\nIl pi\u00f9 noto artista marziale del periodo fu Bruce Lee che complet\u00f2 solo quattro film prima della sua morte Il furore della Cina colpisce ancora (1971), Dalla Cina con furore (1972), L'urlo di Chen terrorizza anche l'Occidente (1972), e I tre dell'Operazione Drago (1973) che comunque fecero di lui la superstar internazionale cinese. \nNel corso degli anni Lee fu succeduto da una serie di imitatori, ma quello che pi\u00f9 rivaleggi\u00f2 con la sua fama fu Jackie Chan, che rese popolare l'uso della comicit\u00e0, e delle acrobazie pericolose dagli anni ottanta. A questo punto ci fu un'influenza reciproca di entrambi i generi da Hollywood a Hong Kong e da Hong Kong a Hollywood; e anche il cinema di Hong Kong si immedesim\u00f2 in film d'azione tipici di Hollywood.\nTsui Hark divenne il pi\u00f9 famoso regista di Hong Kong di tutti i tempi, i suoi film erano caratterizzati da esasperanti ritmi di azione. \nHark come produttore ha contribuito a lanciare un altro regista, John Woo, che combinando fantasiosamente le coreografie con le sparatorie e un'aggiunta di melodramma emotivo inaugur\u00f2 il proprio genere \"heroic bloodshed\" negli anni ottanta e i primi anni novanta. Ringo Lam divenne un maestro dei thriller d'azione e tra i suoi pi\u00f9 interessanti lavori vi fu \"City on Fire\" (1987).\nResto del mondo.\nIl genere d'azione ha affascinato oltre ad Hollywood e Hong Kong anche il resto del mondo. In Europa la maggior parte dei film sono d'azione, polizieschi e di spionaggio, mentre i paesi vicini a Hong Kong quali Thailandia e Filippine si sono incentrati sul genere delle arti marziali; la Malesia sul genere dei supereroi.\nTuttavia la produzione nel resto del mondo \u00e8 stata esigua rispetto ai primi due.\nIn Italia il genere \u00e8 stato prodotto per la maggior parte negli anni settanta.\nLe Filippine hanno prodotto film sulle arti marziali negli anni settanta \"(inediti in Italia)\".\nLa Malesia ha prodotto film sui supereroi negli anni 2000 \"(inediti in Italia)\".\nSottogeneri.\nFilm di arti marziali.\nI film di arti marziali trovano la loro origine nel cinema di Hong Kong, e per le loro caratteristiche di combattimenti a mani nude oppure con le armi tipiche di queste discipline sono considerati un sottogenere dei film d'azione. In questo genere di film il protagonista combatte per la vita o per la giustizia contro pi\u00f9 avversari usando appunto le arti marziali. I primi film di arti marziali risalgono agli anni settanta ove una gran quantit\u00e0 di attori e di registi si immedesimarono nel genere del kung fu. Bruce Lee s'impose primo fra tutti facendosi conoscere anche in occidente, e grazie alla sua fama ne lanci\u00f2 il genere anche a Hollywood col film \"I tre dell'Operazione Drago\" (1973).\nA questo punto il successo dei film di arti marziali fu evidente dal fatto che non solo divenne un genere diffuso a Hong Kong e a Hollywood, ma anche dal fatto che influenz\u00f2 diversi generi di film. In particolare le scene di lotta ispirate alle arti marziali divennero parte integrante del genere d'azione hollywoodiano. Ad esempio Chuck Norris (campione mondiale sette volte di karate e due di taekwondo), che aveva preso parte insieme a Bruce Lee a film di arti marziali, dopo la scomparsa di Lee prese parte a film d'azione ove nelle scene di lotta si esibiva mostrando le sue abilit\u00e0 nelle discipline di combattimento.\nNegli anni ottanta e novanta il cinema delle arti marziali ha visto dominante la figura di Jean-Claude Van Damme (campione europeo di full contact) divenuto famoso grazie a \"Senza esclusione di colpi\" (1988), e a \"Kickboxer - Il nuovo guerriero\" (1989) lanciando appunto la moda della Kickboxing; i suoi primi film tutto sommato erano molto ibridi col genere sportivo. Dopo aver avuto successo con le arti marziali Van Damme si spost\u00f2 sul genere d'azione, dove tuttavia il pi\u00f9 delle volte si esibiva ancora in acrobazie di arti marziali.\nJackie Chan che aveva cominciato con le arti marziali prosegu\u00ec mischiandone il genere con la commedia.\nUn'altra stella nascente delle arti marziali \u00e8 il thailandese Tony Jaa esperto di Muay Thai comparso in una serie di film di arti marziali nella Thailandia.\nFilm di spionaggio.\nIl film di spionaggio \u00e8 un genere cinematografico il cui oggetto di spionaggio pu\u00f2 essere descritto in maniera realistica, come ad esempio gli adattamenti di John Le Carr\u00e9, oppure in maniera fantastica, come nel caso delle serie di James Bond e Missione Impossibile, caratterizzate da scene d'azione e effetti speciali spettacolari. In questo ultimo caso si tratta piuttosto di film d'azione con elementi di spionaggio e questi film di spionaggio possono essere quindi considerati un sottogenere dei film d'azione per le loro analoghe caratteristiche.\nQuesto sottogenere ha visto il suo momento topico di popolarit\u00e0 negli anni sessanta e settanta, all'apice della guerra fredda, proprio grazie alla serie di James Bond, ma ha poi continuato a essere popolare anche in seguito fino ai pi\u00f9 recenti successi di \"Agente 007 - Casin\u00f2 Royale\" (2006), \"Agente 007 - Quantum of Solace\" (2008), \"Agente 007 - Skyfall\" (2012) e \"Agente 007 - Spectre\" (2015).\nFilm di supereroi.\nAnche i film di supereroi per le loro caratteristiche possono essere considerati un sottogenere dei film d'azione e attualmente sicuramente il sottogenere di maggiore successo.\nNel 1978, quando gli effetti speciali raggiunsero un livello tale da renderlo possibile, venne realizzato il primo film di supereroi: \"Superman: The Movie\", diretto da Richard Donner e interpretato da Christopher Reeve. Il film riscosse un grande successo ed ebbe tre seguiti:\nDurante gli anni ottanta furono girati anche altri film ispirati ai supereroi dei fumetti, ma con risultati spesso deludenti. Nel 1989, vista la popolarit\u00e0 del personaggio della Marvel il Punitore, ne venne realizzato un adattamento cinematografico: \"Il vendicatore\" (\"The Punisher\") con Dolph Lundgren nei panni del protagonista. Il film si discostava per molti dettagli dal fumetto d'origine della Marvel; il film ebbe scarso successo e venne presto ritirato dalle sale per essere distribuito in home video.\nIl film \"Batman\" (1989), del regista Tim Burton, fu il primo riuscito tentativo di creare una pellicola di supereroi con le tenebrose atmosfere dei fumetti pi\u00f9 recenti. Un'accurata scenografia e le interpretazioni di Michael Keaton nella parte di Batman e Jack Nicholson in quella del Joker portarono il film a un grande successo di pubblico e critica. Dello stesso regista, con risultati analoghi, \u00e8 \"Batman - Il ritorno\" (1992) con lo stesso Keaton a rivestire il ruolo del cavaliere mascherato, che questa volta ha come antagonisti l'ambigua Catwoman, interpretata da Michelle Pfeiffer e il Pinguino di Danny DeVito.\nLa serie prosegu\u00ec con altri due film opera del regista Joel Schumacher, \"Batman Forever\" (1995) e \"Batman &amp; Robin\" (1997).\nL'insuccesso soprattutto di \"Batman &amp; Robin\", unito a quelli, sempre nel 1997, del film su Steel (un supereroe minore della DC) e del pur popolarissimo \"Spawn\", crearono una certa diffidenza nei confronti dei film di supereroi da parte degli studi cinematografici.\nCi\u00f2 nonostante, molti film di supereroi (detti anche \"supermovie\") vennero prodotti tra la fine degli anni novanta e l'inizio del decennio successivo. La Marvel riscosse un certo successo nel 1998 con \"Blade\", interpretato dal convincente Wesley Snipes, a cui seguirono \"Blade II\" (2002) e \"\" (2004). Anche in Italia i film hanno goduto di un discreto successo.\nIl \"blockbuster\" \"X-Men\" (2000) inaugura la stagione, tuttora in corso, dei grandi successi del cinema supereroistico. Il film di Sam Raimi \"Spider-Man\" (2002) batte il record di incassi nei primi cinque giorni di programmazione. Stessa fortunata sorte tocca ai seguiti \"X-Men 2\" (2003), \"X-Men - Conflitto finale\" (2006) e \"Spider-Man 2\" (2004). Elenchiamo di seguito altri film che, pur senza sbancare i botteghini, hanno goduto di un certo successo e hanno, in parte, contribuito a diffondere un'immagine convincente dei supereroi al cinema:\n\u00c8 del 2005 \"Batman Begins\" diretto da Christopher Nolan, un ritorno alle origini per il Batman cinematografico, con protagonista Christian Bale. Il film indaga sulla giovinezza di Bruce Wayne e sulla genesi del supereroe, periodo in genere poco approfondito dai fumetti, facendo ritorno alle atmosfere cupe che hanno reso celebre il personaggio, ma non pu\u00f2 e non vuole, nelle intenzioni degli autori, essere considerato il prosieguo della saga iniziata da Tim Burton. La pellicola ha riscosso un considerevole successo anche in Italia e una parte della critica l'ha indicato come uno degli esempi meglio riusciti del filone.\nSempre del 2005 \u00e8 \"I Fantastici Quattro\", una reinterpretazione modernizzata con parecchie libert\u00e0 del primo e pi\u00f9 celebre quartetto di supereroi, rivolto soprattutto alle generazioni pi\u00f9 giovani. Uscito negli Stati Uniti in luglio e successivamente distribuito nel resto del mondo (in Italia il 16 settembre), il film ha riscosso un notevole successo al botteghino, pur senza entusiasmare la critica come altri predecessori.\nNel 2007 prima \"Ghost Rider\", \"Spider-Man 3\" e poi \"I Fantastici 4 e Silver Surfer\", sequel del film del 2005, hanno confermato la stagione di successi di questo particolare cinema di genere. Nel 2008 escono \"Iron Man\", \"L'incredibile Hulk\", con Edward Norton al posto di Eric Bana, e \"Il cavaliere oscuro\" sempre diretto da Christopher Nolan, con Christian Bale. Quest'ultima pellicola ha trovato il consenso della critica che l'ha paragonata una versione fumettistico/supereroistica del Padrino; il ricavato ha superato i 500 milioni di dollari solo negli Stati Uniti e il miliardo in tutto il mondo.\nSpinti dal successo della saga di Batman, DC Comics e Warner Bros. (proprietaria della DC) danno il via libera al \"reboot\" della saga cinematografica di Superman e a \"Green Lantern\", tratto dall'omonimo fumetto DC, oltre alla conclusione della trilogia di Nolan con Bale: \"Il cavaliere oscuro - Il ritorno\" (2012).\nDiversa \u00e8 la situazione della Marvel: mentre pellicole come \"X-Men le origini - Wolverine\" (2009) e \"X-Men - L'inizio\" (2011) continuano a sfruttare il franchise, e l'Uomo Ragno ottiene un \"reboot\", i Marvel Studios (filiale della casa madre nata per esercitare un maggiore controllo/partecipazione sui film Marvel) producono \"Iron Man\" tentando di realizzare una \"continuity\" cinematografica; il progetto continua con \"L'incredibile Hulk\" (2008), \"Iron Man 2\" (2010), \"Thor\" (2011), \"Captain America - Il primo Vendicatore\" (2011), e culmina nel film \"The Avengers\" (2012); i film di supereroi della Marvel danno cos\u00ec vita a un vero e proprio media franchise, il Marvel Cinematic Universe, considerato uno dei pi\u00f9 grandi successi commerciali di sempre.\nAttori.\nAttori di Hollywood.\nI primi attori che cominciarono a recitare in film western, e di guerra negli anni cinquanta e sessanta furono John Wayne, Steve McQueen, e Lee Marvin. Costoro passarono il testimone negli anni settanta ad attori che recitarono in film polizieschi come Clint Eastwood e Charles Bronson, e ad artisiti marziali come Bruce Lee e Chuck Norris.\nNegli anni ottanta e novanta dominarono la scena attori come Sylvester Stallone (Rocky, Rambo) e Arnold Schwarzenegger (Conan il barbaro, Terminator, Predator), che visto l'enorme successo dei loro film vinsero anche un telegatto ciascuno come attori internazionali pi\u00f9 popolari.\nNello stesso periodo Mel Gibson e Danny Glover furono protagonisti della popolare serie Arma letale e Bruce Willis gioc\u00f2 un ruolo di ispirazione per uno specifico sottogenere di film d'azione con Die Hard. Chuck Norris divenne invece una icona dei film d'azione interpretando film come \"Rombo di tuono\", \"Delta Force\" e la sua famosa serie Walker Texas Ranger.\nL'attore-artista marziale belga Jean-Claude Van Damme divenne la figura dominante delle arti marziali negli anni ottanta e novanta, prendendo anche parte a pellicole d'azione, e grazie alla sua popolarit\u00e0 in entrambi i generi molti registi asiatici si servirono di lui come trampolino di lancio a Hollywood.\nUn altro attore-artista marziale di nazionalit\u00e0 europea \u00e8 lo svedese Dolph Lundgren che negli anni ottanta novanta e 2000 recit\u00f2 e diresse diversi film d'azione.\nIl veterano attore Nick Nolte e il comico Eddie Murphy hanno sbancato i botteghini con la commedia d'azione 48 Ore, che \u00e8 accreditato come il primo buddy-cop.\nWill Smith ebbe diversi ruoli Bad Boys, Men in Black, Hancock.\nHarrison Ford ha avuto ruoli importanti in film del genere azione-fantascienza, ma soprattutto in film dal genere azione-avventura come Indiana Jones e in dei thriller d'azione come \"Giochi di Potere\" e \"Sotto il segno del pericolo\", rispettivamente secondo e terzo capitolo della saga su Jack Ryan.\nWesley Snipes prese parte a diversi ruoli d'azione, fra cui quello di Blade.\nPer quanto riguarda l'ultimo decennio attori che hanno preso parte a ruoli d'azione, in particolare nel sottogenere supereroistico, sono Tobey Maguire nel ruolo di Spider-Man, Christian Bale col personaggio di Batman, e Robert Downey Jr. nei ruoli di Iron Man e Sherlock Holmes. \nMentre Lucy Liu e Uma Thurman hanno lanciato la figura dell'eroe d'azione femminile.\nGli attori che per\u00f2 si sono imposti maggiormente come nuove star del cinema d'azione del nuovo millennio sono Jason Statham (The Transporter, I mercenari - The Expendables, Fast &amp; Furious), Vin Diesel (xXx, Riddick, Fast &amp; Furious) e Dwayne Johnson (Il Re Scorpione, Hercules: il guerriero, San Andreas, Fast &amp; Furious), che hanno anche condiviso il set della saga d'azione di maggiore successo dell'ultimo decennio.\nAttori di Hong Kong.\nNegli anni settanta Bruce Lee prese parte a diversi film sul \"kung-fu\", e prima di divenire famoso a Hollywood venne affiancato da Chuck Norris in alcuni film.\nNegli anni settanta '80 e novanta Jackie Chan si \u00e8 imposto come la star del cinema delle arti marziali di Hong Kong, e negli stessi anni Chow Yun-Fat divenne molto noto come attore di film d'azione prendendo parte a film di \"John Woo\" e \"Ringo Lam\".\nL'attrice Michelle Yeoh che affianc\u00f2 Jackie Chan e Chow Yun-Fat in alcuni ruoli d'azione contribu\u00ec a lanciare la figura dell'eroe femminile, e si fece conoscere anche a Hollywood."}
{"id": "1552031", "revid": "767487", "url": "https://it.wikipedia.org/wiki?curid=1552031", "title": "Hendrick van Balen", "text": "Biografia.\nNel 1605 spos\u00f2 Margriet Briers (o 'de Brier') ed ebbero tredici figli tre dei quali, Jan, Hendrick il Giovane e Gaspard divennero pittori.\nSecondo il van Mander, Hendrick gli fu maestro d'arte il pittore Adam van Noort.\nDivenuto Maestro egli stesso nel 1592, tra il 1609 e il 1610 ricopr\u00ec il ruolo di decano della Gilda dei Pittori. \nSi rec\u00f2 in seguito a Roma per studiare l'arte classica e, al suo ritorno ad Anversa, entr\u00f2 nella \"Confrerie des Romanistes\" di cui, nel 1613, divent\u00f2 il decano.\nGli si attribuiscono almeno ventisei allievi, dei quali due sono da annoverarsi tra i grandi della pittura fiamminga: Antoon van Dyck e Frans Snyders. Fu inoltre contemporaneo di Jan Brueghel il Vecchio, Pieter Brueghel il Giovane e di Pieter Paul Rubens.\nNel 1605 spos\u00f2 Margriet Briers (o 'de Brier') ed ebbero tredici figli tre dei quali, Jan, Hendrick il Giovane e Gaspard divennero pittori.\nCollabor\u00f2 spesso con altri artisti di spicco, tra i quali vi fu Brughel il Vecchio che dipingeva gli sfondi su cui Balen apponeva le figure umane.\nEbbe a disegnare dei cartoni per vetrate e per incisioni, ma in genere dipinse su legno e su rame opere, spesso di piccole dimensioni, di soggetti biblici e mitologici.\nVerso la fine della sua carriera pare subisse egli stesso l'influenza dell'allievo van Dyck, come appare nei suoi quadri nella chiesa di San Giacomo di Anversa, luogo dov'\u00e8 oltretutto sepolto. \nMolte sue opere sono conservate nelle maggiori gallerie d'Europa."}
{"id": "1552039", "revid": "3358", "url": "https://it.wikipedia.org/wiki?curid=1552039", "title": "Ludwik Fleck", "text": "I suoi studi sul vaccino contro il tifo esantematico lo portarono a scontrarsi con il regime nazista con cui ebbe rapporti controversi, come discusso nei paragrafi successivi.\nBiografia.\nGiovinezza e vita familiare.\nLudwik Fleck nacque a Leopoli l'11 luglio del 1896 da una famiglia ebrea. Suo padre, Maurycy, era un artigiano di tendenze socialiste titolare di un'impresa di decorazioni. Ludwik e le sue due sorelle furono istruiti presso licei polacchi nella speranza che ci\u00f2 offrisse loro una possibilit\u00e0 di accesso alla buona societ\u00e0. Nel 1914, Fleck si iscrisse all'Universit\u00e0 di Leopoli alla Facolt\u00e0 di Medicina, ma dovette interrompere gli studi poich\u00e9 fu arruolato dal corpo medico dell'Impero Austro-ungarico. Quando fece ritorno a Leopoli riprese i suoi studi e riusc\u00ec a laurearsi nel 1922.\nAttivit\u00e0 e incarichi.\nDal 1921 al 1923 lavor\u00f2 nel laboratorio di Rudolf Weigl, mettendo a punto un metodo di diagnosi del tifo esantematico, che consisteva nell'iniettare sottopelle una sospensione diluita di antigeni del tifo, che Fleck chiam\u00f2 \"reazione all'esantina\". Nel 1923 fu assunto da Jan Lenartowicz, in qualit\u00e0 di batteriologo, presso il Dipartimento di Malattie Dermatologiche e Veneree dell'Ospedale Generale di Leopoli. Nello stesso anno spos\u00f2 Ernestyna Waldman, un tecnico di laboratorio figlia di un ricco mercante di Stryj. Nel 1927 Fleck vinse una borsa di studio di sei settimane presso l'Istituto Statale di Sieroterapia di Vienna. Al termine di questo periodo, intraprese un viaggio per ampliare i propri orizzonti intellettuali riguardo all'Europa Occidentale, assistendo a lezioni di Sigmud Freud a Vienna e di Henri Bergson a Parigi. Al suo ritorno a Leopoli assunse la direzione del laboratorio batteriologico dell'Ospedale della Sicurezza Sociale. Dal suo mentore, il pediatra Franciszek Gro\u00ebr, acquis\u00ec l'interesse nei confronti della filosofia e della scienza. I primi lavori di Fleck in questo campo trassero spunto dal lavoro di Weigl, il quale riusc\u00ec ad ottenere ottimi risultati nel suo laboratorio nonostante all'epoca vi fossero scarse conoscenze sul tifo. Verso la fine del 1927, Fleck present\u00f2 il suo primo contributo filosofico, \u2033Alcune caratteristiche specifiche del modo di pensare in medicina\u2033, dinanzi alla societ\u00e0 di Storia della Medicina di Leopoli. Nel 1935 l'Ospedale della Sicurezza Sociale licenzi\u00f2 Fleck, sulla base di una nuova legge che destituiva gli ebrei dagli incarichi dirigenziali statali. In 15 anni di carriera Fleck era stato escluso prima dall'universit\u00e0 e poi da qualunque impiego pubblico. Egli ader\u00ec ad un movimento anti-fascista di Leopoli e, nonostante l'ostracismo, la seconda parte degli anni '30 si rivel\u00f2 essere periodo fruttuoso per Fleck. Infatti, le sue conferenze di Biologia e Filosofia, tenute dinanzi alla Societ\u00e0 di Storia di Leopoli e alla Societ\u00e0 Medica Ebraica, furono frequentate e apprezzate. Il suo laboratorio privato, la sua principale fonte di reddito, risent\u00ec relativamente poco del clima politico ostile, dal momento che i medici, ariani o ebrei che fossero, continuavano ad aver bisogno di un supporto diagnostico ed infatti il lavoro di Fleck era tenuto in grande considerazione.\nOccupazione nazista e vita nei campi di concentramento.\nNel corso del primo anno dell'occupazione nazista della Polonia, iniziata nel 1939, Fleck diresse il laboratorio batteriologico dell'Ospedale di Kuszewicz. Bruno Weber, nuovo direttore del laboratorio batteriologico di Auschwitz, offr\u00ec a Fleck una posizione di rilievo nel campo di concentramento, ponendolo a capo della produzione del vaccino anti-tifo. Tale privilegio, nonostante le sue origine ebraiche, gli fu concesso per merito delle sue competenze in ambito vaccinologico. Fleck accett\u00f2, a patto che suo figlio, sua moglie e i suoi stretti collaboratori rimanessero con lui. Egli, dunque, e i membri del suo gruppo furono registrati ad Auschwitz la notte del 7 febbraio del 1943. In questo periodo, sia Ludwik che suo figlio si ammalarono di tifo ma, fortunatamente, i loro casi furono lievi, una circostanza che Fleck attribu\u00ec all'effetto protettivo del suo vaccino, sebbene sembri ipotizzabile che l'esposizione per anni ai germi del tifo lo avesse almeno in parte immunizzato. Dopo due mesi dal loro arrivo, Weber inaugur\u00f2 la propria stazione di ricerca, nota come Istituto di Igiene, di cui Fleck divenne responsabile del laboratorio di Sierologia. In questo periodo Fleck fu testimone di atti crudeli perpetrati ai danni di vari internati nel campo. Tra questi, l'iniezione nelle donne di sangue di un gruppo sanguigno incompatibile, che procuravano loro dolori terribili, shock, blocco renale e morte. Fleck fece inoltre amicizia con Adelaide Hautval che era l\u00ec in qualit\u00e0 di donna medico. Quando ella gli portava dei campioni sperimentali, ogni volta che il campione di un paziente risultava positivo al tifo o alla difterite, egli stilava un referto ambiguo, ovvero, falsificava i risultati ufficiali che avrebbero potuto condurre a morte quasi certa. Nel dicembre 1943 il laboratorio dell'Istituto d'Igiene a Buchenwald, diretto da Erwin Ding, incontrava delle difficolt\u00e0 a realizzare un vaccino anti-tifo. Il medico chiese ausilio di Fleck, che part\u00ec verso la fine del mese separandosi cos\u00ec dalla moglie e dal figlio. Al termine della guerra Ludwik, dopo aver trascorso un mese nell'infermeria di Buchenwald e diverse settimane in un ospedale, fu liberato dagli americani insieme agli altri prigionieri.\nDopoguerra e ultimi anni.\nAlla fine della guerra, Fleck e la moglie andarono ad abitare a Lublino, una citt\u00e0 della Polonia centrale, poich\u00e9 la loro casa a Leopoli era stata occupata da soldati russi. Qui Ludwik Hirszseld era stato nominato direttore del Dipartimento di Microbiologia Medica della neonata Universit\u00e0 Marie Curie, ma, dopo aver aiutato Fleck ad ottenere la sua abilitazione, quest'ultimo ne prese il posto. Poco dopo la moglie ed il figlio si trasferirono in Israele, mentre Fleck rimase a Lublino fino al 1952, quando fu chiamato a Varsavia dal suo vecchio mentore Gro\u00ebr che gli affid\u00f2 la direzione del laboratorio batteriologico presso l'Ospedale della Madre e del Bambino. Dopo aver avuto un infarto durante un viaggio in Brasile nel 1956, disse agli amici che non gli sarebbe rimasto pi\u00f9 molto da vivere e che avrebbe avuto bisogno di ricongiungersi con la famiglia; per questo motivo, nel 1957 part\u00ec alla volta d'Israele. Trov\u00f2 lavoro presso il nuovo laboratorio batteriologico statale di Ness Ziona. In questo periodo contribu\u00ec ad organizzare una campagna contro i focolai di Leptospirosi, una patologia batterica rara, ma molto grave che metteva in serio pericolo interi allevamenti di polli. Nel 1961, poco dopo aver ricevuto un risarcimento di diverse migliaia di dollari per le sofferenze subite ad opera dei nazisti, Fleck ebbe il suo secondo infarto mentre era in cura per un linfoma maligno e mor\u00ec il 5 Luglio in ospedale.\nL'epistemologia di Ludwik Fleck.\nLa sua unica opera epistemologica \u00e8 una monografia intitolata \"Genesi e sviluppo di un fatto scientifico\" (1935) anche se scrisse alcuni altri articoli di argomento filosofico prima e dopo il suo unico libro. Le sue teorie rimasero praticamente sconosciute, almeno finch\u00e9 non furono in parte riscoperte (nonch\u00e9 adottate e adattate) dal famoso filosofo della scienza americano Thomas Kuhn, autore dell'opera seminale \"La struttura delle rivoluzioni scientifiche\" (1962). \u00c8 considerato un precursore nell'ambito della sociologia della scienza, avendo sviluppato una dottrina che egli stesso defin\u00ec \"teoria comparata della conoscenza\" o \"epistemologia comparata\" (\"vergleichende Erkenntnistheorie\"), fondata su due concetti dal carattere spiccatamente sociale: lo \"stile di pensiero\" (\"Denkstil\") (SDP) e il \"collettivo di pensiero\" (\"Denkkollektiv\") (CDP). Nella sua opera Fleck studia l'evoluzione di un concetto, quello delle malattia \"sifilide\", mostrando come esso si \u00e8 modificato nel tempo. La sifilide, infatti \u00e8 una entit\u00e0 clinica che viene definita nel corso dei secoli essenzialmente come una individualit\u00e0 clinica differente: \nNel XVI secolo, infatti, tale malattia venne inizialmente identificata attraverso il concetto di \u00abmalattia venerea\u00bb (caratterizzata dal contagio sessuale e indistinta da altre malattie quali la blenorragia ecc.) (individualit\u00e0 mistico-etica), successivamente in base alla (relativa) efficacia terapeutica dei farmaci a base di mercurio (empirico-terapeutica); nel XIX secolo fu in auge l'idea che la sifilide dipendesse da una alterazione del sangue, il \u00absangue sifilitico\u00bb (una \"corruptio sanguinis\") (patogena), fino alla concezione attuale (del tempo di Fleck), caratterizzata dall'eziologia batterica (eziologica) e dalla possibilit\u00e0 di diagnosticare l'infezione grazie alla reazione sierologica di Wassermann. Ogni modalit\u00e0 descrittiva tuttavia modificava i confini della malattia, includendo forme morbose ed escludendone altre. Non \u00e8 possibile pertanto descrivere l'evoluzione delle descrizioni della sifilide in modo continuo.\nVa quindi completamente rivista la concezione di \"fatto\": \"Cos'\u00e8 un fatto? Si \u00e8 soliti contrapporre il fatto alla teoria in mutamento e si \u00e8 soliti contrapporlo come qualcosa di saldo, di duraturo, di indipendente dalle concezioni soggettive dello scienziato. (...) Noi non avvertiamo pi\u00f9 la presenza di una nostra attivit\u00e0 in questo atto conoscitivo e sentiamo solo la nostra completa passivit\u00e0 dinanzi a un potere che non dipende da noi, e al quale diamo il nome di 'esistenza' o di 'realt\u00e0'. La teoria comparata della conoscenza non pu\u00f2 considerare il conoscere come un duplice rapporto fra soggetto e oggetto, fra il soggetto conoscente e l'oggetto di conoscenza. Il patrimonio esistente di sapere deve essere, come fattore fondamentale di ogni nuova conoscenza, il terzo termine del rapporto\".\nStile di pensiero.\nLa conoscenza per Fleck quindi non \u00e8 determinata da un rapporto diretto fra un soggetto che osserva e un oggetto osservato, ma \u00e8 mediata da un'altra struttura, che \u00e8 lo SDP. Esso \u00e8 la sola modalit\u00e0 attraverso la quale gli individui sono in grado di pensare e che permette di osservare \"fatti scientifici\". L'idea che l'uomo non pensi ma lo faccia la sua comunit\u00e0 sociale \u00e8 in realt\u00e0 di origine sociologica, ad opera di autori quali Durkheim e L\u00e9vy-Bruhl esplicitamente citati dal filosofo polacco. Durkheim attraverso l'idea di \"coscienza collettiva\" e poi di \"rappresentazioni collettive\" interpretava tutte le grandi manifestazioni sociali quali la religione, la morale, il diritto. Fleck utilizza tuttavia questo modello interpretativo, che era limitato ai fatti sociali, per interpretare la scienza, cosa insolita all'epoca. Lo SDP \u00e8 definito come un \"modo orientato di percepire con la relativa elaborazione concettuale e fattuale dell'oggetto da percepire\": \u00e8 lo sfondo ineliminabile che permette la conoscenza. Si tratta di un sistema di opinioni in s\u00e9 compiuto e chiuso\u00bb che \"stabilisce ci\u00f2 che non pu\u00f2 essere pensato diversamente\". Per Fleck lo SDP \u00e8 un insieme composito in cui, come si \u00e8 visto per la sifilide, ci sono non solo teorie scientifiche ma anche concezioni etico-religiose (il contagio venereo e il suo significato punitivo), tecniche strumentali (ad es. i vari modi di eseguire le reazioni diagnostiche), modelli ecc. Esso \"funziona compiutamente come una \"matrice\" di significati\" e \"governa l'apprendimento e suggerisce modi concreti di operare e condurre la ricerca giungendo a mostrare nel suo sviluppo, una assoluta pervasivit\u00e0.(\u2026) Pervasivo e prescrittivo, lo stile di pensiero \u00e8 anche intollerante. Esso definisce, contestualizzandola, la verit\u00e0\".\nLo SDP \"struttura un campo del sapere, suggerendo progressivamente osservazioni pertinenti, interpretazioni, teorie, criteri sperimentali e metodologici vincolanti [\u2026 e] suggerisc[e] olisticamente tanto \"Gestalten\" significative che \"zone d'ombra\" costituite da inerzie cognitive e tendenza alla \"routine\"\".\n\u00c8 quindi lo sfondo, in un certo senso a prevalere, rispetto al dato che senza di esso non ci sarebbe o sarebbe inutilizzabile. Lo SDP \u00e8 quindi molto importante perch\u00e9 permette la comunicazione fra gli individui nella societ\u00e0. \"Esistono persone che comunicano tra loro e cio\u00e8 pensano in modo simile, che appartengono, per cos\u00ec dire, allo stesso gruppo di pensiero, ed esistono persone che sono completamente incapaci di comprendersi e comunicare tra loro, come se appartenessero a differenti gruppi di pensiero (collettivi di pensiero). Gli scienziati, i filologi, i teologi o i cabalisti possono comunicare perfettamente tra loro entro i limiti dei loro collettivi, ma la comunicazione tra un fisico e un filologo \u00e8 difficile, tra un fisico e un teologo \u00e8 molto difficile, e tra un fisico e un cabalista o un mistico \u00e8 impossibile\".\nLo SDP non appartiene soltanto al mondo scientifico ma \u00e8 caratteristico di moltissimi e verosimilmente di tutti i campi del pensiero umano. Fleck riporta esempi degli SDP nel mondo sportivo, nella moda ecc. In altre parole lo SDP permette in tutti i settori della conoscenza di riconoscere un concetto e di porre un problema. La differenza non dipende pertanto dall'argomento della conversazione che pu\u00f2 anche essere lo stesso, ma gli interlocutori che posseggono un differente SDP colloquiano senza capirsi veramente. Ad esempio i maghi sono considerati imbroglioni da chi non ne condivide la disposizione di spirito, mentre non lo sono da coloro che considerano possibile la magia. Nello SDP possiamo distinguere una componente cognitiva e una linguistica. Fleck \u00e8 estremamente consapevole dell'importanza del linguaggio: \u00abnella stessa struttura del linguaggio si trova una coercitiva filosofia della comunit\u00e0, nelle stesse parole si trovano complesse teorie\u00bb. Altrettanto importante \u00e8 la componente cognitiva: nell'acquisizione di uno SDP \u00e8 fondamentale imparare a riconoscere delle forme, \u00abper vedere bisogna sapere ci\u00f2 che \u00e8 essenziale e ci\u00f2 che \u00e8 inessenziale\u00bb. Un tipico esempio \u00e8 rappresentato dal riconoscimento delle lettere dell'alfabeto, nelle quali alcuni aspetti della forma sono meno importanti di altri (ad esempio nella lettera dell'alfabeto 'A' maiuscolo la posizione del tratto verticale pi\u00f9 in alto o pi\u00f9 in basso non \u00e8 rilevante). Ma le forme a loro volta sono dipendenti dal contesto (come nel caso della lettura continua in cui in realt\u00e0 non riconosciamo le singole lettere ma le inferiamo dalla parola che stiamo identificando). La cognizione \u00e8 sempre contestuale: \"Noi camminiamo ma non vediamo punti, linee, angoli, luci o ombre alle quali dovremmo applicare la domanda \u00abche cos'\u00e8\u00bb per mezzo della sintesi o del ragionamento. Piuttosto vediamo in un colpo solo una casa, un monumento in una piazza, un plotone di soldati, la vetrina di una libreria, un gruppo di bambini, una signora con un cane. Tutte forme gi\u00e0 pronte. Esistono forme pi\u00f9 distinte, come una casa, un plotone di soldati e forme meno distinte, come la \u00absignora col cane\u00bb. Quest'ultima \u00e8 davvero un'interezza, una forma distinta? Esiste in effetti una certa connessione tra i due elementi della coppia, costituita dal guinzaglio o dal movimento del cane attorno alla sua padrona, ma questa connessione \u00e8 debole e, per quanto abbiamo immediatamente individuato \u00abuna signora con un cane\u00bb e non \u00abuna signora\u00bb e \u00abun cane\u00bb - questo intero rimane tuttavia poco distinto considerando i suoi elementi, molto meno distinto, per esempio, del \u00abplotone di soldati\u00bb in cui non distinguiamo i singoli soldati. (\u2026) Sembra piuttosto chiaro che l'essere pi\u00f9 o meno distinti della forma derivi in questi casi da fattori che vanno al di l\u00e0 della persona individuale, - derivi quanto la forma venga vista dagli occhi di una singola persona: deriva dalla opinione del pubblico-generale, dall'abito di pensiero prevalente. Una forma viene costruita a partire non dagli 'elementi, fisici oggettivi' ma da temi culturali e storici.\nI concetti sono parte integrante di ogni stile di pensiero: essi non hanno una esistenza indipendente dallo stile di pensiero in cui sono utilizzati. Per Fleck essi hanno le seguenti caratteristiche: \nL'aspetto fondamentale \u00e8 che un concetto ha quel significato solo nell'ambito di un determinato SDP. Ad esempio il concetto di moto nella fisica aristotelica e in quella newtoniana, come \u00e8 noto, sono completamente diversi e ciascuno di essi non \u00e8 confrontabile con l'altro. Nella genesi dei concetti Fleck sostiene che: \"Per lo pi\u00f9 \u00e8 solo la sfumatura di questi concetti a cambiare, come accade appunto quando il concetto scientifico di forza trae origine dal concetto di forza di cui facciamo normalmente uso, oppure allorch\u00e9 il nuovo concetto di sifilide mostra di derivare dal concetto mistico della malattia in questione\".\nI concetti scientifici derivano da quelle che Fleck definisce \"preidee\" \"(Urideen)\". Esse sono concetti sfumati e imprecisi in quanto sono la \"trasposizione delle esperienze in un materiale facilmente plasmabile e sempre a portata di mano\" Esempi di preidee sono la gi\u00e0 citata concezione mistica della sifilide, la teoria atomistica greca (da cui deriva l'atomo moderno), la concezione della malattia come possessione (da cui la malattia infettiva). Le preidee hanno la caratteristica non tanto di essere imprecise o rudimentali, ma di essere fondamentalmente diverse dagli attuali concetti scientifici, appartenendo a SDP diversi, come si \u00e8 visto per la sifilide. Nelle preidee sono presenti un insieme di caratteri che successivamente vengono scissi in concetti distinti. Ci\u00f2 pu\u00f2 essere esemplificato dal termine \"calore\" che un tempo aveva vari significati. \"Il caldo del fuoco, del temperamento e dell'affezione, il \"caldo\" speziato delle portate, il tepore della coperta e dei bambini sono identici [\u2026]. Tutto ci\u00f2 che eccita, che incrementa la vitalit\u00e0 e tutti i sintomi di vitalit\u00e0, \u00e8 legato in qualche modo al caldo, o piuttosto non separato dal caldo, dal fuoco. In ci\u00f2 \u00e8 contenuta un'implicita visione che \"fuoco\" e \"vita\" siano collegati in un certo senso, per nulla figurativo o simbolico; essi sono nella essenza del caldo, in un certo senso identici\".\nLe preidee, tuttavia, svolgono due importanti compiti: \n\"N\u00e9 ci pu\u00f2 essere dubbio sul fatto che il fatto (scientifico) della sifilide si sviluppi gradualmente da questa oscura idea primitiva, la quale non \u00e8 in s\u00e9 n\u00e9 vera n\u00e9 falsa\" (Fleck 1980, trad. it. 81). \nLe preidee sono quindi una sorta di modello vago ma, malgrado ci\u00f2, sono in qualche modo in grado di suggerire la ricerca successiva come \u00e8 stato per le varie concezioni della sifilide che si sono succedute. L'evoluzione di un concetto pu\u00f2 essere diversa e la sua direzione non \u00e8 assolutamente necessaria: in altre condizioni storiche il concetto di sifilide sarebbe stato probabilmente del tutto differente.\nCollettivo di pensiero.\nIl CDP per Fleck \u00e8 \"il supporto comunitario dello stile di pensiero\" e rappresentato \" (dal)la comunit\u00e0 degli uomini che hanno tra loro un contatto intellettuale e che si scambiano le idee influenzandosi reciprocamente\" poich\u00e9 \"un collettivo di pensiero \u00e8 sempre presente laddove due o pi\u00f9 uomini si scambiano le idee\". Come nella generazione del fatto non esisteva un semplice rapporto fra osservatore e oggetto, ma c'era la mediazione dello SDP, cos\u00ec anche nel dialogo fra due persone si forma un CDP in cui non si riconoscono pi\u00f9 i pensieri dell'uno o dell'altro. \"\u00c8 un cattivo osservatore chi non si accorge del fatto che un colloquio stimolante fra due persone crea immediatamente una situazione in cui ciascuno esprime all'altro pensieri che non sarebbe in grado di produrre solo o in un'altra societ\u00e0. Nasce una disposizione d'animo particolare, di cui chi partecipa alla conversazione non \u00e8 altrimenti in possesso, ma che si riproduce quasi sempre quando le due persone si rincontrano. La durata prolungata di questo tipo di situazione produce, a partire dalla comprensione comune, come dalle reciproche incomprensioni, una struttura di pensiero che non appartiene a nessuno dei due interlocutori, ma che non per questo \u00e8 priva di senso. Chi \u00e8 il portatore e l'autore di questa struttura di pensiero? Il piccolo collettivo formato da due persone. Se se ne aggiunge una terza, viene meno la disposizione d'animo precedente e, con essa la specifica forza creativa del collettivo di pensiero precedente mentre ne nasce un 'altro'\".\nQuello di CDP \u00e8 un concetto essenzialmente funzionale (come nell'esempio dei due conversatori esso pu\u00f2 durare lo spazio di una conversazione) e non si tratta di una struttura stabile se non in alcuni casi. Si possono pertanto distinguere dei CDP transitori (come quello della conversazione) e dei CDP stabili che si trasformano in veri e propri gruppi sociali organizzati (una religione, una filosofia) o relativamente tali. Rispetto alla durata temporale possono essercene di breve durata (ad esempio il collettivo di un laboratorio, con le idee che nascono in esso) e di durata secolare (ad es. una concezione medica come la teoria umorale). Fondamentale caratteristica dei CDP \u00e8 quella di non essere omogenei, ma articolati al loro interno in un gruppo esoterico e in uno essoterico. Al primo gruppo appartengono gli specialisti di un argomento, mentre del gruppo essoterico fanno parte profani con gradi diversi di cultura. Ma anche all'interno del gruppo esoterico si possono distinguere due cerchie a seconda del grado di specializzazione su un determinato argomento. Ad esempio nella chimica per Fleck distingue fra \"specialisti \"sensu stricto\" (professionisti, come gli specialisti che hanno a che fare con un certo problema, quale uno specialista in composti di anilina) e specialisti pi\u00f9 generici, per esempio i chimici\"\nCostruzionismo o realismo debole?\nDa quanto si \u00e8 detto Fleck pu\u00f2 apparire come un costruttivista assoluto (e come tale sembra volersi presentare nel suo testo). Nel suo libro distingue tuttavia nella ricerca, le associazioni \u201cattive\u201d da quelle \u201cpassive\u201d. Le associazioni attive sono arbitrariamente poste da ricercatore (ad esempio il peso atomico dell'ossigeno a 16); le associazioni passive invece sono inevitabile conseguenza di quelle attive (nel caso precedente, posto 16 il peso atomico dell'ossigeno, quello dell'idrogeno non pu\u00f2 che essere 1 e non posto arbitrariamente a sua volta perch\u00e9 limitato da una \u201cresistenza\u201d della realt\u00e0). La presenza di associazioni passive (necessarie) ci permette invece una interpretazione che orienta verso un pur debole realismo. Il costruttivismo di Fleck infatti non \u00e8 assoluto ma limitato dalla realt\u00e0: Campa afferma che la filosofia di Fleck differisce da una epistemologia totalmente costruttivistica (come quella di Feyerabend, Bloor, Latour ecc.) in cui la conoscenza non dipende dall'oggetto (che \u00e8 totalmente costruito) ma solo dal soggetto sociale. Per Fleck, invece, come gi\u00e0 si \u00e8 sottolineato una residua componente realistica \u00e8 ipotizzabile ed \u00e8 rappresentata proprio dalle \u201cassociazioni passive\u201d.\n\u201c\u00c8 difficile pensare che questo non dipenda dalla struttura di una realt\u00e0 esterna anche se essa \u00e8 inconoscibile se non attraverso lo SDP. Fleck certamente sostiene che le associazioni passive possono a loro volta diventare attive e quindi sembra propendere per un costruttivismo radicale, tuttavia questo non elimina il fatto che una resistenza della realt\u00e0 sia presente. Potremmo dire che fra SDP e realt\u00e0 (se cos\u00ec la possiamo chiamare in Fleck) non esiste un rapporto di rispecchiamento ma di interazione. Il mondo non \u00e8 di fronte a noi, ma interagiamo con esso attraverso lo SDP: il fatto nasce da questa interazione. Anche se possiamo interpretare questa interazione in modo pi\u00f9 o meno realista (noi propendiamo come si \u00e8 detto per un realismo anche se molto debole mentre ci pare che Fleck oscilli fra i due poli) non \u00e8 possibile separare la realt\u00e0 dagli schemi interpretativi forniti dallo SDP (e qui Fleck \u00e8 chiarissimo) che variano nel corso del tempo\u201d.\nVaccino.\nQuando Fleck arriv\u00f2 nel Blocco 50 a Buchenwald, nessuno degli altri prigionieri aveva esperienza di coltivazione di microrganismi, essi infatti stavano producendo un vaccino anti-tifo completamente privo di valore, ispirandosi ad un manuale di istruzioni di 70 pagine basato su materiali dell'Istituto Pasteur. In primo luogo il sangue degli individui infetti del Blocco 46 era iniettato nelle cavie; quando gli animali risultavano infettati i tecnici ne trituravano i cervelli o i testicoli e il ricavato veniva inoculato nei topi; contratta la malattia essi venivano uccisi e i loro polmoni triturati e diluiti in soluzioni che servivano ad infettare conigli. Questi ultimi per\u00f2 non erano normalmente soggetti ad ammalarsi di tifo, e Fleck fu in grado di scoprire che nei polmoni di questi animali non era presente la Rickettsia prowazekii, responsabile della malattia, bens\u00ec un altro batterio. Quando l'Istituto di Cracovia (diretto da Hermann Eyer) forn\u00ec a Fleck e ai suoi assistenti dei polmoni di topo e del materiale infetto ricavato dall'intestino dei topi, essi furono in grado di produrre un vaccino, basandosi sul vaccino di Weigl, molto efficace ma che poteva essere prodotto soltanto in piccoli quantitativi. Essi quindi iniziarono la produzione di due tipi di vaccino: uno privo di efficacia ed innocuo, destinato al fronte; e l'altro, prodotto in ridottissime quantit\u00e0 ma molto efficace, che veniva utilizzato in casi speciali, per esempio per i compagni che lavoravano in luoghi difficili del lager. Il Blocco 50 produsse in totale 6000 litri di finto vaccino, sufficienti per circa 200.000 persone e circa 6 litri di vaccino buono, contrassegnato da un puntino rosso. In alcune occasioni i soldati ai quali era stato inoculato il falso vaccino si ammalavano, e le SS insospettite, domandavano al gruppo di Buchenwald di inviare un piccolo quantitativo del vaccino di controllo; ovviamente essi inviavano il siero pienamente efficace, cercando in tal modo di fugare i sospetti.\nContributi per la reazione di Wassermann.\nTra le procedure a cui Fleck contribu\u00ec, vi \u00e8 la reazione di Wassermann. Il suo valore come test diagnostico per la sifilide \u00e8 stato descritto da Fleck in \"Genesi e sviluppo di un fatto scientifico\". Questa malattia aveva un impatto notevole sui militari, nonch\u00e9 su altri gruppi e ci\u00f2 la rendeva una questione politicamente rilevante. Fleck consider\u00f2 inoltre sintomatico che il test, scoperto da Wassermann, non fosse in realt\u00e0 un test per la sifilide, poich\u00e9 il microrganismo Treponema Pallidum non \u00e8 facilmente coltivabile in piastra Petri; infatti Wassermann utilizz\u00f2 il tessuto cardiaco di mucche contagiate dalla sifilide. Quando mescol\u00f2 questo tessuto col sangue di pazienti sifilitici, si innesc\u00f2 una reazione che distrusse i globuli rossi, indicando la presenza di anticorpi nel sangue dei pazienti. Tuttavia, altri scienziati notarono che estratti cardiaci di mucche non infette producevano la stessa reazione che, quindi, risult\u00f2 non essere causata dai Treponemi, bens\u00ec dalla cardiolipina, una sostanza presente nei cuori bovini.\nRiconoscimenti.\nNel 1951 ricevette il premio di Stato polacco per i successi scientifici di II grado e nel 1954 Fleck divenne membro dell'Accademia polacca delle scienze. Nel 1955 fu onorato con l'Ordine della Polonia Restituita ed infine, nel 1994 fu istituito un premio in suo onore: Il Premio Ludwik Fleck."}
{"id": "1552044", "revid": "1543377", "url": "https://it.wikipedia.org/wiki?curid=1552044", "title": "Sujata Koirala", "text": "Biografia.\nSujata \u00e8 la figlia di Girija Prasad Koirala e fa parte di una influente famiglia di politici nepalesi di casta braminica.\nSujata, anche grazie ai suoi legami familiari, \u00e8 divenuta una delle guide del Partito del Congresso ed \u00e8 membro del Comitato esecutivo centrale del Partito. Sembra che il discorso del padre sulla eventualit\u00e0 di un prossimo primo ministro donna e la successiva nomina di Sujata a membro el Parlamento e Ministro senza portafoglio addetto alla Presidenza del Consiglio (giuramento 11 gennaio 2008) sia da interpretare come un passaggio di consegne.\nMolti esponenti dei partiti dell'alleanza di governo hanno richiesto le dimissioni di Sujata per le sue dichiarazioni a sostegno della Monarchia, che, al contrario della decisione presa dai quadri del Congresso nel settembre del 2007, ha pi\u00f9 volte difeso.\nGi\u00e0 il 27 novembre 2007 aveva dichiarato di essere favorevole al ripristino della costituzione del 1990, sospesa dal Governo ad interim.\nQueste sono alcune frasi (liberamente tradotte dall'inglese) a sostegno della Monarchia pronunciate da Sujata dinanzi ai giornalisti a Biratnagar il 12 gennaio 2008, il giorno dopo il suo giuramento da ministro:\nScandali.\nSujata \u00e8 stata coinvolta nello scandalo delle linee aeree della compagnia di bandiera nepalese."}
{"id": "1552050", "revid": "486946", "url": "https://it.wikipedia.org/wiki?curid=1552050", "title": "MTV TRL", "text": ""}
{"id": "1552051", "revid": "486946", "url": "https://it.wikipedia.org/wiki?curid=1552051", "title": "MTV Total Request Live", "text": ""}
{"id": "1552052", "revid": "1573940", "url": "https://it.wikipedia.org/wiki?curid=1552052", "title": "Papio papio", "text": "Il babbuino della Guinea (Papio papio ) \u00e8 una scimmia della famiglia dei Cercopitecidi, diffusa in Africa occidentale.\nDescrizione.\n\u00c8 la pi\u00f9 piccola tra le specie del genere \"Papio\": \u00e8 lunga in media 68 cm, con una coda di circa 50 cm ed un peso medio di 17 kg.\nLa pelliccia \u00e8 di colore bruno-rossastro; il muso, che ha la tipica forma canina di tutti i babbuini, \u00e8 glabro e di colore nero.\nBiologia.\n\u00c8 una specie con abitudini diurne, che trascorre la maggior parte del tempo al suolo ma si rifugia di notte sugli alberi.\nLa sua dieta consiste di frutti, germogli, radici, insetti e piccoli vertebrati.\nLa gestazione dura circa 6 mesi e si conclude con il parto di un unico cucciolo.\nDistribuzione e habitat.\nIl suo areale comprende Senegal, Gambia, Mali, Mauritania, Guinea, Guinea-Bissau e Sierra Leone.\nConservazione.\nLa \"IUCN Red List\" classifica questa specie come a basso rischio di estinzione.\nLa specie \u00e8 inserita nell'Appendice II della \"Convention on International Trade of Endangered Species\" (CITES).\nParte del suo areale ricade all'interno del Parco nazionale di Niokolo-Koba (Senegal) e del parco nazionale di Outamba-Kilimi (Sierra Leone)."}
{"id": "1552055", "revid": "92719", "url": "https://it.wikipedia.org/wiki?curid=1552055", "title": "Lupo arabo", "text": ""}
{"id": "1552057", "revid": "92719", "url": "https://it.wikipedia.org/wiki?curid=1552057", "title": "Lupo del Caspio", "text": ""}
{"id": "1552058", "revid": "486946", "url": "https://it.wikipedia.org/wiki?curid=1552058", "title": "Lupo dei boschi orientale", "text": ""}
{"id": "1552060", "revid": "486946", "url": "https://it.wikipedia.org/wiki?curid=1552060", "title": "Lupo egiziano", "text": ""}
{"id": "1552061", "revid": "92719", "url": "https://it.wikipedia.org/wiki?curid=1552061", "title": "Lupo eurasiatico", "text": ""}
{"id": "1552063", "revid": "92719", "url": "https://it.wikipedia.org/wiki?curid=1552063", "title": "Lupo delle grandi pianure", "text": ""}
{"id": "1552064", "revid": "92719", "url": "https://it.wikipedia.org/wiki?curid=1552064", "title": "Lupo della tundra", "text": ""}
{"id": "1552066", "revid": "92719", "url": "https://it.wikipedia.org/wiki?curid=1552066", "title": "Lupo dell'Asia sud-occidentale", "text": ""}
{"id": "1552073", "revid": "190231", "url": "https://it.wikipedia.org/wiki?curid=1552073", "title": "Battaglia di Deptford Bridge", "text": ""}
{"id": "1552079", "revid": "287204", "url": "https://it.wikipedia.org/wiki?curid=1552079", "title": "Contea di Kalawao", "text": "La contea di Kalawao (in inglese Kalawao County) \u00e8 una contea dello Stato delle Hawaii, negli Stati Uniti. La popolazione al censimento del 2000 era di 147 abitanti, scesi a 83 nel 2009. Il capoluogo di contea \u00e8 Hilo. Si tratta della seconda contea meno popolata degli Stati Uniti, dopo quella di Loving, Texas; e della quarta meno estesa, dopo Arlington, Virginia; Broomfield, Colorado e New York, New York.\nLa contea \u00e8 amministrata direttamente dallo Stato delle Hawaii tramite l'Hawaii Department of Health con sede a Honolulu e con un ufficio nella contea a Kalaupapa.\nGeografia fisica.\nLo United States Census Bureau certifica che l'estensione della contea \u00e8 di 135 km\u00b2, di cui 101\u00a0km\u00b2 composti da terra e i rimanenti 34\u00a0km\u00b2 composti di acqua.\nConfina con la contea di Maui a sud."}
{"id": "1552081", "revid": "486946", "url": "https://it.wikipedia.org/wiki?curid=1552081", "title": "Lupo del Canada orientale", "text": ""}
{"id": "1552083", "revid": "297745", "url": "https://it.wikipedia.org/wiki?curid=1552083", "title": "San Vendemiale", "text": ""}
{"id": "1552086", "revid": "74801", "url": "https://it.wikipedia.org/wiki?curid=1552086", "title": "Contea di Kauai", "text": "La contea di Kauai (in inglese Kauai County) \u00e8 una contea dello Stato delle Hawaii, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lihue.\nGeografia fisica.\nIl territorio comprende le isole di Kauai, Niihau, Lehua e Kaula.\nLo United States Census Bureau certifica che l'estensione della contea \u00e8 di , di cui su terraferma."}
{"id": "1552087", "revid": "188116", "url": "https://it.wikipedia.org/wiki?curid=1552087", "title": "Contea di Honolulu", "text": "La contea di Honolulu (in inglese Honolulu County) \u00e8 una contea dello Stato delle Hawaii, negli Stati Uniti. La popolazione al censimento del 2014 era di abitanti. Honolulu ne \u00e8 la sede.\nL'amministrazione della contea \u00e8 tutt'uno con quella della citt\u00e0 di Honolulu secondo il modello della cosiddetta \"consolidated city-county\". Formalmente Honolulu \u00e8 un census-designated place, privo di un\u2019amministrazione comunale come tutte le localit\u00e0 delle Hawaii.\nGeografia fisica.\nLa contea di Honolulu, nell'arcipelago delle isole Hawaii, comprende l'intera isola di Oahu.\nLo United States Census Bureau certifica che l'estensione della contea \u00e8 di , di cui su terraferma."}
{"id": "1552088", "revid": "1573940", "url": "https://it.wikipedia.org/wiki?curid=1552088", "title": "Contea di Honolulu (Hawaii)", "text": ""}
{"id": "1552095", "revid": "22229", "url": "https://it.wikipedia.org/wiki?curid=1552095", "title": "Dissidenza", "text": ""}
{"id": "1552100", "revid": "1100311", "url": "https://it.wikipedia.org/wiki?curid=1552100", "title": "Sportgemeinschaft 09 Wattenscheid", "text": "Lo Sportgemeinschaft 09 Wattenscheid \u00e8 una societ\u00e0 calcistica tedesca di Wattenscheid, citt\u00e0 ora facente parte di Bochum, Renania Settentrionale-Vestfalia. Attualmente milita in \"Regionalliga West\", uno dei gironi di quarta divisione del calcio tedesco.\nStoria.\nIl club fu ufficialmente fondato il 18 settembre 1909 come \"Ballspiel-Verein Wattenscheid\", nato dall'unione tra \"BV Sodalit\u00e4t der Wattenscheid\" e \"BV Teutonia Wattenscheid\" e gioc\u00f2 nelle divisioni locali prima di militare per una stagione in \"Gauliga Westfalen\" nella stagione abbreviata del 1945.\nNel 1958 il \"Wattenscheid\" entr\u00f2 in \"Verbandsliga Westfalen\" (III) e la vittoria del girone nel 1969 gli permise l'ingresso in \"Regionalliga West\" (II). Nonostante la vittoria del campionato nel 1974 il club, a causa della riforma del calcio tedesco, non pot\u00e9 avanzare in Bundesliga ma entr\u00f2 nella seconda serie appena formata, la Zweite Bundesliga, precisamente nel girone Nord. Fino alla fine degli anni ottanta il club concluse quasi sempre il campionato a ridosso della zona retrocessione. Nel 1981 la squadra termin\u00f2 il campionato al decimo posto, evitando cos\u00ec di retrocedere in quanto fu riformata la seconda divisione in un unico girone, e la stagione successiva la squadra non retrocesse perch\u00e9 la federcalcio tolse al Monaco 1860 la licenza professionistica, relegando di fatto la squadra bavarese in terza serie.\nNel 1990 la compagine, grazie al secondo posto conquistato in Zweite Bundesliga, fu promossa in massima serie e vi rest\u00f2 fino al 1994; il miglior risultato conseguito dal Wattenscheid fu un undicesimo posto finale della stagione del debutto. I migliori risultati della squadra furono una vittoria nel derby contro il nel 1992 (2-0) e le due vittorie contro il nel 1991 (3-2) e nel 1993 (2-0). Dopo la retrocessione in seconda divisione il club milit\u00f2 per cinque stagioni fino a quando non retrocesse in Regionalliga nel 1999 e in Oberliga (IV) nel 2004. L'anno successivo la squadra venne promossa in Regionalliga, ma due retrocessioni consecutive la portarono in \"Verbandsliga Westfalen (V)\" nel 2007."}
{"id": "1552102", "revid": "57905", "url": "https://it.wikipedia.org/wiki?curid=1552102", "title": "U.S.A", "text": ""}
{"id": "1552104", "revid": "1543377", "url": "https://it.wikipedia.org/wiki?curid=1552104", "title": "HD 216174", "text": "HD 216174 \u00e8 una stella della costellazione della Lucertola, situata nella parte settentrionale della costellazione, poco distante dal confine con la costellazione di Andromeda.\n\u00c8 una stella povera di metalli e circondata da un disco di polveri, probabile sede di formazione planetaria. La magnitudine bolometrica \u00e8 -0,36; il rapporto [Fe/H] \u00e8 di -0,56.\nLa stella \u00e8 una gigante rossa distante 371 anni luce, avente una magnitudine assoluta di +5,43 e una magnitudine assoluta di +0,15."}
{"id": "1552110", "revid": "1318658", "url": "https://it.wikipedia.org/wiki?curid=1552110", "title": "Contea di Maui", "text": "La contea di Maui (in inglese Maui County) \u00e8 una contea dello Stato delle Hawaii, negli Stati Uniti. La popolazione al censimento del 2000 era di 148.677 abitanti. Il capoluogo di contea \u00e8 Wailuku.\nGeografia fisica.\nIl territorio della contea comprende le isole di Maui, Kahoolawe, Lanai e Molokai, con l'eccezione di una piccola parte di quest'ultima appartenente alla Contea di Kalawao.\nLo United States Census Bureau certifica che l'estensione della contea \u00e8 di 6.213 km\u00b2, di cui 3.002 km\u00b2 su terraferma."}
{"id": "1552112", "revid": "1305772", "url": "https://it.wikipedia.org/wiki?curid=1552112", "title": "Discografia degli Whitesnake", "text": "La seguente \u00e8 la discografia degli Whitesnake, gruppo musicale britannico in attivit\u00e0 dal 1977."}
{"id": "1552116", "revid": "1573940", "url": "https://it.wikipedia.org/wiki?curid=1552116", "title": "Boku no watashi no yusha gaku", "text": " \u00e8 un manga \"sh\u014dnen\" creato da Sh\u016bichi As\u014d e serializzato sulla rivista \"Weekly Sh\u014dnen Jump\" dal 14 maggio 2007 al 28 luglio 2008. La serie \u00e8 stata raccolta in sei volumi tank\u014dbon, pubblicati da Sh\u016beisha.\nTrama.\nUn misterioso nuovo studente si presenta in una tranquilla classe nell'Accademia della lancia sacra. Il loro insegnante annuncia che si ritira poich\u00e9 ha vinto la lotteria di jumpo, e perci\u00f2 sarebbe inutile continuare ad insegnare. Si scopre poi che lo strano nuovo studente \u00e8 il nuovo insegnante, Haganeno Ken, il quale afferma di essere un eroe."}
{"id": "1552127", "revid": "1543377", "url": "https://it.wikipedia.org/wiki?curid=1552127", "title": "HD 211096", "text": "HD 211096 \u00e8 una stella della costellazione della Lucertola, situata nella parte centrale della costellazione, poco pi\u00f9 di 1 minuto in ascensione retta ad Est di NGC 7231."}
{"id": "1552133", "revid": "149726", "url": "https://it.wikipedia.org/wiki?curid=1552133", "title": "Rhyncholestes", "text": ""}
{"id": "1552135", "revid": "767487", "url": "https://it.wikipedia.org/wiki?curid=1552135", "title": "Canis lupus crassodon", "text": "Il lupo di Vancouver (Canis lupus crassodon) \u00e8 una sottospecie del lupo grigio. \u00c8 molto socievole e vive in branchi composti da 5 a 35 esemplari. Attualmente \u00e8 una sottospecie minacciata ed \u00e8 molto timido. Viene avvistato raramente. I lupi della zona della riserva del parco nazionale di Pacific Rim sono noti per attaccare e uccidere cani sciolti. Vi sono anche 4 lupi al Greater Vancouver Zoo, 3 bianchi e 1 grigio (visti dalla finestra dell'autobus).\nDescrizione.\nIl lupo di Vancouver \u00e8 di medie dimensioni. Sono di colore variabile dal nero-grigiastro al bianco.\nDieta.\nLe fonti di cibo principali del lupo di Vancouver sono il cervo dalla coda nera columbiano e il wapiti di Roosevelt."}
{"id": "1552136", "revid": "92719", "url": "https://it.wikipedia.org/wiki?curid=1552136", "title": "Lupo di Vancouver", "text": ""}
{"id": "1552137", "revid": "767487", "url": "https://it.wikipedia.org/wiki?curid=1552137", "title": "Humble (Texas)", "text": "Humble \u00e8 un comune degli Stati Uniti d'America, nella Contea di Harris, nello Stato del Texas. Humble fa parte dell'area metropolitana della Grande Houston.\nNel 2010 aveva 15.133 abitanti.\nHa dato i natali all'imprenditore, aviatore, regista e personaggio cinematografico Howard Hughes.\nStoria.\nI primi coloni hanno iniziato a muoversi nella zona di Humble nel 19 secolo. Joseph Dunman fu la prima persona a stabilirsi qui e si pensa sia arrivato qui nel 1828. Un traghetto fu costruito qui nel San Jacinto River divenendo un centro di sbocco per il commercio a causa della presenza del petrolio. La citt\u00e0 prende il nome da uno dei fondatori, Pleasant Smith \"Pletz\" Humble, che ha aperto il primo ufficio postale a casa sua e dopo \u00e8 servito come tribunale di pace.\nHumble diviene un boomtown, una citt\u00e0 in rapida crescita, all'inizio del ventesimo secolo quando il petrolio diviene la principale fonte di sostentamento. Il primo petrolio \u00e8 stato prodotto un paio di anni dopo la famosa scoperta di Spindletop in Beaumont (Texas). La prima ferrovia \u00e8 stata costruita nel 1904."}
{"id": "1552143", "revid": "199790", "url": "https://it.wikipedia.org/wiki?curid=1552143", "title": "Glutatione-disolfide reduttasi", "text": ""}
{"id": "1552145", "revid": "1149807", "url": "https://it.wikipedia.org/wiki?curid=1552145", "title": "Mobile Battleship Nadesico", "text": ", noto anche come Nadesico, la corazzata robotica nelle anticipazioni dell'episodio successivo e talvolta abbreviato in Nadesico \u00e8 un anime fantascientifico di 26 episodi trasmesso in Giappone nel 1996, ed in seguito adattato in un manga disegnato da Kia Asamiya. Il manga, pubblicato in Italia dalla Planet Manga con il titolo L'incrociatore stellare Nadesico, \u00e8 significativamente differente dalla sua controparte animata, che invece \u00e8 arrivata in Italia grazie alla Dynit. Dopo la fine della serie \u00e8 stato prodotto anche il film \"Mobile Battleship Nadesico the Movie - Il principe delle tenebre\".\nTrama.\nLa serie si svolge nel 2196, un periodo in cui la Terra \u00e8 in guerra contro un popolo di alieni invasori chiamati \"Lucertole di Giove\". Per combatterli, una compagnia chiamata \"Nergal\" ha creato una potentissima nave da combattimento, la \"ND-001 Nadesico\". Il principale problema con la \"Nadesico\" \u00e8 il suo equipaggio. Anche se \u00e8 composto dai migliori esperti in ogni campo, questi individui tendono a comportarsi spesso in maniera piuttosto sconclusionata.\nIl protagonista, Akito Tenkawa, \u00e8 un ragazzo dal passato misterioso; un tempo residente di una colonia di Marte, fugg\u00ec dalla sua distruzione per mano delle Lucertole di Giove e giunse sulla Terra, senza memoria di come ci fosse arrivato, ma con un'incredibile paura per gli invasori. Odia combattere e ha l'unico desiderio di diventare uno chef, comunque \u00e8 continuamente chiamato come pilota di una delle \"Aestevalis\", i robot da combattimento della \"Nadesico\". Inoltre a bordo della \"Nadesico\", Akito deve vedersela con un altro tipo di problemi; quasi tutti i membri femminili dell'equipaggio, soprattutto il capitano Yurika Misumaru, sembrano essere innamorate di Akito, mentre tutto ci\u00f2 che vorrebbe fare lui \u00e8 soltanto cucinare e guardare il suo anime preferito, \"Gekiganger 3\".\nPersonaggi.\nI tre protagonisti di \"Mobile Battleship Nadesico\" si possono riscontrare nelle figure di Akito Tenkawa, protagonista assoluto della serie, un giovane aspirante cuoco che si vede suo malgrado costretto a diventare un pilota e combattere l'invasione aliena; Yurika Misumaru, bella e stralunata capitano della \"Nadesico\", innamorata di Akito; Ruri Hoshino, glaciale ragazzina prodigio, che sembra essere pi\u00f9 a suo agio con i computer che con gli umani.\n\"Gekiganger 3\".\n \u00e8 una serie televisiva animata immaginaria, seguita dai personaggi dell'anime. Nella finzione di \"Mobile Battleship Nadesico\", quindi \"Gekiganger 3\" \u00e8 un anime robotico ispirato agli anime degli anni settanta di G\u014d Nagai ed in particolar modo a \"Getter Robot\". Inizialmente soltanto i personaggi di Gai Daigoji ed Akito Tenkawa seguono la serie. In seguito a loro si aggiunge anche Hikaru Amano, e prima della fine della serie, tutto l'equipaggio sembra essersi appassionato a \"Gekiganger 3\". Bench\u00e9 \"Gekiganger 3\" esista soltanto attraverso alcuni spezzoni di anime mostrati nel corso degli episodi di \"Mobile Battleship Nadesico\", \u00e8 possibile comunque delineare una trama di fondo e distinguere alcuni elementi, che sono stati poi sviluppati nell'OAV \"Gekiganger 3\" prodotto nel 1998 dalla Xebec.\nMedia.\nSerie TV.\nL'anime di \"Mobile Battleship Nadesico\" \u00e8 stato diretto da Tatsuo Sato e prodotto da TV Tokyo, Xebec e Yomiko Adverttising, Inc. La serie \u00e8 stata trasmessa su Bandai Channel e TV Tokyo dal 1\u00ba novembre 1996 al 24 marzo 1997. \u00c8 stato poi licenziato negli Stati Uniti dalla ADV Films che l'ha pubblicata originariamente in dodici VHS con il titolo \"Martian Successor Nadesico\". In seguito, la serie \u00e8 stata ripubblicata in 6 DVD. Il 24 settembre 2002, la ADV Films ha pubblicato un cofanetto contenente tutti e sei i DVD ed intitolato \"Martian Successor Nadesico - Complete Chronicles\". Il 1\u00ba gennaio 2008, \u00e8 stata pubblicata una collezione contenente tutti gli episodi ed intitolata \"Martian Successor Nadesico - Perfect Collection\". \nIn Italia la serie \u00e8 stata adattata e inizialmente pubblicata da Dynamic Italia in 12 VHS uscite tra il 2000 e il 2001. Successivamente \u00e8 stata ripubblicata da Dynit in 7 DVD nel 2008 con audio italiano rimasterizzato in 5.1.\nManga.\nUn adattamento dell'anime in fumetto di \"Mobile Battleship Nadesico\" \u00e8 stato serializzato dal settembre 1996 al febbraio 1999 sulla rivista \"Monthly Sh\u014dnen Ace\" edita da Kadokawa Shoten. L'adattamento \u00e8 stato curato dal mangaka Kia Asamiya. La serie si \u00e8 conclusa in quattro volumi, pubblicati anche in Italia da Planet Manga divisi in sei numeri.\nOAV.\n\u00c8 stato pubblicato un OAV dedicato a \"Gekiganger 3\", la serie animata immaginaria, vista dai protagonisti della serie.\nFilm.\nIl film cinematografico \"Mobile Battleship Nadesico the Movie - Il principe delle tenebre\" rappresenta un sequel della serie ed \u00e8 ambientato diversi anni dopo gli eventi raccontati in televisione. Il film vinse l\"'Animage\" Grand Prix nel 1998.\nVideogiochi.\nSono stati pubblicati quattro videogiochi basati sulla serie, bench\u00e9 esclusivamente in Giappone. Il primo gioco, pubblicato per Sega Saturn nel 1997, si intitola semplicemente \"Mobile Battleship Nadesico\". Si tratta di un simulatore di appuntamenti con alcuni elementi mecha. Il gioco ricevette un punteggio di 6.66 da \"Sega Saturn Magazine\". Un secondo capitolo, sempre per Sega Saturn, \u00e8 stato pubblicato l'anno seguente con il titolo . Si tratta di un'avventura grafica degli eventi sia della serie televisiva che del film. Al momento dell'uscita, i quattro recensori della rivista \"Famits\u016b\" hanno dato un punteggio di 24/40 mentre \"Sega Saturn Magazine\" gli assegn\u00f2 come voto 7.66 su 10. Pubblicato per Dreamcast nel 1999, , continua la storia del film \"Il principe delle tenebre\". Il gioco ricevette da \"Famits\u016b\" un punteggio di 27/40, \"Dreamcast Magazine\" gli confer\u00ec un 6.66 mentre \"Dorimaga\" gli assegn\u00f2 un 8.7. Infine, un gioco mahjong per Game Boy Color \u00e8 stato pubblicato con il titolo .\n\"Nadesico\" compare anche in alcuni episodi delle saghe videoludiche \"Super Robot Wars\" e \"Another Century's\"."}
{"id": "1552146", "revid": "767487", "url": "https://it.wikipedia.org/wiki?curid=1552146", "title": "Salom\u00e8 (film 1923)", "text": "Salom\u00e8 (\"Salome\") \u00e8 un film del 1923 diretto da Charles Bryant e interpretato dalla moglie, la famosa attrice di origine russa Alla Nazimova: il film \u00e8 un omaggio dichiarato a Oscar Wilde. Le scenografie e i costumi si devono a Natacha Rambova, eccellente scenografa e moglie di Rodolfo Valentino.\nTrama.\nIn una notte di luna piena alla corte di Erode, re di Giudea, tutti fissano affascinati la giovane Salom\u00e8, viziata e cinica figlia di Erodiade, moglie del re. Anche il re \u00e8 logorato dalla passione verso la sua figliastra. Ma la giovinetta \u00e8 presa da un'insana passione per il profeta Giovanni, chiuso in un sotterraneo in giardino. Salom\u00e8 convince uno dei soldati ad aprirle il pozzo dov'\u00e8 calato Giovanni, nel desiderio di poter baciare le sue labbra ma questi la rifiuta mentre lancia accuse contro sua madre Erodiade tacciandola di essere una prostituta. Erode supplica la ragazza a danzare per lui promettendole in cambio qualsiasi cosa ella desideri. Salom\u00e8 accetta e alla fine del ballo chiede al re, la testa del profeta su un piatto d'argento. Il re, sgomento per la richiesta, tenta in tutti i modi di convincere la ragazza a cambiare richiesta arrivando ad offrirle met\u00e0 del suo regno. Erotiade, invece, convinta che la figlia abbia chiesto la testa di Giovanni per vendicare le offese da lei ricevute, gioisce. Nonostante le proposte del re Salom\u00e8 non desiste dalla sua richiesta ed Erode alla fine e costretto a tener fede alla parola data. Quando la testa le viene consegnata Salom\u00e8 si distende a terra e dopo essersi coperta con un velo bacia la bocca del profeta provocando l'orrore di tutti, anche dello stesso re che ordina ai suoi soldati di ucciderla. Prima che le lance la trafiggano la ragazza con lo sguardo rivolto al cielo afferma: \"Il mistero dell'amore e pi\u00f9 grande del mistero della morte\".\nProduzione.\nProdotto da Alla Nazimova attraverso la sua casa di produzione, la Nazimova Productions, il film venne girato nel marzo del 1922. Il budget stimato fu di 350.000 dollari.\nDistribuzione.\nIl film fu distribuito dalla Allied Production and Distributing Corporation. Venne presentato in prima a New York il 31 dicembre 1922, distribuito in sala nel 1923. Nel 2003, la Image Entertainment distribu\u00ec in DVD il film negli Stati Uniti. In Francia, venne distribuito nel 2009 in DVD dalla Bach Films.\nLa critica.\nNatacha, intanto, firmava per Nazimova le scene e i costumi di un film di Charles Bryant, \"marito\" dell'attrice, una \"Salome\" voluta fortissimamente dalla russa per rendere omaggio a Oscar Wilde, commediografo di talento ma, soprattutto, nume tutelare della comunit\u00e0 omosessuale pi\u00f9 alla moda. Un film girato completamente da artisti e tecnici omosessuali, il cui gusto decadente e immaginifico non riusc\u00ec a provocare alcuna risposta nel pubblico poco o niente smaliziato delle sale, decretandone l'insuccesso e provocando un tonfo nelle quotazioni della Nazimova, costretta a rivestire per il futuro, panni meno stravaganti che le saranno confezionati dagli altri registi cui sar\u00e0 da allora affidata la sua carriera di attrice."}
{"id": "1552149", "revid": "196390", "url": "https://it.wikipedia.org/wiki?curid=1552149", "title": "Wattenscheid 09", "text": ""}
{"id": "1552154", "revid": "80598", "url": "https://it.wikipedia.org/wiki?curid=1552154", "title": "I Domodossola", "text": "I Domodossola sono stati un gruppo musicale italiano, noto nei primi anni settanta, che prese il nome dalla citt\u00e0 natale dei componenti.\nStoria del gruppo.\nIl gruppo era formato dai fratelli Laura (nata nel 1948) voce e coro, Maura (1950) voce e coro ed Urbano Miserocchi (2 luglio 1952) tromba, basso e solista, dal cugino Riccardo Miserocchi (1949) batteria e coro, dallo zio Franco Bertagnini (1941) sax e flauto e da Renzo Reami (1945) chitarra e Pierluigi Saccani (1948) tastiere.\nConsiderato tra i migliori gruppi vocali da Renzo Arbore e Gianni Boncompagni, i Domodossola hanno esordito alla Mostra Internazionale di Musica Leggera di Venezia del 1969 con \"Amori miei\", versione italiana di \"Oh Happy Day\" dei Edwin Hawkins Singers, che rimarr\u00e0 il loro maggior successo.\nSupportati dalla casa discografica PDU di Mina, nel 1970 presentano in coppia con Rosanna Fratello il brano \"Ciao anni verdi\" al Festival di Sanremo. Propongono \"Adagio\" (brano inciso anche dalla stessa Mina) ad Un disco per l'estate.\nNel 1971 viene messo in commercio \"D... come Domodossola\", il primo 33 giri del gruppo, che contiene anche una canzone di Enzo Jannacci, \"Una tristezza che si chiamasse Maddalena\"; l'anno seguente viene pubblicato il secondo, \"L'allegria\", che contiene tra le altre le cover di \"Old Man\" di Neil Young e quella di \"Something in the Way She Moves\" di James Taylor.\nNel 1974 tornano al Festival di Sanremo con \"Se hai paura\", che d\u00e0 il titolo al loro terzo 33 giri. Nello stesso anno partecipano nuovamente ad Un disco per l'estate con il brano \"Torna presto\". Durante quell'estate, mentre erano in tourn\u00e9e con Gino Bramieri, prendono parte ad una puntata di \"Senza rete (programma televisivo)\", registrata all'Auditorium di Napoli.\nNel 1977 viene pubblicato il singolo \"Dolce cos\u00ec\" per l'etichetta discografica Yep Records.\nDurante la loro attivit\u00e0, i Domodossola hanno collaborato con Dario ed Alberto Baldan Bembo, oltre che con Augusto Martelli.\nUrbano Miserocchi, compositore, arrangiatore e cantante solista del gruppo, negli anni ottanta ha partecipato come corista e bassista a realizzazioni di artisti quali Adriano Celentano, Toto Cutugno, Ornella Vanoni, Julio Iglesias, Charles Aznavour, Memo Remigi, Edoardo Bennato e Banco del Mutuo Soccorso. \u00c8 stato inoltre corista di sigle di trasmissioni televisive come \"La Principessa Zaffiro\", \"Anna dai capelli rossi\", \"Ufo Robot\" e \"Hazzard\"."}
{"id": "1552158", "revid": "119192933", "url": "https://it.wikipedia.org/wiki?curid=1552158", "title": "Norristown", "text": "Norristown \u00e8 un comune degli Stati Uniti d'America, capoluogo della Contea di Montgomery nello Stato della Pennsylvania. \u00c8 gemellato con la cittadina di Montella in Irpinia, dalla quale provengono molte famiglie che vi risiedono.\nStoria.\nInizialmente Norristown era un'area commerciale per le vicine aree agricole di Filadelfia, ma con l'avvento dei grossi centri commerciali questo tipo di attivit\u00e0 si \u00e8 notevolmente ridotta e poi conclusa.\nAttualmente l'economia dell'area si regge principalmente sulla pubblica amministrazione della Contea di Montgomery e sulle attivit\u00e0 legate alla salute pubblica.\nNorristown ha una ricca tradizione musicale e ha dato i natali a diversi giganti del jazz fra i quali il virtuoso del basso Jaco Pastorius e il grande tastierista Jimmy Smith.\nGeografia fisica.\nNorristown si trova a 40\u00b07'12\"N 75\u00b020'30\"W e ha una superficie totale di 9,1 km\u00b2.\nSociet\u00e0.\nEvoluzione demografica.\nSecondo il censimento del 2000, Norristown ha abitanti e nuclei familiari. \nLa densit\u00e0 abitativa \u00e8 di ab/km\u00b2. Si contano unit\u00e0 abitative.\nLa composizione etnica della popolazione \u00e8 la seguente 54,32% bianchi, 34,80% afroamericana, 0,20% nativi americani, 2,96% asiatici, 0,03% isole del pacifico, 4,61% altre etnie."}
{"id": "1552163", "revid": "287204", "url": "https://it.wikipedia.org/wiki?curid=1552163", "title": "Nogometni Klub Rudar Velenje", "text": "Il Nogometni klub Rudar Velenje, noto anche come Rudar Velenje \u00e8 una societ\u00e0 calcistica slovena con sede nella citt\u00e0 di Velenje. Milita nella Druga liga, la seconda serie del campionato sloveno di calcio.\nLo stadio municipale Ob Jezeru, che ospita le partite interne della squadra, ha una capacit\u00e0 complessiva di spettatori, dei quali a sedere.\nStoria.\nIl club venne fondato nel 1948, e durante gli anni della RSF di Jugoslavia non raggiunse risultati degni di nota.\nDopo l'indipendenza della Slovenia nel 1991 il club fu uno dei fondatori della \"PrvaLiga\" slovena, dove ha militato ininterrottamente fino alla stagione 2002-2003, vincendo anche una Coppa di Slovenia, nel 1998, battendo in finale l'NK Primorje.\nFece ritorno in \"PrvaLiga\" nella stagione 2005-2006, ma venne immediatamente retrocesso. Nel 2007-2008, vincendo la 2.SNL, \u00e8 stato nuovamente promosso in Prva Liga.\nConclude la Prva Liga 2017-2018 al quarto posto in classifica (miglior piazzamento del club sloveno) e questo risultato permette alla squadra di prendere parte alle qualificazioni di UEFA Europa League 2017-2018. Qui elimina senza problemi, come da pronostico, la compagine sammarinese del Tre Fiori con un complessivo di 10-0; dopodich\u00e9 incontra la Steaua Bucarest che elimina gli sloveni con un complessivo totale di 6-0.\nAl termine della stagione 2019-2020 retrocede in seconda divisione concludendo il campionato all'ultimo posto con soli 12 punti (frutto di 12 pareggi, senza mai trovare la vittoria in 36 partite).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1552164", "revid": "174925", "url": "https://it.wikipedia.org/wiki?curid=1552164", "title": "Rudar Velenje", "text": ""}
{"id": "1552165", "revid": "121091611", "url": "https://it.wikipedia.org/wiki?curid=1552165", "title": "Bianco e nero (disambigua)", "text": ""}
{"id": "1552184", "revid": "436907", "url": "https://it.wikipedia.org/wiki?curid=1552184", "title": "Black Earth (Arch Enemy)", "text": "Black Earth \u00e8 il primo album in studio del gruppo musicale svedese Arch Enemy, pubblicato nel 1996 dalla Wrong Again Records.\nDescrizione.\nIl disco si compone di nove brani, in gran parte scritti e composti dal chitarrista Michael Amott. Ulteriori contributi provengono dal fratello Christopher e dal cantante Johan Liiva. All'interno del libretto dell'edizione originaria le parti di basso vengono accreditate a Liiva, sebbene siano state curate da Michael Amott (tale errore \u00e8 stato corretto nella riedizione nel 2013).\nNello stesso anno di pubblicazione del disco \u00e8 stata commercializzata anche un'edizione giapponese contenente due bonus track; una successiva riedizione, distribuita nel 2002 dalla Regain Records su CD e LP, figura come terza bonus track una reinterpretazione di \"Aces High\" degli Iron Maiden. Nel 2013 \"Black Earth\" \u00e8 stato ristampato dalla Century Media Records in edizione rimasterizzata e con l'aggiunta di un secondo CD contenente l'audio di un concerto tenuto in Giappone nel 1997.\nTracce.\nTesti e musiche degli Arch Enemy."}
{"id": "1552185", "revid": "228587", "url": "https://it.wikipedia.org/wiki?curid=1552185", "title": "Bugatti (disambigua)", "text": ""}
{"id": "1552186", "revid": "767487", "url": "https://it.wikipedia.org/wiki?curid=1552186", "title": "Deller Consort", "text": "Il Deller Consort \u00e8 stato un consort vocale e strumentale inglese specializzato nell'esecuzione di musica rinascimentale e barocca.\nStoria.\nIl gruppo venne fondato nel 1948 dal controtenore Alfred Deller allo scopo di riproporre il ricco patrimonio di musica rinascimentale inglese all'epoca pressoch\u00e9 sconosciuta al grande pubblico. L'ensemble ha eseguito il suo repertorio usando strumenti originali dell'epoca o loro copie fedeli e per le voci recuperando le vocalit\u00e0 del tempo in cui vennero composte le musiche.\nNel corso dei decenni hanno fatto parte dell'ensemble musicisti raffinati come Rogers Covey-Crump, Gerald English, Paul Elliott, Leigh Nixon, Dominique Visse, Lynne Dawson, Igor Kipnis, Patricia Clark, Grayston Burgess, Mary Thomas, Neil Jenkins e molti altri. \nNel 1964 \u00e8 entrato a far parte dell'ensemble Mark Deller, figlio di Alfred e anch'egli controtenore, che \u00e8 poi diventato il direttore del gruppo alla morte del padre avvenuta nel 1979. \nDiscografia.\nIl complesso ha all'attivo oltre 200 incisioni fra originali e riedizioni pubblicate con diverse etichette discografiche fra le quali HMV, Decca, Archiv Produktion, Harmonia Mundi soltanto per citare le pi\u00f9 importanti. Molte delle incisioni riguardano le opere di Henry Purcell e George Frideric Handel ma anche altri autori."}
{"id": "1552197", "revid": "124879534", "url": "https://it.wikipedia.org/wiki?curid=1552197", "title": "Dimension Films", "text": "La Dimension Films \u00e8 una societ\u00e0 di produzione e distribuzione cinematografica, sussidiaria della Weinstein Company, in precedenza della Disney. La sussidiaria, fondata nel 1991 dai fratelli Weinstein, co-produce e distribuisce dei film."}
{"id": "1552211", "revid": "124123", "url": "https://it.wikipedia.org/wiki?curid=1552211", "title": "Morti nel 169", "text": ""}
{"id": "1552213", "revid": "827882", "url": "https://it.wikipedia.org/wiki?curid=1552213", "title": "The JB's", "text": ""}
{"id": "1552219", "revid": "436907", "url": "https://it.wikipedia.org/wiki?curid=1552219", "title": "Doomsday Machine (album)", "text": "Doomsday Machine \u00e8 il sesto album in studio del gruppo musicale svedese Arch Enemy, pubblicato il 26 luglio 2005 dalla Century Media Records."}
{"id": "1552222", "revid": "1154737", "url": "https://it.wikipedia.org/wiki?curid=1552222", "title": "Artesina", "text": "Artesina \u00e8 una stazione sciistica che sorge nel comune di Frabosa Sottana, in provincia di Cuneo, di cui \u00e8 una frazione.\nL'origine del nome \"Artesina\" deriva dal termine piemontese caratteristico delle valli afferenti a Mondov\u00ec, \"Artesin\" cio\u00e8 rododendri.\nStoria.\nAnalogamente alla vicina Prato Nevoso ha una breve storia, essendo nata negli anni sessanta, ed ha una genesi praticamente identica nascendo dall'idea di un gruppo di imprenditori liguri decisi a sfruttare il nascente interesse per lo sci.\n\u00c8 per\u00f2 originale la sua collocazione situata in un fondovalle stretto ed incassato poco favorevole allo sviluppo di una moderna stazione urbanisticamente pianificata e di scarse attrattive paesaggistiche e con un soleggiamento abbastanza scarso, ma che gode di un innevamento naturale solitamente abbondante e duraturo.\nVerso la fine degli anni novanta ha unito i suoi impianti di risalita a quelli dalla vicina Prato Nevoso facendo cos\u00ec nascere il comprensorio sciistico del Mondol\u00e8 Ski.\nNel 2007 vi si \u00e8 unita anche Frabosa Soprana, creando il primo comprensorio sci\u00ecstico nel cuneese, per estensione con oltre 120\u00a0km di piste, agibili con unico skipass, chiamato Mondol\u00e8 Ski.\nLuoghi d'interesse.\nNel 2005 un gruppo di artisti austriaci, i \"Gelitin\", ha svelato sul monte di Colletto Fava il proprio lavoro \"Hase / Rabbit / Coniglio\", frutto di cinque anni di lavorazione a maglia e consistente in un coniglio rosa gigante. L'opera, concepita per durare una ventina d'anni, versa oggi in avanzato stato di deterioramento."}
{"id": "1552224", "revid": "256896", "url": "https://it.wikipedia.org/wiki?curid=1552224", "title": "Regione Metropolitana di Macei\u00f3", "text": "La regione metropolitana di Macei\u00f3 \u00e8 l'area metropolitana di Macei\u00f3 nello Stato dell'Alagoas in Brasile.\nComuni.\nComprende 11 comuni:"}
{"id": "1552226", "revid": "118306630", "url": "https://it.wikipedia.org/wiki?curid=1552226", "title": "The Ultimate Doom", "text": "The Ultimate Doom \u00e8 la versione commerciale di \"Doom\", uscita nel 1995.\nStoria.\nDoom infatti non veniva venduto nei negozi, ma solo per posta; in seguito all'enorme successo riscosso con la vendita di Doom 2, id Software decise di pubblicarlo anche attraverso i canali tradizionali. Contemporaneamente realizz\u00f2 una patch gratuita che permetteva, a chi gi\u00e0 possedeva la versione registrata di Doom, di aggiornarla e convertirla in \"Ultimate Doom\".\nNovit\u00e0 introdotte.\nL'elemento maggiormente degno di nota \u00e8 l'aggiunta di un quarto capitolo, \"Thy Flesh Consumed\"; oltre a questo alcuni vecchi livelli sono stati leggermente modificati (come E1M1 e E1M8) per migliorare il gioco multiplayer, e sono stati importati un nuovo tipo di settore e alcuni nuovi effetti (come interruttori azionabili con determinate chiavi) da \"Doom 2\".\nLa versione di gioco viene portata alla 1.9, l'ultima \"release\" ufficiale. Non sono invece presenti nuove armi o nemici.\nThy Flesh Consumed.\nQuarto e ultimo capitolo di Doom, \u00e8 composto da nove livelli; sia il nome dell'episodio stesso (traducibile con \"\"La tua carne sar\u00e0 consumata\", da Proverbi 5:11) che quelli dei singoli livelli, ad eccezione del livello segreto, sono tratti da alcuni passi della Bibbia di re Giacomo. Tra parentesi il nome dell'autore della mappa:"}
{"id": "1552227", "revid": "1305772", "url": "https://it.wikipedia.org/wiki?curid=1552227", "title": "Matty Rich", "text": "Biografia.\nNel 1991, all'et\u00e0 di venti anni, Rich diresse il suo primo film: \"Straight Out of Brooklyn\", che ebbe un notevole successo di critica e di pubblico e lo lanci\u00f2 come regista emergente.\nIl film vinse tre premi e Rich sembrava avviato a seguire le orme di registi afroamericani quali Spike Lee e John Singleton, ma il suo secondo film, \"The Inkwell\", diretto nel 1994, fu un flop che allontan\u00f2 Rich dalla regia cinematografica.\nNel 2005 Rich diresse la regia del videogioco \"187 Ride or Die\", che si rivel\u00f2 anch'esso un flop."}
{"id": "1552231", "revid": "712828", "url": "https://it.wikipedia.org/wiki?curid=1552231", "title": "Kochira Katsushika-ku Kameari k\u014den-mae hashutsujo", "text": ", pi\u00f9 comunemente conosciuto col titolo di , \u00e8 un manga \"sh\u014dnen\" creato da Osamu Akimoto e pubblicato in Giappone dalla Sh\u016beisha sulla rivista \"Weekly Sh\u014dnen Jump\". \u00c8 una serie che si svolge ai giorni nostri, intorno alle varie stazioni di polizia della parte bassa della citt\u00e0 di Tokyo, e parla delle disavventure di un agente di mezza et\u00e0, Kankichi Ryotsu, chiamato dai colleghi Ryo-san.\n\u00c8 stato pubblicato ininterrottamente dal 1976 al 2016, raggiungendo i 1960 capitoli e i 200 volumi. In virt\u00f9 di questo traguardo \u00e8 stata premiata nel 2016 dal \"Guinness dei primati\" come serie manga con il maggior numero di volumi pubblicati, un record che nel frattempo \u00e8 stato superato. Con il volume 151 ha raggiunto le 135.000.000 copie di vendita. In Occidente \u00e8 difficile vederne una pubblicazione, in quanto la serie ha raggiunto una quantit\u00e0 molto alta di volumi pubblicati, motivo per il quale non \u00e8 mai arrivata in nazioni fuori dall'est-asiatico.\nLo studio Gallop ne ha tratto una serie televisiva anime di 367 episodi, trasmessi da Animax e da Fuji Television. La storia inoltre ha prodotto due adattamenti live action, un dorama per la tv nel 2009 con Shingo Katori tra i protagonisti, e una pellicola cinematografica uscita nelle sale nel 2011.\nTrama.\nLa trama tipica di Kochikame ruota attorno a Ryo-san ed alle sue disavventure, le quali diversamente da quanto si possa pensare, non riguardano solamente la centrale di polizia. Possiamo quindi trovare Ryo-san in una moltitudine di diverse situazioni, sempre comunque in compagnia dei suoi colleghi di lavoro. Il tutto viene rappresentato in modo divertente, creando spesso battute, anche con citazioni di opere esterne al manga.\nGrazie alla sua notoriet\u00e0, ed al fatto che il manga \u00e8 pubblicato da ormai pi\u00f9 di trenta anni, il pubblico che segue Kochikame \u00e8 molto vasto, andando dai giovani adolescenti, fino ai salarymen di mezza et\u00e0 che sono cresciuti assieme a questa serie.\nPer il creatore Osamu Akimoto, Kochikame \u00e8 un continuo omaggio alla popolazione lavoratrice, ed in particolare al quartiere del centro storico di Tokyo. Inoltre, molti capitoli si aprono con una elaborata illustrazione rappresentante le scene delle strade della parte bassa della citt\u00e0, proprio come chiaro omaggio.\nPersonaggi.\nPrincipali.\nL'ufficiale capo-pattuglia di Katsushika, stazione di polizia di fronte al parco Kameari. \"Ryo-san\" \u00e8 un ufficiale poliziotto trentaseienne con la personalit\u00e0 di un ventenne. La sua pigrizia sul lavoro \u00e8 battuta solo dal suo ingegno e zelo nel progettare piani per far soldi, i cui frutti sono sempre sperperati in giocattoli, gadgets, e altri svaghi. \u00c8 un super-otaku, che compra sempre le ultime novit\u00e0 della moda e tecnologia. Anche se molti dei suoi interessi sono da ragazzino, gli piace anche bere, giocare a pachinko, e scommettere, specialmente sulle corse dei cavalli. Possiede una forza e un'energia da superuomo. Ryotsu \u00e8 celibe e non dimostra grande interesse per le donne. La sua bicicletta si chiama chidori.\nGiovane, bello capo-pattuglia che aiuta Ryo. Di bell'aspetto, \u00e8 un esperto guidatore e tiratore scelto, e popolare con tutte le colleghe. In quanto ricco erede, \u00e8 anche ingenuo riguardo al mondo che lo circonda. La sua divisa da poliziotto \u00e8 molto costosa e firmata. Nonostante sia circondato da belle donne, Nakagawa appare indifferente e i suoi comportamenti sono a volte ambigui.\nLa controparte femminile di Nakagawa, Reiko proviene da una ricca e nobile famiglia europea e si divide tra i suoi impegni di poliziotta e quelli dell'alt\u00e0 societ\u00e0. Reiko \u00e8 per met\u00e0 francese e ha vissuto in America, parla quindi diverse lingue. Con i suoi lunghi capelli biondi e l'incredibile grosso seno (che \u00e8 aumentato durante la storia dopo progressivi interventi chirurgici che Reiko desiderava), Reiko \u00e8 spesso corteggiata da ricchi e famosi uomini, ma non ha mai trovato quello giusto per lei. Oltre alla bellezza Reiko \u00e8 molto forte e capace di muoversi velocissima.\nSecondari.\nCapo della stazione di polizia, Ohara \u00e8 sia ligio al dovere che testardo. Per Ryotsu \u00e8 un boss severo e spaventoso ma impara che \u00e8 anche molto sincero e onesto. Spesso litiga con Ryotsu quando fa qualcosa di disastroso. Ohara ha una figlia e due nipotine, \u00e8 il classico buon padre.\nPartner occasionale di Reiko, chiamata anche col nome \"Maria\". Come Reiko, Maria \u00e8 alta, sexy, e formosa. A differenza di Reiko, Maria \u00e8 bruna ed \u00e8 in realt\u00e0 un uomo. \u00c8 innamorata di Ryotsu e diventa gelosa quando altre ragazze gli si avvicinano. Era un campione di Muay Thai (kickboxing) e in generale eccelleva in tutte le arti marziali. Dopo un magico incidente, \u00e8 diventato una bellissima donna.\n\u00c8 il poliziotto motociclista della stazione, e sottoposto di Ryotsu, spesso trascinato controvoglia nei suoi progetti. Timido e giovane uomo, cambia subito carattere diventando aggressivo, con una voce profonda e una viso severo, non appena monta sulla sua moto. \u00c8 anche un otaku che ama i manga sh\u014djo e le idols giapponesi.\nUn poliziotto cicciotello della stazione, desidera vivere la sua vita come un \"ordinario poliziotto\" ma \u00e8 piuttosto povero e poco intelligente. Ogni tentativo di comprarsi una casa o un'automobile finisce con tragici risultati. \u00c8 spesso visto in coppia con Buch\u014d.\nDorama.\nLa versione live della storia \u00e8 stata trasmessa nel 2009 da TBS in 8 puntate.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Kochira Katsushika-ku\" si \u00e8 classificata al 35\u00ba posto.\nCollegamenti esterni.\nFranchise\nManga\nSerie televisiva anime"}
{"id": "1552232", "revid": "1305772", "url": "https://it.wikipedia.org/wiki?curid=1552232", "title": "Discografia dei Queensr\u00ffche", "text": "Questa che segue \u00e8 una lista completa di album in studio, album dal vivo, raccolte, EP, singoli e DVD che i Queensr\u00ffche hanno pubblicato tra il 1983 e il 2015."}
{"id": "1552233", "revid": "712828", "url": "https://it.wikipedia.org/wiki?curid=1552233", "title": "Astarte Shiba Shingetsu", "text": ""}
{"id": "1552238", "revid": "438678", "url": "https://it.wikipedia.org/wiki?curid=1552238", "title": "Peccato che sia una canaglia", "text": "Peccato che sia una canaglia \u00e8 un film del 1954 diretto da Alessandro Blasetti; tratto dal racconto \"Il fanatico\" di Alberto Moravia (dalla raccolta \"Racconti romani\") e interpretato da Sophia Loren, Marcello Mastroianni e Vittorio De Sica.\n\u00c8 una \u00abspiritosa commedia di caratteri\u00bb dall'\u00abammirevole scioltezza narrativa e da un ritmo agilissimo\u00bb che ha lanciato la coppia divistica Loren-Mastroianni.\nLo stesso Blasetti si cimenter\u00e0 ancora in un'altra commedia l'anno successivo, interpretata dalla coppia, \"La fortuna di essere donna\" che lancer\u00e0 Sophia Loren come diva.\nTrama.\nIl tassista romano Paolo \u00e8 appena riuscito a procurarsi, dopo tanti sforzi, un'automobile nuova di zecca - una Fiat 1100 EL - quando, in una tranquilla giornata festiva di scarso lavoro, rischia di farsela rubare, accettando ingenuamente la richiesta di un terzetto di giovani di essere portati al mare. Mentre l'affascinante Lina lo distrae invitandolo a fare il bagno con lei, i due ragazzi tentano di rubargli la macchina; ma Paolo se ne accorge per tempo e li mette in fuga, pur danneggiando involontariamente la carrozzeria dell'auto. Quindi riconduce con s\u00e9 in citt\u00e0 la bella \"esca\" per consegnarla al commissariato di polizia, perch\u00e9, pur attratto da lei, non crede affatto che abbia appena conosciuto i due ladri come sostiene. Lina riesce per\u00f2 a sfuggirgli prima di arrivare a destinazione, lasciandolo alle prese con i vigili che lo bloccano per una manovra scorretta.\nNei giorni seguenti Paolo cerca invano di ritrovare i ladri, finch\u00e9 non si imbatte casualmente in Lina. Tenta nuovamente di metterla di fronte alle sue responsabilit\u00e0, ma viene travolto dalla sua disinvolta parlantina e dalla sua irruente bellezza e, invece di denunciarla, decide di portarla a casa e di rivolgersi alla sua famiglia, perch\u00e9 la tenga lontana dalle cattive compagnie e la riporti sulla retta via. L'onesto tassista finisce cos\u00ec per subire anche il fascino del \"Professor\" Stroppiani, senza rendersi conto che \u00e8 proprio quell'uomo dai modi raffinati il \"cattivo maestro\" della figlia, un esperto ladro specializzato nel furto di valigie alla stazione, e che tutti, dall'anziana madre al figlio pi\u00f9 giovane di soli nove anni, partecipano all'\"attivit\u00e0 di famiglia\".\nCon il benestare del padre, Paolo comincia a frequentare Lina, lasciandosi alla spalle il loro turbolento primo incontro; ma l'idillio sentimentale \u00e8 di breve durata, perch\u00e9 si scontra nuovamente con le inclinazioni \"professionali\" dell'amata. Paolo, infatti, scopre che il lussuoso portasigarette, che Lina gli ha regalato, \u00e8 stato in realt\u00e0 rubato al suo stesso capo garage. Andato in cerca della ragazza per rompere ogni rapporto con lei, si imbatte nel \"Professor\" Stroppani e si ritrova ad essere complice, prima inconsapevole e poi inorridito dalla scoperta della realt\u00e0, della sua fuga dopo un furto compiuto alla stazione. Il furto si conclude con un incidente stradale, da cui Paolo esce malconcio e la sua auto ancor peggio, mentre Stroppani sparisce indisturbato.\nLina, sentendosi in colpa per quanto accaduto, chiede al padre di assisterla in un borseggio su un autobus, per risarcire Paolo dei quasi centomila lire di danni subiti dalla macchina, che lui non \u00e8 in grado di pagare. Ma il tassista, uscito dall'ospedale, seguendo fortunosamente i due giovani della spiaggia, sale anche lui sul mezzo pubblico, sventa il furto appena compiuto dagli Stroppiani padre e figlia e, forte delle sue convinzioni, conduce il quartetto di ladri, la vittima e la moglie al commissariato, per finirla una volta per tutte con quella problematica famiglia.\nAl commissariato, il \"Professor\" Stroppiani, grazie alle sue ben sperimentate capacit\u00e0 retoriche, riesce a far cadere l'accusa ed evitare che venga sporta denuncia. Paolo, sconfitto, lascia infine prevalere i sentimenti, chiede a Lina di sposarlo, le d\u00e0 uno schiaffo e poi la bacia appassionatamente.\nIncassi.\nIncasso accertato sino a tutto il 31 marzo 1955: \u00a3 656.942.518"}
{"id": "1552247", "revid": "226458", "url": "https://it.wikipedia.org/wiki?curid=1552247", "title": "SADD", "text": "I Sistemi di Acquisizione e Distribuzione dei Dati (SADD) sono sistemi per trasferire informazioni provenienti dal mondo esterno all'interno di un PC.\nSADD in ambito industriale.\nIn ambito industriale i sistemi SADD fanno da interfaccia fra l'impianto industriale ed il sistema di gestione e controllo. \nIn pratica si occupano del condizionamento dei segnali provenienti dai vari sensori, della loro elaborazione e conversione analogico-digitale (ADC) e del trasferimento al sistema di gestione e controllo. Questo, costituito da uno o pi\u00f9 PC, che si occuper\u00e0 della raccolta, del confronto e dell'analisi dei dati stessi. In base all'analisi dei dati il sistema di controllo potrebbe decidere di modificare alcuni parametri dell'impianto mediante degli specifici attuatori. L'elaborazione di tali comandi e la gestione degli attuatori \u00e8 sempre svolta da SADD.\nBlocchi funzionali.\nI sistemi SADD sono costituiti dai seguenti \"blocchi funzionali\", talvolta integrati in un unico dispositivo, altre volte indipendenti:\nCondizionamento.\nIl blocco di condizionamento \u00e8 l'interfaccia verso il mondo esterno. Riceve i segnali analogici prodotti dai sensori ed apporta tutta quella serie di modifiche necessarie a rendere tali segnali compatibili con la successiva elaborazione numerica.\nTipici componenti del blocco di condizionamento sono:\nQualora il segnale da acquisire dovesse presentare caratteristiche particolari, sar\u00e0 necessario utilizzare schede dedicate al condizionamento di quel particolare segnale. Spesso avremo un \"architettura modulare\", con un unico modulo che si occupa di amplificare e filtrare e altri moduli dedicati al condizionamento degli specifici segnali. \nEsempi di segnali difficili da acquisire sono quelli provenienti da termocoppie, da sensori RTD o da strain gauge.\nAcquisizione.\nL'ADC \u00e8 il cuore del sistema. L'informazione legata al segnale analogico, convertita in formato numerico secondo una specifica codifica, viene trasferita al calcolatore. Possono essere necessari ulteriori blocchi di memorizzazione momentanea dei dati per garantire un efficace trasmissione degli stessi a calcolatori differenti. \nEsempi di sistemi SADD.\nEsempi di sistemi SADD sono i Field Point, l'SCXI (solo condizionamento), le schede DAQ."}
{"id": "1552251", "revid": "339392", "url": "https://it.wikipedia.org/wiki?curid=1552251", "title": "Guglielmo d'Ockham", "text": ""}
{"id": "1552263", "revid": "932277", "url": "https://it.wikipedia.org/wiki?curid=1552263", "title": "Maturatore", "text": "Il maturatore \u00e8 un contenitore, in plastica se di piccole dimensioni ma generalmente in acciaio inossidabile, utilizzato in apicoltura per conservare il miele estratto dai favi tramite lo smielatore prima dell'operazione di confezione o invasettamento. La capacit\u00e0 e la capienza dei maturatori sono piuttosto diverse, vengono espresse in quintali e, di solito, raddoppiano tra due contenitori di capacit\u00e0 consequenziale (50\u00a0kg, 1 q, 2 q, 4 q).\nPu\u00f2 essere dotato di maniglia e coperchio, mentre alla base del maturatore normalmente viene collocato un rubinetto dal quale attingere direttamente il miele oppure per collegavi un tubo ed una pompa."}
{"id": "1552264", "revid": "767487", "url": "https://it.wikipedia.org/wiki?curid=1552264", "title": "Assisi (film 1932)", "text": "Assisi \u00e8 un documentario del 1932 diretto da Alessandro Blasetti.\nProduzione.\nIl cortometraggio fa parte di una serie di documentari prodotti in quegli anni dalla Cines e dedicati a localit\u00e0 italiane: una politica iniziata con l'arrivo alla casa di produzione di Stefano Pittaluga e proseguita da Emilio Cecchi. Oltre che a Blasetti, i documentari furono commissionati a Bragaglia, Poggioli, Barbaro, Matarazzo, Perilli. \"Assisi\" fu girato in soli dieci giorni, fra l'aprile e il maggio 1932. Dopo il montaggio e l'aggiunta di un commento parlato, affidato a un colto padre domenicano, venne visionato in anteprima a giugno nel Palazzo della cancelleria apostolica di Roma, da un gruppo di alti prelati tra cui sette cardinali. La presentazione ufficiale avvenne invece il 9 agosto 1932 a Venezia, in occasione della 1\u00aa Mostra internazionale del cinema.\nTrama.\nCon una vista panoramica della citt\u00e0 con la campagna sullo sfondo, il documentario si avvicina all'agglomerato urbano inquadrando la basilica mentre il cammino di un frate con la torcia sembra guidare la macchina da presa fino alla cripta di San Francesco. Una voce narrante racconta la storia del santo, di santa Chiara e degli ordini da loro fondati. Le immagini creano poi una sorta di passeggiata davanti all'arte di Giotto e del Cimabue. Una processione di frati con i ceri sono gli unici elementi umani che spiccano nella rappresentazione della citt\u00e0 e della sua architettura. Il corto si conclude riportandoci nella campagna umbra.\nCritica.\nBarbaro nel 1936 scrive: \u00ab Alessandro Blasetti... nemico degli stacchi rapidi e del montaggio [...] ha risolto il problema col dare al suo documentario un filo conduttore seguendo costantemente, dai pi\u00f9 diversi angoli, una processione e scoprendo, cos\u00ec via, tutta Assisi. Il risultato fu certamente notevole e quel breve film \u00e8 forse la cosa migliore che abbia prodotto a tutt'oggi Blasetti: tanto pi\u00f9 che la fotografia, a contrasti forti, ha contribuito a rendere l'atmosfera mistica del santuario.\u00bb\nTestimonianze.\nBlasetti ricorda: \u00abIl documentario \"Assisi\" fu una cosa di una certa importanza. Mi fu richiesto da Emilio Cecchi e fu presentato a Venezia devo dire con un successo piuttosto robusto. Ed \u00e8 stato il primo documentario sul quale si \u00e8 appuntata l'attenzione critica della ripresa del cinema italiano\u00bb."}
{"id": "1552269", "revid": "88740", "url": "https://it.wikipedia.org/wiki?curid=1552269", "title": "Falk", "text": ""}
{"id": "1552270", "revid": "110157", "url": "https://it.wikipedia.org/wiki?curid=1552270", "title": "Phantom Limb (The Shins)", "text": "Phantom Limb \u00e8 il primo singolo tratto da \"Wincing the Night Away\", quarto album in studio della band statunitense degli Shins.\nIl singolo e il relativo video pubblicati per la Sub Pop, etichetta discografica di Seattle, sono usciti 3 mesi prima l'uscita del relativo album, il 14 novembre 2006 negli Stati Uniti, e pi\u00f9 tardi, il 22 gennaio, in Gran Bretagna.\nIl Singolo.\nIl testo della canzone fa allusione alla cosiddetta Sindrome dell'arto fantasma,poich\u00e9 \u00e8 il racconto della relazione amorosa tra due ragazze costrette a vivere clandestinamente il loro affetto nel piccolo villaggio in cui abitano, mettendosi quindi sentimentalmente e metaforicamente nella condizione degli affetti alla sindrome a cui fa riferimento il titolo. In generale la canzone pu\u00f2 essere vista come un'espressione del disagio che ogni oppressione porta con s\u00e9.\nIl video.\nIl rispettivo video, diretto dal regista statunitense Patrick Daughters,raffigura una recita di bambini e adulti che interpretano in maniera paradossalmente giocosa alcuni episodi storici drammatici; La spedizione dei Donner, i conquistadores spagnoli, le crociate, i roghi delle presunte streghe e il mito di Giovanna d'arco rivisto in chiave drammatica nel contesto."}
{"id": "1552276", "revid": "123526670", "url": "https://it.wikipedia.org/wiki?curid=1552276", "title": "Segno di Las\u00e8gue", "text": "Il segno (o manovra) di Las\u00e8gue, detto anche \"segno di Lazarevic\", \u00e8 una prova effettuabile dal medico durante l'esame obiettivo per valutare se un paziente che lamenta dolore alla schiena presenti o meno un interessamento del nervo sciatico, o ischiatico, tipicamente dovuto ad una ernia discale (spesso a livello del 5 nervo lombare).\nEsso pu\u00f2 essere indicativo anche di irritazione meningea.\n\u00c8 un segno caratteristico che deve il nome al medico francese Ernest-Charles Las\u00e8gue (1816-1883).\nEsecuzione ed interpretazione.\nLa manovra viene effettuata con il paziente in posizione supina flettendo in modo passivo e gradualmente la coscia sul bacino a gamba estesa. Per rendere il test ancora pi\u00f9 efficace si pu\u00f2 chiedere al paziente di flettere la caviglia e mantenere il collo flesso, poich\u00e9 queste manovre distendono maggiormente sia le radici dei nervi sia la dura madre spinale.\nIn caso di necessit\u00e0 il test pu\u00f2 essere eseguito anche a paziente seduto, ma ci\u00f2 riduce la sensibilit\u00e0 dello stesso.\nLa manovra pu\u00f2 dirsi positiva se il paziente avverte un dolore vivo provocato dallo stiramento del nervo sciatico che si irradia alla colonna vertebrale, mentre l'arto in esame \u00e8 flesso tra i 30 e i 70 gradi rispetto al piano di esaminazione. In caso di test negativo sono da ricercare altre cause di lombalgia.\nIl test presenta una sensibilit\u00e0 pari al 91% ed una specificit\u00e0 del 26%. Questi limiti del test possono essere, almeno in parte, ovviati ripetendo la manovra nell'arto controlaterale ottenendo una sensibilit\u00e0 del 29% ma una specificit\u00e0 dell'88%.\nAltri segni che si possono valutare a corredo di questa manovra sono:"}
{"id": "1552277", "revid": "6923", "url": "https://it.wikipedia.org/wiki?curid=1552277", "title": "Ford C-MAX", "text": "La C-MAX \u00e8 una monovolume compatta di segmento C prodotta da Ford nello stabilimento di Saarlouis dal 2003 al 2019. \u00c8 stata la prima ad usare la nuova piattaforma Ford C1, utilizzata anche dalla seconda generazione della Ford Focus, introdotta l'anno successivo, e dalle Mazda Premacy e 5.\nCompresa nella famiglia delle auto polivalenti del marchio statunitense porta come codice di progetto la dicitura \"C214\", la prima generazione era denominata Ford Focus C-MAX, mutando in C-MAX nel 2007 per effetto della strategia adottata da Ford, che intendeva uniformare la denominazione delle monovolume della gamma \"MAX\".\nAlla fine di marzo 2019 \u00e8 stata comunicata che l'uscita di produzione sarebbe avvenuta nel giugno dello stesso anno, senza essere sostituita perch\u00e9 le monovolume stanno soffrendo la concorrenza dei Suv.\nPrima generazione (2003-2010).\nLa prima versione della C-Max \u00e8 stata costruita a partire dal 2003 posizionandosi in una nuova fascia di mercato per la Ford Europea: quella delle piccole monovolume. Le sue qualit\u00e0 e l'ottimo prezzo le hanno consentito di vendere diverse unit\u00e0.\nNel 2003 \u00e8 stata anche sottoposta al crash test dell'Euro NCAP totalizzando il punteggio di quattro stelle.\nRestyling 2007: Ford C-MAX.\nNel dicembre 2006, il restyling della Focus C-MAX venne svelato al Motor Show di Bologna, mentre le vettura di serie inizi\u00f2 a vendere nella tarda primavera del 2007. Il restyling port\u00f2 la macchina in linea con il Ford \"\"Kinetic Design\".\" Tuttavia, dato che l'auto non aveva una struttura adatta, la Ford dichiar\u00f2 ufficialmente che l'auto conteneva solo degli elementi del Kinetic Design. Anche il nome venne modificato da Focus C-MAX, a semplicemente C-MAX.\nLa vettura ha 5 posti e un grande bagagliaio che pu\u00f2 essere espanso abbassando i sedili posteriori. Alcuni modelli possiedono i sedili posteriori girevoli lateralmente. Inoltre condivide con la Focus il sistema a sospensioni posteriori indipendenti.\nI motori sono gli stessi della Focus: i propulsori a benzina 1.6, 1.8 e 2.0 Duratec (il 2.0 \u00e8 fornito di serie con l'impianto GPL), e il 1.8 Duratec Flexifuel a benzina verde o bioetanolo E85, mentre i propulsori diesel sono i Duratorq 1.6 da 66 kW (90 CV) e 80 kW (109 CV), il Duratorq 1.8 da 85 kW e (115 CV) e il 2.0 da 100 kW (136 CV).\nSeconda generazione (2010-2019).\nAl Salone dell'automobile di Francoforte 2009 la Ford ha presentato la seconda serie della C-Max, la cui commercializzazione \u00e8 partita alla fine del 2010; \u00e8 disponibile in due versioni: Ford C-Max e nella nuova Ford C-Max 7 (versione a 7 posti e pi\u00f9 spaziosa).\nEssa \u00e8 costruita su un pianale totalmente rinnovato, lo stesso usato dalla Focus terza generazione; adotta i nuovi motori a benzina Ecoboost mentre i motori TDCi sono stati aggiornati per rispettare le normative Euro 5.\nRestyling 2015.\nNel 2015 viene presentato al Salone di Ginevra un restyling dove viene aggiornato il frontale che si allinea al nuovo family feeling Ford e viene introdotto il sistema di infotainment Ford Sync 2 con schermo da 7\" al centro del cruscotto. Adotta una nuova calandra frontale a forma di trapezio, i fari anteriori ridisegnati incorporano luci diurne a LED, presenta un maggiore isolamento acustico (finestrini laterali pi\u00f9 spessi) e una revisione all'ergonomia dei comandi interni. Nella parte posteriore, l'aggiornamento \u00e8 pi\u00f9 discreto, che colpisce principalmente i fari. Vengono mantenute le due versioni: Ford C-Max e Ford C-Max 7 (versione della C-Max a 7 posti pi\u00f9 spaziosa, con una linea posteriore differente e le porte posteriori scorrevoli).\nI motori sono tutti Euro 6. Di questo, i motori a benzina da 1.6 litri, che sono stati sostituiti da un nuovo motore turbo a iniezione diretta da 1,5 litri di cilindrata riducono il consumo di carburante fino al 20%. La scelta dei motori comprende cinque benzina e diesel, nonch\u00e9 una a GPL, con cui la C-Max copre una gamma di potenza da 95 CV a 182 CV. Il 1.5 TDCi da 95 CV e 120 CV sostituisce la gamma del vecchio 1.6 TDCi."}
{"id": "1552278", "revid": "124451762", "url": "https://it.wikipedia.org/wiki?curid=1552278", "title": "Nicola Rescigno", "text": "Biografia e carriera.\nGli inizi.\nTrascorre l'infanzia a New York in una famiglia italiana agiata, originaria di Cicciano, paese della provincia partenopea. Nel 1929 viene inviato a studiare in Italia, prima nel Collegio Mondragone di Frascati, poi a Roma, dove si iscrive al conservatorio e conosce Ildebrando Pizzetti e Giorgio Polacco. Alla vigilia della seconda guerra mondiale rientra negli Stati Uniti, dove si perfeziona presso l'Accademia di Musica di Brooklyn. Nel dicembre 1943 dirige l'orchestra del Teatro San Carlo, a New York in tourn\u00e9e. Negli anni successivi dirige ancora a New York (non al Metropolitan), a Detroit, Chicago, Cleveland ed altre citt\u00e0 opere in massima parte dell'Ottocento e Novecento italiano.\nAl San Francisco Opera nel 1950 dirige Il barbiere di Siviglia (Rossini) con Enzo Mascherini, Salvatore Baccaloni, Lily Pons ed Italo Tajo e Madama Butterfly con Dorothy Kirsten e Frank Valentino.\nChicago, Dallas e Maria Callas.\nNel 1954 \u00e8 fra i fondatori della Lyric Opera of Chicago, divenendone direttore artistico. \nDirige Don Giovanni (opera) con John Brownlee, Eleanor Steber, Nicola Rossi-Lemeni, L\u00e9opold Simoneau e Bidu Say\u00e3o, \"The Taming of the Shrew\" di Vittorio Giannini, Il barbiere di Siviglia con Tito Gobbi e Giulietta Simionato e Tosca (opera).\nNel novembre di quello stesso anno Maria Callas compie una tourn\u00e9e negli Stati Uniti, interpretando tre opere a Chicago, dirette dal maestro italo-americano: \"Norma\", con Mirto Picchi e la Simionato, \"La traviata\" con Gobbi, e \"Lucia di Lammermoor\", con Giuseppe Di Stefano e Giangiacomo Guelfi. Nell'autunno dell'anno successivo la cantante greco-americana torna a Chicago per interpretare, ancora con la conduzione di Rescigno, \"I puritani\" (con di Stefano, Ettore Bastianini e Rossi-Lemeni), \"Il trovatore\" (con Jussi Bj\u00f6rling, Bastianini ed Ebe Stignani) e \"Madama Butterfly\" (con Di Stefano). Sempre nel 1955 dirige Rigoletto con Teresa Stich-Randall, \"Il ballo delle ingrate\" di Claudio Monteverdi, Il tabarro con Carlo Bergonzi, Cavalleria rusticana (opera), \"Lord Byron's Love Letter\" di Raffaello de Banfield con Astrid Varnay ed Un ballo in maschera con Anita Cerquetti.\nNel 1957 Rescigno lascia Chicago per fondare a Dallas, con Laurence Kelly, la \"Civic Opera of Dallas\", con funzioni di direttore artistico e primo direttore d'orchestra, che conserver\u00e0 per oltre trent'anni, fino al gennaio del 1990. La \"Civic Opera\" si imporr\u00e0 fin dall'inizio, grazie alle conoscenze internazionali e al prestigio dei due fondatori, come una delle massime piazze operistiche americane. Nella citt\u00e0 texana faranno il loro debutto negli Stati Uniti numerosi importanti interpreti, fra cui Gwyneth Jones, Magda Olivero, Jon Vickers, Pl\u00e1cido Domingo, e anche alcuni importanti registi come Franco Zeffirelli.\nNel novembre 1957 Maria Callas \u00e8 a Dallas per un concerto di arie d'opera (Mozart, Bellini, Donizetti, Verdi), la cui registrazione continua tuttora ad essere inserita fra le sue raccolte pi\u00f9 significative. Nel mese di giugno dell'anno successivo Rescigno la dirige ne \"La traviata\" con Cesare Valletti e Mario Zanasi al Covent Garden di Londra e, in autunno, in una tourn\u00e9e che, iniziata alla Kingsway Hall di Londra, proseguir\u00e0 negli Stati Uniti e in Canada (Atlanta, Cleveland, Detroit, Washington, Montr\u00e9al, San Francisco e Los Angeles). Il 31 ottobre 1958 dirige nuovamente la cantante greco-americana a Dallas ne \"La traviata\" (con Nicola Filacuridi e Giuseppe Taddei) e in novembre nella \"Medea\" (con Jon Vickers e Teresa Berganza).\nLa collaborazione fra i due artisti continua in pi\u00f9 occasioni negli anni seguenti: \"Il pirata\" alla Carnegie Hall di New York nel 1959, Medea con Vickers, Fiorenza Cossotto e Nicola Zaccaria a Londra nel 1959, una serie di concerti in Europa (Madrid, Barcellona, Amburgo, Monaco di Baviera ecc.), la storica rappresentazione di \"Medea\" ad Epidauro, in Grecia, nel 1961, per citarne solo alcune; il connubio si concluder\u00e0 solo nel marzo del 1965 all'Opera di Parigi con \"Tosca\".\nL'Europa e il Metropolitan.\nPur risiedendo abitualmente negli Stati Uniti, Rescigno trascorre fin dagli anni cinquanta frequenti periodi in Italia e in altri paesi europei, dirigendo in alcuni fra i pi\u00f9 prestigiosi teatri del vecchio continente: dal Teatro La Fenice di Venezia all'Opera di Parigi, dal Covent Garden di Londra al Gran Teatre del Liceu di Barcellona. Il repertorio \u00e8 ancora quello dell'Ottocento e dei primi del Novecento (con una certa apertura verso il Settecento italiano e francese), gi\u00e0 sperimentato con successo con la Callas e i grandi interpreti italiani degli anni del secondo dopoguerra (Bastianini, Olivero, Simionato, Gobbi, Di Stefano, Rossi-Lemeni, Taddei, Del Monaco).&lt;br&gt;\nL'esordio al Metropolitan avviene tardivamente, nella seconda met\u00e0 degli anni settanta, ma per circa un decennio sar\u00e0 una presenza assidua del massimo teatro lirico americano, dove diriger\u00e0, tra gli altri, \"L'elisir d'amore\", con Jos\u00e9 Carreras nel 1978 e con Luciano Pavarotti nel 1980 e 81, \"L'italiana in Algeri\" con Marilyn Horne e Sesto Bruscantini nel 1981.\nNei primi anni novanta si ritira dalle scene, limitandosi a partecipare come ospite d'onore a gala, commemorazioni e concerti di beneficenza, e come giudice a concorsi lirici. Nel 2001 si trasferisce definitivamente a Rignano Flaminio, nei pressi di Roma. Muore all'et\u00e0 di 92 anni, per un arresto cardiaco.\nRepertorio.\nRescigno \u00e8 stato un profondo conoscitore del repertorio lirico italiano dell'Ottocento e del Novecento, cui \u00e8 rimasto legato durante tutta l'attivit\u00e0 artistica. A partire dagli anni sessanta tuttavia, ha eseguito anche alcuni capolavori barocchi: \"L'incoronazione di Poppea\" di Claudio Monteverdi, \"Orlando furioso\" di Antonio Vivaldi, \"Alcina\" e \"Giulio Cesare\" di Georg Friedrich H\u00e4ndel. Nel corso della cinquantennale carriera ha diretto anche alcune opere del repertorio francese: la gi\u00e0 citata \"Medea\" di Luigi Cherubini, \"La voce umana\" di Francis Poulenc, alla Fenice di Venezia nel 1970, e \"Lakm\u00e9\" di L\u00e9o Delibes alla \"Civic Opera\" di Dallas nel 1980.\nDiscografia selettiva.\nDi seguito \u00e8 riportata una selezione delle registrazioni pi\u00f9 diffuse o significative sotto il profilo storico."}
{"id": "1552279", "revid": "767487", "url": "https://it.wikipedia.org/wiki?curid=1552279", "title": "Miracolo a Ferrara", "text": "Miracolo a Ferrara \u00e8 un documentario del 1953 diretto da Alessandro Blasetti. Accompagnato dalla voce di Giorgio Albertazzi, il racconto della nascita delle materie plastiche negli stabilimenti ferraresi della Montecatini"}
{"id": "1552281", "revid": "125260997", "url": "https://it.wikipedia.org/wiki?curid=1552281", "title": "Apparecchio di ricerca in valanga", "text": "L'apparecchio di ricerca in valanga (comunemente noto come ARVA, \"Apparecchio di Ricerca in Valanga\" o, pi\u00f9 correttamente, come ARTVA, \"Apparecchio di Ricerca dei Travolti in VAlanga\"), \u00e8 uno strumento elettronico utilizzato per la ricerca delle persone travolte in valanga. La sigla francese DVA (\"D\u00e9tecteur de Victime d'Avalanche\") risulta avere una maggior diffusione in Europa.\nLo strumento \u00e8 sostanzialmente una ricetrasmittente di segnale (priva di funzioni vocali) a corto raggio, che funziona sulla frequenza di 457\u00a0kHz. L'apparecchiatura \u00e8 attivabile in modalit\u00e0 trasmissione e in modalit\u00e0 ricezione (o ricerca). Viene indossata dall'utilizzatore in modalit\u00e0 di trasmissione. Quando sia necessario ricercare uno o pi\u00f9 travolti da una valanga, i soccorritori commutano il proprio apparato in modalit\u00e0 ricezione per localizzare il trasmettitore dei travolti.\nDescrizione.\nTecnologie e frequenze.\nI primi apparati con funzionalit\u00e0 riconducibili a quelle oggi richieste a un apparato ARTVA sono comparsi nel corso degli anni sessanta; il primo di essi \u00e8 generalmente considerato lo Skadi, sviluppato nel 1968 negli Stati Uniti. Questo apparato utilizzava come frequenza di lavoro quella di 2,275 kHz. Negli anni successivi anche alcuni produttori europei incominciarono a sviluppare apparati analoghi, alcuni utilizzando la medesima frequenza, altri, dopo una serie di verifiche volte a valutare quale potesse essere la frequenza pi\u00f9 efficace per l'utilizzo specifico, puntando sulla frequenza di 457 kHz.\nLe inevitabili problematiche che cominciarono cos\u00ec a crearsi portarono alla scelta, da parte di alcuni produttori, di mettere in commercio apparati che trasmettessero su ambedue le frequenze sino ad allora utilizzate. A partire dalla met\u00e0 degli anni ottanta, con il susseguirsi di test e valutazioni, divenne evidente come la frequenza di 457 kHz risultasse di gran lunga la migliore, ma non tutti dettero seguito a questa scelta, in alcuni casi anche per motivi locali, come il fatto che negli Stati Uniti tale frequenza fosse riservata alla Marina Militare. La situazione ebbe un'evoluzione favorevole quando la Marina degli Stati Uniti spost\u00f2 di 5 kHz la frequenza riservata, rendendo libera quella che a poco a poco andava affermandosi come standard in Europa.\nI pi\u00f9 recenti interventi normativi a livello Europeo hanno definitivamente stabilizzato il dibattivo sulle frequenze, in particolare con i seguenti interventi :\nTipologie.\nNel corso del tempo sono stati commercializzati Artva a uno o due frequenze di lavoro, dotati di una, due o tre antenne, analogici o digitali. Attualmente (2016) vengono commercializzati quasi esclusivamente apparati digitali a tre antenne in quanto il miglior livello tecnologico si rispecchia anche in migliori prestazioni in termini di tempo necessario per la ricerca di uno o pi\u00f9 travolti, e negli ausili visivi e non forniti all'utilizzatore da parte dello strumento, soprattutto in caso di ricerca multipla. Generalmente viene sconsigliato l'utilizzo di apparati a doppia frequenza, caratterizzati da prestazioni nettamente inferiori, mentre quelli a bassa frequenza singola (2,275 kHz), oltre che essere scomparsi dal mercato da molti anni non sono pi\u00f9 compatibili con la maggioranza degli Artva in circolazione.\nGli apparati puramente analogici, privi di display, a fronte di un prezzo inferiore risultano meno intuitivi da usare e non mettono a disposizione gli ausili visivi di cui gli altri sono dotati ovvero le funzioni di ricerca multipla e, soprattutto, direzionale. \nAlcuni apparati hanno la possibilit\u00e0 di essere configurati alternativamente in modalit\u00e0 analogica o digitale, per chi intenda sfruttare in fase di ricerca la tecnologia analogica in quanto l'indicazione acustica analogica non ha tempi di ritardo dovuti alla trasformazione del segnale, e inoltre l'utilizzo in modalit\u00e0 analogica pu\u00f2 favorire la compatibilit\u00e0 con vecchi modelli analogici ancora in uso. \nGli apparati dotati di una sola antenna non possono fornire indicazioni direzionali durante la fase di ricerca, cosa che possono fare quelli dotati di due o tre antenne (un'antenna \u00e8 dedicata alla sola trasmissione e le altre alla ricerca). Gli Arva analogici hanno tutti una sola antenna.\nW-link e funzioni secondarie.\nAlcuni apparati di fascia alta sono dotati anche di una frequenza secondaria supplementare denominata W-link. Questa frequenza trasmette ulteriori dettagli ad altri apparecchi dotati della medesima tecnologia.\nLa frequenza su cui lavora il W-link non \u00e8 per\u00f2 standardizzata e varia a seconda della posizione geografica. In particolare \u00e8 di 869,8 MHz nell'Unione Europea e di 916-926 MHz negli Stati Uniti e in Canada.\nQuesto fatto introduce l'obbligo a carico dell'utilizzatore di configurare correttamente l'apparato, e verificare la configurazione quanto meno di altri apparati simili nel proprio gruppo, pena l'impossibilit\u00e0 di utilizzare questa funzione.\nQuesta tecnologia \u00e8 stata introdotta per l'invio di informazioni supplementari e complementari agli impulsi necessari per la ricerca di un travolto, ad esempio il battito cardiaco, l'identificazione dell'apparato in rapporto all'utilizzatore, segnali di movimento dovuti al battito cardiaco o alla respirazione. Apparentemente vantaggiosa, ha aperto per\u00f2 un dibattito etico sulle potenziali conseguenze che potrebbe avere nel momento in cui i soccorritori potessero essere indotti a 'preferire' la ricerca di un travolto rispetto a un altro quando del primo, grazie all'uso di un apparato tecnologicamente pi\u00f9 avanzato, fosse possibile stabilire con certezza maggiori possibilit\u00e0 di sopravvivenza o di salvataggio, oppure perch\u00e9 si sia potuto identificare chi sia un componente del proprio gruppo o chi, fra molti travolti, sia un proprio familiare o amico.\nAlcuni produttori hanno cos\u00ec scelto, per evitare conflitti di interesse o implicazioni morali, di non trasmettere segnali vitali o identificativi degli apparati, limitandosi a sfruttare la frequenza alternativa per migliorare l'efficacia della ricerca, in particolare quella multipla.\nSui manuali di alcuni apparati, come ad esempio i Barryvox Pulse, si pu\u00f2 leggere che la trasmissione di dati vitali pu\u00f2 essere disabilitata a discrezione dell'utente ma si invita a non farlo se non avendo importanti ragioni per farlo.\nDeterminati apparati consentono di essere personalizzati con indicazioni relative al proprietario (nome, indirizzo, indirizzo e-mail, numero di telefono) anche se al momento, non risulta che tali dati vengano inviati via W-link in fase di trasmissione.\nI sensori di movimento di cui alcuni modelli sono dotati, vengono anche utilizzati per consentire il passaggio automatico dalla fase di ricerca a quella di trasmissione quando non si rilevino movimenti per un determinato periodo di tempo. Questo consente ai soccorritori che vengano travolti da un distacco secondario di poter a loro volta essere ritrovati.\nIn alcuni modelli \u00e8 inoltre presente la funzione di bussola.\nApplicazioni su smartphone.\nRisultano in commercio applicazioni specifiche progettate \nper consentire a uno smartphone la ricerca di un altro apparecchio cellulare in scenari di soccorso in valanga.\nQueste applicazioni sono state esaminate e i risultati, pubblicati ad esempio sul numero 80 della rivista \"Neve e Valanghe\" dell'AINEVA (Associazione Interregionale Neve e Valanghe), lasciano intravedere limiti tali da sconsigliarne l'utilizzo.\nI limiti sono relativi tanto alle funzionalit\u00e0 che alla compatibilit\u00e0 che all'aderenza agli standard tecnici. \nIn buona sostanza si tratta di applicazioni che non rispettano le prescrizioni necessarie perch\u00e9 un apparato possa essere convenientemente usato per un'efficace ricerca di un travolto in valanga.\nUtilizzo.\nL'utilizzo corretto dell'Artva \u00e8 strettamente legato alla conoscenza approfondita, oltre che dell'apparato, delle tecniche di ricerca che devono essere apprese in corsi specifici e costantemente e periodicamente esercitate al fine di raggiungere la necessaria confidenza volta a accelerare le operazioni di ricerca in quanto la maggior possibilit\u00e0 di sopravvivenza di un travolto si verifica quando possa essere rintracciato e disseppellito entro 15 minuti dall'evento.\nL'Artva, previsto per essere utilizzato da chiunque frequenti terreni innevati in montagna, aggiunge significative probabilit\u00e0 di salvezza ai travolti da valanga in quanto consente l'intervento di salvataggio entro i preziosi primi minuti dal seppellimento senza attendere l'arrivo sul posto di squadre di soccorso.\nimportante \u00e8 il controllo periodico delle batterie e l'utilizzo di batterie ad alta capacit\u00e0 che mettano al riparo da eventuali ricariche incomplete dei tipi ricaricabili che possiedono capacit\u00e0 minori e vengono fortemente sconsigliate (si riduce, oltre che la durata, anche il raggio utile di ricetrasmissione). \nL'Artva va sempre indossato il pi\u00f9 possibile a contatto diretto del corpo e sotto gli indumenti, per evitare la perdita nella caduta e per evitare che le basse temperature possano pregiudicare le prestazioni delle batterie.\nAll'inizio di ogni escursione \u00e8 fortemente raccomandato che i componenti del gruppo effettuino un controllo reciproco della funzionalit\u00e0 dell'apparato in ricezione e trasmissione.\nArtva, pala e sonda.\nAltrettanto fondamentale \u00e8 accompagnare l'utilizzo dell'Arva avendo a disposizione come equipaggiamento individuale la pala da neve e la sonda, completando cos\u00ec il 'pacchetto' di attrezzi comunemente indicato come APS.\nSe la tempestivit\u00e0 dell'intervento \u00e8 la variabile pi\u00f9 importante, l'uso della pala nel disseppellimento lo agevola moltissimo rispetto a qualsiasi altro mezzo di fortuna; la sonda nella ricerca puntuale pu\u00f2 a sua volta far guadagnare lassi di tempo considerevoli.\nLa pala, per essere effettivamente utile ed efficace, deve essere preferibilmente in metallo, ancorch\u00e9 ne esistano di tipi leggeri in plastica che per\u00f2 su neve compatta non garantiscono le medesime prestazioni.\nLa sonda, ripiegabile su s\u00e9 stessa, pu\u00f2 essere sia di alluminio sia di titanio o carbonio. La lunghezza consigliata \u00e8 di 240 centimetri.\nAirbag.\nNon fa parte del classico set di autosoccorso, ma \u00e8 comunque uno strumento preso in considerazione dagli scialpinisti nonostante non sia obbligatorio per la pratica dell'attivit\u00e0. Il principio di funzionamento \u00e8 quello della segregazione inversa: durante il movimento di una miscela di materie granulari, i granuli grossi tendono a salire in superficie. Infatti, un grosso pallone, appunto l'airbag, che esce dallo zaino avr\u00e0 lo scopo di tenere a \"galla\" lo sciatore travolto dalla valanga. A seconda dei modeli acquistati, variano il peso e le modalit\u00e0 di fuoriuscita dallo zaino. Per attivare il sistema si tira una manopola sullo spallaccio dello zaino che \u00e8 collegata a un ago che fora le cartucce dell'airbag attivandolo.\nNormativa italiana.\nLa legge italiana e alcune leggi regionali indicano in quali situazioni sussista l'obbligo di utilizzo di sistemi elettronici di segnalazione e ricerca, pala e sonda quando si pratichi sci alpinismo, freeride, attivit\u00e0 escursionistica su neve.\nIn molti di questi casi si parla di utilizzo dei tre componenti APS, Artva Pala e Sonda, uniti.\nIl quadro normativo \u00e8 spesso stato oggetto di critiche in quanto poco chiaro, soggetto a interpretazioni e troppo dissimile da regione a regione pur in ambiti fra di loro omogenei. In alcuni casi non si fanno distinzioni stagionali, in altri si estendono gli obblighi solo agli sci-alpinisti ma non a chi pratichi freeride o elisc\u00ec.\nAlcuni hanno proposto che gli eventuali obblighi vengano estesi a tutti coloro che praticano attivit\u00e0 in montagna su terreno innevato (ricomprendendo ad esempio gli utenti di motoslitte o i cacciatori), in altre occasioni \u00e8 stato proposto di ancorare o legare gli obblighi al grado di rischio valanghivo rilevato dai bollettini emessi dalle singole regioni.\nSpesso le situazioni relative agli obblighi (o ai divieti di praticare determinate attivit\u00e0 in situazioni di pericolo) sono state rese meno chiare a seguito dell'emissione da parte di Sindaci interessati di ordinanze specifiche delle quali \u00e8 difficoltoso avere un quadro generale.\nAnche chi critica le prescrizioni emesse nel tempo, di norma riconosce la necessit\u00e0 di utilizzare gli ausili APS durante le attivit\u00e0 sportive invernali su terreno innevato in montagna, ma spesso rileva incongruenze nella stesura delle norme stesse o, pi\u00f9 semplicemente, mal sopporta che in un'attivit\u00e0 storicamente non regolamentata si introducano norme legislative che andrebbero a minare lo spirito sostanzialmente libero e privo di regole imposte, delle attivit\u00e0 alpinistiche o derivate dall'alpinismo.\nLa legge nazionale.\nA livello nazionale la legge 24 dicembre 2003, n. 363 (Norme in materia di sicurezza nella pratica degli sport invernali da discesa e da fondo) prevede, all'articolo 17, comma 2, che \"\"I soggetti che praticano lo sci-alpinismo devono munirsi, laddove, per le condizioni climatiche e della neve, sussistano evidenti rischi di valanghe, di appositi sistemi elettronici per garantire un idoneo intervento di soccorso\". Al successivo articolo 18, la legge dispone inoltre che le Regioni possano adottare ulteriori prescrizioni e stabilire \"l'ammontare delle sanzioni amministrative da applicare in caso di violazione delle disposizioni di cui agli articoli (...) da 15 a 17, da stabilire tra un minimo di 20 euro e un massimo di 250 euro\"\"\nIn sostanza non viene stabilito un obbligo ma data un'indicazione di massima prevedendo che le singole regioni possono integrare con obblighi e sanzioni specifiche, probabilmente in ragione delle diverse condizioni climatiche presenti nell'ambito nazionale italiano.\nRegione Piemonte.\nLa Regione Piemonte ha adottato delle norme restrittive con la legge regionale 26 gennaio 2009nella quale all'art. 30, comma 2 prevedeva che i soggetti che praticassero lo sci alpinismo e il freeride fossero \"tenuti a munirsi di appositi sistemi elettronici di segnalazione e ricerca, pala e sonda da neve per garantire un idoneo e tempestivo intervento di soccorso.\".\nQuesta regola, apparentemente corretta, sollevava per\u00f2 critiche diffuse perch\u00e9 era poco circostanziata e la sua applicazione rigida avrebbe portato a situazioni incongrue quando, ad esempio, si fossero sanzionati quanti occasionalmente percorressero tratti fuori pista senza peraltro potersi configurare come freerider. \nLa Regione stessa riconosceva in seguito l'inapplicabilit\u00e0 della norma per varie lacune amministrative (si vedano le premesse alla Deliberazione della Giunta Regionale 29 dicembre 2010, n. 18-1327).\nL'incertezza perdurava sino alla pubblicazione della legge regionale n. 26 del 22 dicembre 2015 che, all'articolo 53, modificava completamente l'articolo 2 della precedente legge riprendendo il testo della legge nazionale: \"I soggetti che praticano lo sci alpinismo, lo sci fuori pista e le attivit\u00e0 escursionistiche, in ambienti innevati, anche mediante le racchette da neve, (...) sono tenuti ad attenersi scrupolosamente alle informazioni che vengono diffuse da enti pubblici o da altri soggetti autorizzati a fornirle ufficialmente, relativamente ai rischi legati allo svolgimento di tale attivit\u00e0 e a munirsi laddove, per condizioni climatiche e della neve, sussistono evidenti rischi di valanghe, di appositi sistemi elettronici di segnalazione e ricerca, pala, sonda da neve per garantire un idoneo intervento di soccorso.\".\nRegione Lombardia.\nCon la legge regionale 1\u00ba ottobre 2014, n. 26\u00e8 stato introdotto all'art. 14, comma 3 l'obbligo di utilizzo dell'Artva per \"...gli sciatori fuori pista, gli escursionisti d'alta quota e gli sci-alpinisti\". Anche questa norma ha suscitato proteste in quanto, in questo caso, una interpretazione rigida estenderebbe l'obbligo anche durante la stagione estiva per i percorsi alpinistici su ghiacciaio.\nRegione Valle d'Aosta.\nCon la Legge regionale 15 novembre 2004, n. 27, all'articolo 7 la Regione Valle d'Aosta ha introdotto l'obbligo di utilizzo dell'Artva per \"...i soggetti che praticano lo sci-alpinismo\". favorendo potenziali disparit\u00e0 verso praticanti di altre discipline come il freeride o gli utilizzatori di ciaspole.\nRicadute in ambito Soccorso Alpino.\nQueste problematiche sono solo apparentemente marginali in quanto possono configurare responsabilit\u00e0 specifiche a carico di chi si trovi coinvolto in incidenti e anche l'obbligo di rifondere i costi degli interventi di soccorso a seguito degli incidenti stessi.\nA titolo di esempio, la Regione Piemonte ha emesso una Delibera di Giunta secondo la quale in caso di chiamate immotivate, ovvero dovute a comportamento non responsabile o ancora se dovute a dotazione tecnica non adeguata i costi degli interventi di soccorso, potenzialmente molto alti, vengono addebitati per intero.\nSempre a titolo di esempio, risulta che anche Regione Lombardia e Regione Valle d'Aosta si siano dotate di strumenti normativi analoghi."}
{"id": "1552284", "revid": "1431409", "url": "https://it.wikipedia.org/wiki?curid=1552284", "title": "In tribunale con Lynn", "text": "In tribunale con Lynn (\"Family Law\") \u00e8 una serie televisiva statunitense andata in onda sulla CBS dal 1999 al 2002.\nTrama.\nLynn Holt (Kathleen Quinlan) \u00e8 un avvocato divorziato che tenta di avviare il proprio studio legale, dopo che il suo ex-marito, anch'egli avvocato, ha preso tutti i loro vecchi clienti.\nProgrammazione.\nLa serie \u00e8 andata in onda negli Stati Uniti dal 20 settembre 1999 al 27 maggio 2002 sulla CBS. In Italia e in Ungheria la serie \u00e8 andata in onda dal 2003. Attualmente la serie \u00e8 in onda in Italia sul canale del digitale terrestre gratuito Giallo ed in Svizzera sul canale RSI La1.\nCancellazione.\nDopo sole tre stagioni, la CBS ha cancellato la serie a causa dei bassi ascolti.\nSigla TV.\nLa sigla d'apertura e di chiusura della serie prevede lo scorrimento dei nomi del cast e di alcune immagini dalla serie. Nella prima stagione il tema principale della sigla \u00e8 la canzone \"War\" del cantante statunitense Edwin Starr. Nella seconda e nella terza stagione della serie, la sigla \u00e8 identica e composta dalla stessa canzone, che per\u00f2 \u00e8 interpretata dalla band The Brink. Nella terza stagione, in alcuni episodi, la sigla \u00e8 pi\u00f9 corta, mostra solo il titolo della serie con la base musicale."}
{"id": "1552289", "revid": "228587", "url": "https://it.wikipedia.org/wiki?curid=1552289", "title": "Killa Season", "text": "Killa Season \u00e8 il quinto disco solista registrato in studio dal rapper Cam'ron pubblicato il 16 maggio del 2006 dalla Asylum Records e dalla Diplomat Records, Cam'ron, in questo album \u00e8 anche produttore esecutivo, c'\u00e8 una edizione limitata di questo album con un DVD Bonus con interviste e alcuni backstage sul film omonimo."}
{"id": "1552295", "revid": "767487", "url": "https://it.wikipedia.org/wiki?curid=1552295", "title": "Napoli e le terre d'oltremare", "text": "Napoli e le terre d'oltremare \u00e8 un documentario del 1940 diretto da Alessandro Blasetti, interrotto in seguito allo scoppio della guerra. Il soggetto doveva essere l'omonima mostra."}
{"id": "1552305", "revid": "1305772", "url": "https://it.wikipedia.org/wiki?curid=1552305", "title": "Convenzione di Vienna", "text": "Con il nome Convenzione di Vienna vengono solitamente dette alcune convenzioni di diritto internazionale firmate a Vienna. Le principali sono:"}
{"id": "1552307", "revid": "2043381", "url": "https://it.wikipedia.org/wiki?curid=1552307", "title": "Hohner", "text": "La Hohner Musikinstrumente GmbH &amp; Co. KG \u00e8 una azienda tedesca con sede a Trossingen, specializzata nella produzione di strumenti musicali.\nFondata nel 1857 \u00e8 nota soprattutto per la produzione di armoniche a bocca e fisarmoniche. Nel settore delle armoniche a bocca ha prodotto molti modelli innovativi spesso usati dai pi\u00f9 apprezzati professionisti dello strumento; il numero di armoniche prodotte \u00e8 calcolato in circa un milione all'anno.\nAltri strumenti prodotti della Hohner sono kazoo, flauti, melodiche, chitarre, bassi acustici, sassofoni.\nNegli anni sessanta e settanta produsse anche innovative tastiere elettromeccaniche."}
{"id": "1552312", "revid": "287204", "url": "https://it.wikipedia.org/wiki?curid=1552312", "title": "Serie A1 1979-1980 (pallavolo femminile)", "text": "La Serie A1 femminile FIPAV 1979-80 fu la 35\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dall'Alidea Catania."}
{"id": "1552313", "revid": "842", "url": "https://it.wikipedia.org/wiki?curid=1552313", "title": "EA Redwood Shores", "text": ""}
{"id": "1552323", "revid": "1573940", "url": "https://it.wikipedia.org/wiki?curid=1552323", "title": "Lestoros inca", "text": "L'opossum toporagno peruviano (Lestoros inca ) \u00e8 un piccolo marsupiale americano appartenente alla famiglia Caenolestidae. \u00c8 l'unica specie nota del genere Lestoros .\nDescrizione.\nLa lunghezza varia tra 9 e 14\u00a0cm, il peso pu\u00f2 arrivare a 40\u00a0g. Il corpo \u00e8 coperto da pelo lungo e folto di colore marrone o grigio, pi\u00f9 scuro sul dorso e pi\u00f9 chiaro sul lato ventrale.\nGli occhi sono piccoli e la vista \u00e8 debole, mentre il senso dell'olfatto \u00e8 sviluppatissimo. Le femmine non hanno marsupio e sono dotate di quattro mammelle.\nDistribuzione e habitat.\nLa specie \u00e8 diffusa in una zona della Cordigliera delle Ande del Per\u00f9 meridionale, ad altitudine compresa tra 2800 e 4000\u00a0m.\nBiologia.\nLe abitudini della specie sono poco conosciute. Si ritiene che, come gli altri membri della famiglia, si nutra soprattutto di invertebrati e forse anche di piccoli vertebrati. Si ritiene che siano animali notturni e vivano al suolo. Le abitudini riproduttive non sono note.\nStatus e conservazione.\nAnche se lo IUCN non considera la specie a rischio, alcuni autori pensano che la deforestazione in atto nell'areale della specie potrebbe comportare gravi rischi."}
{"id": "1552324", "revid": "149726", "url": "https://it.wikipedia.org/wiki?curid=1552324", "title": "Lestoros", "text": ""}
{"id": "1552327", "revid": "104252", "url": "https://it.wikipedia.org/wiki?curid=1552327", "title": "Sant'Antonio Maria Zaccaria", "text": ""}
{"id": "1552329", "revid": "287204", "url": "https://it.wikipedia.org/wiki?curid=1552329", "title": "Toshiyuki Arakaki", "text": "Carriera.\nPer quanto riguarda le competizioni del motomondiale, dopo aver partecipato guidando una Honda per due volte quale wild card al Gran Premio motociclistico del Giappone della classe 250 nelle edizioni del 1990 e del 1991, nel motomondiale 1992 passa alla classe 500 e compete per tutta la stagione, iniziandola in sella ad una Yamaha per poi portarla a termine con una ROC Yamaha.\nAnche l'anno successivo compete in alcuni gran premi sempre con la ROC Yamaha per poi passare, nel 1995 alla guida di una Harris Yamaha del team Padgetts Racing e concludere le sue partecipazioni alla rassegna iridata nel 1996 guidando in una sola stagione tre modelli di motociclette differenti (Harris Yamaha, Yamaha e Paton).\nOltre che nel motomondiale, dal 1993 al 1995 ha gareggiato nel campionato mondiale Superbike sempre come wild card solo al gran premio stagionale in Giappone a Sugo.\nTerminato il periodo di partecipazione alle competizioni di rango mondiale rientra in ambito nazionale gareggiando fino al 2010 nel campionato giapponese in varie categorie quali: Supersport, Superbike e Superstock 600."}
{"id": "1552332", "revid": "712828", "url": "https://it.wikipedia.org/wiki?curid=1552332", "title": "N\u00f4gami Neuro investigatore demoniaco", "text": " \u00e8 un manga \"sh\u014dnen\" creato da Y\u016bsei Matsui. In Giappone \u00e8 stato serializzato sulla rivista \"Weekly Sh\u014dnen Jump\" dal 21 febbraio 2005 e si \u00e8 concluso il 20 aprile 2009 con 202 capitoli raccolti in 23 \"tank\u014dbon\". In Italia questi ultimi sono stati pubblicati da Planeta DeAgostini dal novembre 2007 al dicembre 2012. Il titolo italiano \u00e8 traslitterato secondo il sistema Kunrei e quindi la \"o\" lunga \u00e8 indicata con l'accento circonflesso. La serie \u00e8 stata adattata in due drama CD e dal 2 ottobre 2007 \u00e8 iniziato l'anime televisivo prodotto dalla Madhouse e trasmesso da Nippon Television, conclusosi il 25 marzo 2008 con 25 episodi.\nTrama.\nLa serie parla di un demone, N\u00f4gami Neuro, che si ciba di misteri, ed \u00e8 giunto nel mondo umano per mangiare tutti i misteri contenuti in esso. Ma in quanto demone, non pu\u00f2 farlo pubblicamente alla luce del sole. La prima cosa da fare perci\u00f2 \u00e8 costringere una studentessa liceale a diventare una detective, mentre Neuro le fa da assistente. Nonostante sembri una serie basata unicamente sul mistero, \u00e8 stata descritta dall'autore come \"una serie di intrattenimento rivestita di mistero\".\nPersonaggi.\nI\nMedia.\nManga.\nIl manga \u00e8 stato scritto da Y\u016bsei Matsui e serializzato dal 21 febbraio 2005 al 20 aprile 2009 sulla rivista \"Weekly Sh\u014dnen Jump\" edita da Sh\u016beisha. In seguito, i vari capitoli sono stati raccolti in 23 \"tank\u014dbon\" pubblicati tra il 4 luglio 2005 ed il 4 agosto 2009.\nIn Italia la serie \u00e8 stata pubblicata da Planeta DeAgostini dal 30 novembre 2007 al 15 dicembre 2012.\nAnime.\nLa produzione di un adattamento anime fu annunciato sul trentatreesimo numero di \"Weekly Sh\u014dnen Jump\" uscito il 14 luglio 2007. La serie animata \u00e8 stata prodotta dallo studio Madhouse, Nippon Television, Sh\u016beisha, D.N. Dream Partners e VAP, la regia fu affidata a Hiroshi K\u014djina, la sceneggiatura venne assegnata a Satoshi Suzuki, il character design fu ad opera di Mika Takahashi mentre la colonna sonora fu composta da Tomoki Hasegawa. L'anime si compone di 25 episodi, trasmessi dal 2 ottobre 2007 al 25 marzo 2008 su NTV in Giappone; in seguito le puntate furono replicate sulle stazioni televisive affiliate a NTV.\nDrama CD.\nIl primo drama CD \u00e8 uscito il 6 novembre 2006 con gli stessi doppiatori dell'anime, il secondo \u00e8 uscito il 25 aprile 2007.\nVideogiochi.\nUn videogioco per Nintendo DS intitolato e sviluppato da Marvelous Entertainment, \u00e8 stato pubblicato il 12 giugno 2008. Un altro, per PlayStation 2, intitolato e sviluppato da Compile Heart, \u00e8 stato pubblicato il 28 agosto 2008.\nNeuro N\u00f4gami appare come personaggio giocabile in \"Jump Ultimate Stars\" per Nintendo DS, dove utilizza Yako per eseguire alcuni attacchi, inoltre Akane, X e Sasazuka appaiono come aiutanti. Nero \u00e8 apparso anche come personaggio di supporto in \"J-Stars Victory Vs\"."}
{"id": "1552337", "revid": "486946", "url": "https://it.wikipedia.org/wiki?curid=1552337", "title": "Lago di Genesaret", "text": ""}
{"id": "1552338", "revid": "4175", "url": "https://it.wikipedia.org/wiki?curid=1552338", "title": "Rugby a 15 ai Giochi della VIII Olimpiade", "text": "Al torneo di rugby dei Giochi Olimpici del 1924 disputatisi Parigi presero parte le rappresentative di Francia, Romania e Stati Uniti campioni in carica. Ogni squadra gioc\u00f2 due partite: sia i francesi che gli statunitensi batterono i romeni, rendendo cos\u00ec lo scontro diretto una finale. Vinsero nuovamente gli Stati Uniti, questa volta per 17 a 3. Questa fu l'ultima apparizione del rugby nel programma olimpico.\nFormazioni.\nN.B.: I giocatori sopra la linea hanno preso parte ad almeno una partita del torneo, gli altri pur essendo inseriti in squadra non hanno mai giocato. Comunque il sito del CIO riconosce come medagliati solo i primi."}
{"id": "1552341", "revid": "5588", "url": "https://it.wikipedia.org/wiki?curid=1552341", "title": "ARVA", "text": ""}
{"id": "1552344", "revid": "298055", "url": "https://it.wikipedia.org/wiki?curid=1552344", "title": "James Frey", "text": "Biografia.\nSi \u00e8 laureato alla Denison University, un college privato in Ohio, e ha frequentato anche la School of Art Institute di Chicago. Durante gli studi all'Art Institute e prima di dedicarsi alla carriera di scrittore, Frey ha svolto numerosi lavori nell'area di Chicago. Dopo la laurea si \u00e8 trasferito a Los Angeles e ha trovato lavoro come sceneggiatore, regista e produttore.\nNella primavera del 1996 inizi\u00f2 a scrivere \"In un milione di piccoli pezzi\", resoconto delle sue esperienze durante la sua cura per l'alcolismo e la tossicodipendenza in un centro di riabilitazione del Minnesota.\nFrey ha scritto le sceneggiature per i film \"Kissing A Fool\" e \"Sugar: the Fall of the West\", entrambi prodotti nel 1998; il secondo \u00e8 stato anche diretto da lui.\nLa casa editrice Doubleday ha pubblicato \"In un milione di piccoli pezzi\" nell'aprile 2003 e i curatori editoriali di Amazon.com lo hanno selezionato come il loro libro preferito di quello stesso anno. Il libro \u00e8 diventato un bestseller, rimanendo nella classifica dei libri pi\u00f9 venduti per 44 settimane, vendendo quasi 5 milioni di copie. Il \"New Yorker\" ha elogiato il libro come \"Una frenetica ed elettrizzante descrizione dell'esperienza\".\nA cavallo fra il 2005 e il 2006, un'inchiesta svolta principalmente da \"The Smoking Gun\" ha scoperto che alcuni elementi dell'autobiografia erano falsi.\nNel 2004, Frey ha scritto \"Il mio amico Leonard\", che ricomincia l\u00e0 dove \"In un milione di piccoli pezzi\" era finito; il romanzo \u00e8 difatti incentrato sul rapporto padre-figlio che Frey ed il suo amico Leonard, conosciuto nel centro di riabilitazione, hanno condiviso. Il libro \u00e8 stato pubblicato in America nel giugno 2005 dal Riverhead, ed \u00e8 diventato subito un bestseller.\nNel 2007 Frey ha scritto \"Buongiorno Los Angeles\", che \u00e8 stato pubblicato nel maggio 2008.\nI libri di Frey sono stati pubblicati in trentuno lingue in tutto il mondo. Frey vive attualmente a New York City con la moglie e la figlia."}
{"id": "1552346", "revid": "155634", "url": "https://it.wikipedia.org/wiki?curid=1552346", "title": "Coppa del Mondo di rugby a 7 2001", "text": "La Coppa del Mondo di rugby a 7 2001 si \u00e8 disputata nel mese di gennaio a Mar del Plata, Argentina, e rappresent\u00f2 il primo principale evento di rugby tenutosi in Sudamerica. In finale la Nuova Zelanda si impose contro l'Australia, che in semifinale elimin\u00f2 a sua volta i campioni uscenti delle Figi sconfiggendoli 22-14, col punteggio di 31-12.\nQuesto fu il mondiale di Jonah Lomu, subentrato al capitano neozelandese Eric Rush che fu costretto a tornare ad Auckland dopo essersi rotto una gamba contro l'Inghilterra nella fase a gironi. Lomu segn\u00f2 anche tre delle cinque mete realizzate dalla Nuova Zelanda in finale.\nSquadre partecipanti.\nPer la prima volta si sono qualificate automaticamente le otto squadre giunte ai quarti di finale nella precedente edizione, oltre al Paese organizzatore. Le restanti quindici squadre sono state invece determinate dopo una serie di tornei di qualificazione che hanno coinvolto un numero record di 91 nazioni.\nRisultati.\nFase a gironi.\nLe prime due classificate si qualificano par la fase ad eliminazione diretta per la Melrose Cup, la terza e la quarta accedono al plate, la quinta e la sesta si qualificano per il bowl."}
{"id": "1552349", "revid": "729019", "url": "https://it.wikipedia.org/wiki?curid=1552349", "title": "Rocca Malatestiana (Cesena)", "text": "La Rocca Malatestiana di Cesena \u00e8 una fortificazione sulla sommit\u00e0 del colle Garampo, circondata dal Parco della Rimembranza; \u00e8 la terza rocca della citt\u00e0 e venne costruita a poca distanza dalle rovine delle due precedenti risalenti all'epoca tardo-romana e medievale.\nStoria.\nLa prima rocca.\nLa prima fortezza, detta \"Rocca antica\", si trovava pi\u00f9 a monte, al Beccavento, sull'antico \"castrum romanum\", e venne distrutta da una frana provocata da una piena del fiume Savio intorno all'anno 1000.\nLa seconda rocca.\nSuccessivamente ne venne costruita un'altra pi\u00f9 a valle, detta \"Rocca vecchia\" e nota anche come \"Rocca dell'Imperatore\" perch\u00e9 vi soggiorn\u00f2 Federico Barbarossa. Nel 1357 Cia degli Ordelaffi, moglie di Francesco II Ordelaffi, signore di Forl\u00ec, vi sostenne con coraggio e valore l'assedio del cardinale Albornoz. La Rocca venne distrutta venti anni dopo, nel 1377, dall'esercito dei Bretoni, guidati dal cardinale Roberto da Ginevra (futuro Antipapa Clemente VII), che saccheggiarono e incendiarono l'intera citt\u00e0.\nLa terza rocca.\nNel 1380 incominciarono i lavori di ricostruzione della rocca per iniziativa di Galeotto I Malatesta in modo da renderla un punto strategico per la difesa della citt\u00e0. I lavori vennero diretti inizialmente dall'architetto Matteo Nuti da Fano e ultimati da Cristoforo e Francesco Baldini da Ferrara; furono condotti in due tranche, la prima dal 1466 al 1470, quando era pontefice Paolo II (1464-1471), la seconda dal 1475 al 1477, regnante Sisto IV (1471-1484).\nNell'ottobre del 1432, dopo la morte prematura di Galeotto Roberto, a Cesena subentra Domenico Malatesta Novello, al quale si devono le grandi opere che hanno dato alla citt\u00e0 l'impronta malatestiana che la caratterizzer\u00e0 nei secoli futuri nella parte storica del centro urbano. In particolare nel 1441 Novello si dedic\u00f2 assiduamente ai nuovi lavori per il rafforzamento e il rinnovamento della cinta muraria cittadina.\nDopo Novello e Leonardo Da Vinci.\nDopo la morte di Novello, avvenuta nel 1465, Cesena ritorn\u00f2 sotto la dominazione pontificia e il fortilizio d'epoca malatestiana fu completamente rinnovato, adeguato ai sistemi difensivi legati all'introduzione delle nuove armi da fuoco.\nNel 1500 Cesare Borgia, detto \"il Valentino\", eresse Cesena a \"capitale\" del ducato di Romagna, centro del suo potere. Trascorse nella rocca brevi periodi assistito dall'amico e sicario Michelotto Corella. Il duca desiderava che la moglie Charlotte d'Albret e la figlia Luisa stabilissero la residenza nell'appartamento signorile della fortezza. Nel 1502 giunse in citt\u00e0 Leonardo da Vinci, al quale Borgia aveva conferito l'incarico di rilevare ed aggiornare le fortificazioni delle citt\u00e0 di Romagna conquistate. Della sua attivit\u00e0 ci restano i rilievi della cinta muraria, con annotazioni sulle due rocche, e il disegno dei rastelli che proteggevano la porta principale di accesso alla rocca Nuova. Certamente Leonardo approv\u00f2 la soluzione adottata per la costruzione del nuovo sistema di bombardiere posto sul \"muro grosso\" della rocca Nuova. Queste postazioni, dette alla \"franzosa\", vennero ultimate nel giugno del 1503. La rocca Nuova di Cesena conserva, assieme agli aspetti tradizionali del sistema di fortificazione in uso nella seconda met\u00e0 del Quattrocento, interessanti e particolari soluzioni difensive che furono adottate in tutta Italia nei primi anni del Cinquecento, in seguito alla diffusione delle armi pesanti, per contrastare il tiro potente delle bocche da fuoco.\nDal Settecento in poi.\nFino alla fine del Settecento la Rocca mantenne la sua funzione di fortezza militare, ma dopo l'epoca napoleonica, attraverso lavori di modifica, venne trasformata in carcere sia all'interno del Maschio e della Femmina, sia nella Torre del Nuti, cos\u00ec chiamata dal nome dell'architetto Matteo Nuti che la progett\u00f2.\nNei primi anni quaranta del XX secolo, su viale Mazzoni, \u00e8 stato costruito un rifugio antiaereo dall'ingegnere Mario Tellerini. Il tunnel, lungo 60 m, largo 3 m e alto 4 m, \u00e8 costruito in mattoni e in grado di ospitare 800 persone; \u00e8 dotato di un impianto di aerazione, illuminazione, due latrine e di rifornimento idrico. Il 3 settembre 1944 i fascisti della XXV Brigata Nera \"Arturo Capanni\" fucilarono nello sferisterio della rocca otto partigiani.\nLa Rocca rimase carcere fino al dicembre del 1969 e solo nel 1970, quando il castello torn\u00f2 al Comune, vennero eliminate alcune strutture della prigione.\nNel 1974 venne collocato nella Femmina il Museo della Civilt\u00e0 Contadina che fino al 1988 rimase l'unica parte visitabile dell'intero complesso. Dal 1989 per ripetuti interventi di recupero e di adeguamento alle norme di sicurezza e per continue iniziative di valorizzazione quali mostre, spettacoli, manifestazioni varie, la Rocca si \u00e8 proposta all'attenzione di cittadini e turisti e nel giugno del 2003 sono stati riaperti i camminamenti interni alle mura e il Maschio. Nel 2008 la Rocca \u00e8 stata al centro di un progetto di consolidamento e di restauro, che ha interessato in particolare le decorazioni pittoriche. Negli anni 2010 la Rocca \u00e8 sede di alcuni eventi culturali ed \u00e8 oggetto di visite guidate sia diurne che notturne.\nDescrizione.\nLe mura.\nLa mole della fortezza, a forma di esagono irregolare, con sette torri esterne di varia forma (circolare, rettangolare, poligonale) e due torri interne che svettano sulle grandi muraglie, si erge in cima al colle visibile da tutta la citt\u00e0 e la pianura circostante. Data la posizione e la struttura della Rocca, ben presto si diffuse la fama della sua imprendibilit\u00e0 tanto che il frate eremitano di San Agostino Cornelio Guasconi nel suo poemetto \"Diluvio successo in Cesena del 1525 a di 10 de luglio\" cos\u00ec la descriveva:\nEntrando nel cortile interno, a destra si erge la lunga cortina est; a sinistra si stende il grande prato in pendio dominato dalle due torri, il Maschio e la Femmina; di fronte, in fondo alla corte bassa, sbarra il passo il grande cancello di ferro, antica entrata principale della fortezza.\nLe torri \"Femmina\" e \"Maschio\".\nAttraverso la corte bassa, si accede alla \"Torre Femmina\" dentro la quale \u00e8 allestito il Museo Storico dell'Agricoltura. Al piano seminterrato, in due grandi ambienti a volta a botte sono conservati carri agricoli, calessi e attrezzi da lavoro. Interessante la raccolta di Caveje, perni in ferro battuto ornati da tintinnanti anelli, che avevano la funzione di bloccare il giogo dei buoi al timone del carro.\nAl piano superiore si possono ammirare la ricostruzione di una cucina contadina e quella di una camera da letto. Si risale la scala e si prosegue fino al secondo piano dove nella sala dei telai sono esposte immagini e attrezzature che raccontano l'intero ciclo della canapa, dalla raccolta della canna fino alla tessitura della tela.\nNei locali attigui sono conservati attrezzi per il ciclo del grano, dai grandi aratri alle falci e ai setacci per la \u201cspulatura\u201d. Al terzo piano \u00e8 ampiamente documentato l'intero ciclo dell'uva e del vino, sia con immagini, sia con attrezzature del passato. Inoltre \u00e8 appena stata allestita la ricostruzione di un'antica falegnameria. \nNella sala esagonale della torre d'angolo \u00e8 alloggiata l'Armeria della Rocca con armature, elmi, lance, picche, alabarde, scuri, mazzafrusti, archi, balestre, scudi e spade. Su questo piano \u00e8 possibile notare che lungo i muri sono presenti, anche se chiusi da vetri, dei piombatoi o beccatelli, che venivano usati per gettare sassi frecce o pece bollente sui nemici che tentavano di dare la scalata alla torre; nella parte alta del muro sono visibili gli antichi merli a coda di rondine che sono stati chiusi per la trasformazione della Rocca in prigione. Ai piani intermedi si aprono le piccole stanze esagonali della torretta che conservano altri attrezzi per le attivit\u00e0 artigianali di supporto.\nNell'ultima sala prima di uscire sono esposte armi da fuoco di diverse epoche dal Cinquecento all'Ottocento.\nUsciti dalla Torre Femmina si accede alla Torre Maschio grazie alla scala che introduce al piano rialzato. Un tempo la Torre non aveva collegamenti con il cortile e la porta attuale \u00e8 stata tagliata nel mattone vivo, probabilmente al tempo della trasformazione della Rocca in carcere mandamentale. Ci si trova cos\u00ec nella stanza al piano rialzato, anticamente illuminata da due finestrelle sulle pareti est e nord; la grande finestra di fronte \u00e8 stata tagliata anch'essa nel muro vivo, contemporaneamente alla porta. Questo ambiente oggi \u00e8 adibito a mostre tematiche di ceramiche e maioliche ritrovate negli scavi archeologici del centro storico; periodicamente le mostre vengono rinnovate per epoche storiche.\nDa questa stanza, su per la ripida scala, si sale a quella del Comandante della fortezza, che conserva i resti di un antico camino, nicchie alle pareti, sedili alle tre finestre, uno splendido soffitto a spirale e due porte d'ingresso. Una collegava il Maschio alla Femmina con un ponte levatoio, oggi non pi\u00f9 esistente e l'altra permette ancora di scendere, con un ponte sospeso, sul bastione ovest. Sopra questa si possono notare, incastrati nel muro, i resti delle carrucole in legno che comandavano l'apertura e la chiusura del ponte levatoio.\nDalla stanza parte una scala interna al muro, che permette di accedere al piano superiore dove sono conservate due celle del sistema carcerario che presentano, sulle pareti, disegni ed iscrizioni lasciate dai prigionieri. Dalla torre maschio si scende, attraverso il ponte fisso, sul bastione ovest, dove incomincia la passeggiata panoramica sulle mura.\nI camminamenti interni.\nI camminamenti interni, a cui si accede attraverso una piccola porta situata a met\u00e0 della cortina est; ci si inoltra nel corridoio detto \"del pozzo\"; a met\u00e0 percorso, infatti, si passa sopra la grata che chiude una cavit\u00e0, di forma quadrata, che qualcuno ha definito il \u201cpozzo dei rasoi\u201d, ma che potrebbe anche celare uno dei tanto favoleggiati passaggi segreti sotterranei per fuggire dalla Rocca in caso di assedio. Proseguendo, si svolta a destra nel corridoio detto del Nuti, dal nome dall'architetto che l'ha progettato, lo stesso che ha realizzato la sala quattrocentesca della Biblioteca Malatestiana; in fondo si giunge alla stanza del piano intermedio della Torre di guardia.\nAl suo interno si possono ammirare un armigero con la maglia di ferro e la sella con la quale si correva la \u201cGiostra d'incontro\u201d dall'epoca malatestiana fino al 1838. Si trattava di un torneo cavalleresco durante il quale quattro cavalieri, in rappresentanza dei quattro quartieri della citt\u00e0, si sfidavano allo scontro con la lancia in Piazza Grande, oggi Piazza del Popolo. Vinceva colui che disarcionava gli avversari o chi, dopo cinque scontri, aveva totalizzato il maggior numero di punti in base alle parti colpite dell'avversario. Nelle due spallette della finestra vi sono delle incisioni sui mattoni in caratteri strani, forse cirillici, lasciati da soldati di guarnigione alla Rocca. Spicca nitido il nome Giulio Croce. Ai lati della finestra si possono osservare due bocche da fuoco, murate dall'esterno in data imprecisata e lasciate chiuse anche durante i restauri degli anni settanta-ottanta.\nSalendo la scala a chiocciola, si raggiunge il piano superiore, occupato da un'unica stanza di forma circolare chiamata \u201cdelle cannoniere\u201d per la presenza di due postazioni per cannoni ancora aperte e con il camino di aspirazione del fumo dell'esplosione; la finestra al centro guarda verso la Basilica del Monte e la settecentesca Chiesa di Sant'Agostino; le due finestrelle sulla parete opposta, una delle quali \u00e8 parzialmente chiusa da un muro di rinforzo costruito parallelamente a quello antico del corridoio, tengono sotto osservazione i lati esterni del muro. La scala a chiocciola continuerebbe fino a raggiungere gli spalti a cielo aperto, ma, per motivi di sicurezza e protezione, \u00e8 chiusa da una cupola trasparente. Dalla \u201cstanza delle cannoniere\u201d parte il corridoio detto \u201cdel nano\u201d, cos\u00ec definito perch\u00e9 \u00e8 il pi\u00f9 basso di tutta la struttura e costringe chi lo percorre ad avanzare con la testa chinata; se si fosse trattato di nemici invasori essi si sarebbero trovati in condizione di grande vulnerabilit\u00e0 senza potersi difendere. \nAlla fine del \"corridoio del nano\" si scende la scala a chiocciola fino a met\u00e0, si risalgono sulla sinistra i gradini della scala rettilinea, si giunge al piano superiore della cortina est e si apre davanti agli occhi il corridoio pi\u00f9 lungo di tutti i camminamenti interni, circa 130 metri, illuminato naturalmente dalle feritoie che guardano verso il cortile interno. L'ultima parte del corridoio, comunemente noto come \"Corridoio dei fantasmi\" ha le feritoie ostruite dalla costruzione dell'edificio esterno che serviva come cucina del carcere, uffici e casa del custode. Proprio in quest'ultimo tratto in diverse occasioni si sarebbero verificati fenomeni paranormali che fanno parlare di \u201cfantasmi alla Rocca\u201d.\nAl termine del corridoio si scende la lunga scala rettilinea di 42 gradini: a destra, vi sono l'innesto con la cortina sud e l'uscita sotto il voltone d'ingresso; a sinistra vi sono due stanzette della torretta d'angolo con due cannoniere. Percorrendo la scala fino in fondo, si scende nella stanza semicircolare di protezione dell'antico fossato, oggi interrato, la cui funzione \u00e8 testimoniata da una feritoia d'osservazione, una bocca da fuoco ed una porta attualmente murata. La fantasia di qualcuno e vaghi riferimenti in antichi documenti l'hanno definita \u201cla stanza delle torture\u201d per la sua posizione sotto il livello del terreno e per la sua lontananza dalle due torri interne.\nRisalita la scala ci si immette nella cortina sud, la pi\u00f9 alta e naturalmente illuminata dell'intero percorso, in fondo alla quale si trova una vera e propria meraviglia della Rocca Malatestiana: la scala dei cavalli. Alta e monumentale \u00e8 costituita da uno scivolo con cordoli per permettere ai cavalli di entrare dal fossato, risalire fino al livello dei cortili alti interni e raggiungere la corte della cisterna, che era la pi\u00f9 protetta di tutta la struttura difensiva della fortezza. Questo tratto fa parte del prossimo lotto di lavori alla Rocca e potrebbe essere aperto al pubblico in tempi abbastanza contenuti.\nPasseggiata panoramica sugli spalti.\nAll'orizzonte si stagliano i colli di Bertinoro e Monte Maggio, il primo dominato dalla Rocca e il secondo ricoperto di alberi, dietro ai quali il sole tramonta con effetti policromi.\nAl centro della zona pianeggiante si elevano le \u201cTorri\u201d del nuovo quartiere di San Mauro e ai piedi del colle Garampo si erge la chiesa settecentesca di San Domenico; pi\u00f9 lontano, sulla destra, il Carisport e l'Ippodromo del Savio.\nSotto il bastione nord si ammira la Citt\u00e0 Malatestiana: sono facilmente identificabili la cupola verderame della chiesa di Santa Cristina, ricostruita per volont\u00e0 di papa Pio VII, il cesenate Barnaba Chiaramonti, che ne affid\u00f2, nel 1814, il progetto all'architetto Giuseppe Valadier, e un poco pi\u00f9 lontano il campanile di San Bartolomeo, subito oltre le mura malatestiane; al centro, vicinissimi tra loro la chiesa di Boccaquattro, il Palazzo del Ridotto dei Nobili sulla cui facciata si apre il nicchione da cui papa Pio VI, il cesenate Giovanni Angelo Braschi benedice la citt\u00e0; la torre civica detta il \u201cCampanon\u201d e la lunga facciata del palazzo che ospita la Biblioteca Malatestiana coi medaglioni dei cesenati illustri e le finestre a lunetta; pi\u00f9 a destra svetta l'agile guglia del campanile della Cattedrale di San Giovanni Battista. All'orizzonte la linea blu del mare Adriatico su cui si stagliano i grattacieli di Cervia e Milano Marittima, a sinistra, e di Cesenatico a destra.\nGirando sul bastione est sorge, in cima al colle Spaziano, l'Abbazia Benedettina di S. Maria del Monte, fondata da San Mauro, vescovo di Cesena poco prima dell'anno Mille; in basso \u00e8 visibile la mole della Chiesa di Sant'Agostino, vero gioiello di arte sacra, ricostruita a partire dal 1752 su progetto di Luigi Vanvitelli. \nA sud, sotto i bastioni, protetto dall'antico muro della citt\u00e0, si stende lo sferisterio, dove un tempo si disputavano partite di palla al bracciale o di tamburello; in fondo si ergono le rovine della Rocca Vecchia e la Porta Montanara; oltre si eleva il colle dei Cappuccini con l'omonimo convento e lontano la linea delle cime appenniniche che fanno corona alla valle del Savio.\nPercorrendo gli spalti, si pu\u00f2 notare la loro diversa larghezza, determinata dalla maggiore o minore possibilit\u00e0 di attacchi da parte dell'artiglieria nemica. Dalla Torre di San Giorgio si possono ammirare il complesso dell'Istituto Artigianelli Lugaresi; il ponte Clemente, dal nome di papa Clemente XII che nel 1733 ne avvi\u00f2 la ricostruzione, ma pi\u00f9 noto come Ponte Vecchio; il campanile di San Rocco, unico resto della chiesa seicentesca distrutta dai bombardamenti alleati del 1944; lontano, a sud, sul promontorio che domina il corso del fiume Savio, la Torre Malatestiana di Roversano.\nDagli spalti si scende sul grande prato, che un tempo costituiva la piazza d'armi, dove i soldati si esercitavano alla guerra e che oggi \u00e8 luogo di eventi culturali, folcloristici, teatrali e musicali.\nLa visita alla Rocca Malatestiana di Cesena \u00e8 cos\u00ec terminata; ci si pu\u00f2 soffermare sul prato e nei cortili per godere della quiete e della bellezza del castello carico di storia.\nI musei.\nMuseo di Storia dell'Agricoltura.\nIl Museo di Storia dell'Agricoltura ospitato all'interno della Rocca Malatestiana \u00e8 nato grazie alla donazione alla citt\u00e0 dell'artista Mario Bocchini nel 1974 e rappresenta nel settore una delle collezioni pi\u00f9 ricche dell'intera regione.\nCollocato su tre piani all'interno del torrione \"femmina\", cui va aggiunto il piano interrato, il museo \u00e8 uno specchio sull'attivit\u00e0 che fin dalle origini ha segnato l'economia e la societ\u00e0 cesenate: l'agricoltura.\nIntrodotto da una corposa parte storica, il museo \u00e8 organizzato secondo i cicli produttivi che armonizzavano la vita campestre: il grano, il mais, la canapa, i mestieri della campagna, la vite e il vino, l'allevamento, i trasporti e infine la stanza degli oggetti. Ogni utensile o mobile \u00e8 indicato sia in italiano che in dialetto romagnolo.\nSpazio espositivo per mostre archeologiche.\nAll'interno del torrione \"maschio\" \u00e8 stato realizzato uno \"spazio espositivo per mostre archeologiche\" in cui vengono allestiti esposizioni di reperti del periodo malatestiano e rinascimentale, documenti di una vasta produzione artigianale che compie un ampio arco temporale, dal XIV secolo fino al XVIII secolo."}
{"id": "1552351", "revid": "118709403", "url": "https://it.wikipedia.org/wiki?curid=1552351", "title": "Cenestesi", "text": "La cenestesi (composto dall'unione delle parole greche \u03ba\u03bf\u03b9\u03bd\u03bf\u03c2 \"comune\" ed \u03b1\u03b9\u03c3\u03d1\u03b7\u03c3\u03b9\u03c2, \"sensazione\"; pron. \"cenest\u00e8si\") \u00e8 una sensazione generale relativa ai visceri interni e alla loro attivit\u00e0 vegetativa.\nSi tratta della somma di sensazioni propriocettive e interocettive (con esclusione di quelle che vengono dagli organi sensoriali propriamente detti) che determina pertanto un sentimento generale di benessere o di malessere, di affaticamento, di energia, di malattia.\nTale sentimento varia in rapporto alle condizioni di salute, di alimentazione, di riposo, nonch\u00e9 in rapporto a fattori meteorologici, alle variazioni di equilibrio vegetativo della giornata, ecc.\nSi tratta pertanto di una sensazione generale che sta alla base della cosiddetta \u00abimmagine del corpo\u00bb o \u00abschema corporeo\u00bb e, per suo tramite, della \u00abcoscienza di s\u00e9\u00bb e delle funzioni dell'Io.\nLa cenestesi inoltre, per le sue polarit\u00e0 fondamentali di benessere e di malessere, \u00e8 la sorgente primordiale del tono affettivo, cio\u00e8 dell'umore e costituisce quindi un fattore psicodinamico della massima importanza.\nI disturbi della cenestesi che si manifestano come uno stato di sofferenza continua riferita sia ad un organo isolato che in forma diffusa a tutto l'organismo, possono ridurre la capacit\u00e0 di apprendimento nella scuola ed influenzare il comportamento sociale dell'alunno.\nParticolari disturbi della cenestesi possono aversi come manifestazione normale nel corso della crisi della pubert\u00e0.\nLe turbe della cenestesi fanno riferimento a sensazioni di malessere generale, difficilmente descrivibili, che accompagnano il decorso di molte malattie infettive. Un esempio si ha nel corso di un'infezione malarica."}
{"id": "1552352", "revid": "729019", "url": "https://it.wikipedia.org/wiki?curid=1552352", "title": "Savoia-Marchetti S.80 bis", "text": "Il Savoia-Marchetti S.80 bis era un aereo anfibio bimotore ad ala alta a sbalzo prodotto dall'azienda italiana Savoia-Marchetti negli anni trenta e derivato dal precedente monomotore Savoia-Marchetti S.80.\nStoria.\nSviluppo.\nL'S.80, inizialmente realizzato come monomotore, dopo l'incidente mortale in cui perse la vita Edoardo Agnelli (marche I-MORO) venne modificato approntando due gondole motore sulle ali invece che sull'unica posizione centrale, sostituendo il Colombo S.63 da 120 CV con elica traente con due britannici Pobjoy Niagara da 86 CV cadauno, dotati di eliche bipala in legno stavolta in configurazione spingente.\nMa le speranze di successo commerciale vennero disattese, pur sull'onda del successo mondiale acquisito dalle imprese del Savoia-Marchetti S.55, venendo prodotto in pochissimi esemplari, ma riusc\u00ec a conquistarsi un piccolo posto nella storia aeronautica italiana per i numerosi raid aerei compiuti dal giornalista Vittorio Beonio Brocchieri.\nDescrizione tecnica.\nL'S.80 era un velivolo anfibio dall'aspetto moderno per l'epoca; monomotore ad ala alta a scafo centrale con cabina di pilotaggio chiusa e carrello retrattile.\nLo scafo restava fedele alla realizzazione con struttura in legno rivestita da pannelli in compensato telato, soluzione ripresa dal predecessore S.56, e presentava due carenature esterne atte ad alloggiare il carrello che era diventato retrattile. I piani di coda erano realizzati attorno ad un tubo portante con pannelli rivestiti in tela, mentre l'impennaggio, cos\u00ec come i flap erano realizzati totalmente in legno.\nL'ala era posizionata alta.\nIl carrello d'atterraggio era retrattile ed in posizione di riposo era alloggiato un due carenature esterne poste ai lati dello scafo centrale.\nLa propulsione era affidata ad una coppia di motori Pobjoy Niagara, un radiale 7 cilindri raffreddato ad aria caratterizzato dalle dimensioni particolarmente compatte. In grado di erogare una potenza pari a 86 CV (63 kW), erano installati in configurazione spingente ed alloggiati in due gondole motore collegate alla parte superiore dell'ala tramite un doppio castello tubolare.\nEsemplari attualmente esistenti.\nEsiste attualmente un esemplare costruito nel 1934 re-immatricolato I-ELIO nel dopoguerra, donato al Museo Caproni di Vizzola Ticino ed inviato per il restauro a Rovereto e da l\u00ec esposto per lungo tempo al Museo dell'aeronautica Gianni Caproni di Trento. Con l'apertura del parco tematico Volandia, l'esemplare \u00e8 tornato nel complesso di Vizzola Ticino."}
{"id": "1552355", "revid": "767487", "url": "https://it.wikipedia.org/wiki?curid=1552355", "title": "4 passi fra le nuvole", "text": "4 passi fra le nuvole (\"Quattro passi fra le nuvole\" sulla locandina) \u00e8 un film del 1942 diretto da Alessandro Blasetti. Considerato tra i film precursori del neorealismo italiano, insieme ad \"Ossessione\" e \"I bambini ci guardano\". Ha avuto due rifacimenti: \"Era di venerd\u00ec 17\" (1956) e \"Il profumo del mosto selvatico\" (1995). \u00c8 stato in seguito inserito, come opera rappresentativa, nella lista dei \"100 film italiani da salvare\".\nTrama.\nPaolo Bianchi \u00e8 un commesso viaggiatore di una ditta di dolciumi, con moglie e due figli. Un giorno, sul treno che prende per lavoro, incontra un collega, Magnaschi. I due si mettono a parlare vicino al finestrino. Mentre conversano, una giovane donna occupa per sbaglio il posto a sedere di Paolo. L'uomo la fa alzare ma poi, vedendo che la giovane \u00e8 alquanto provata, cambia idea e glielo cede. All'arrivo del controllore, la ragazza non trova il biglietto e cade nel panico. Il bigliettaio si innervosisce, ma Paolo interviene in difesa della ragazza. Durante una vivace discussione la ragazza finalmente trova il suo biglietto.\nQuando \u00e8 la volta di Paolo, il controllore gli chiede di mostrare l'abbonamento, ma egli non riesce a trovarlo. Il controllore gli intima di scendere con lui alla fermata successiva, per fare le opportune verifiche. Nella stanza del capostazione, Paolo mostra la sua irritazione, deve ripartire per lavoro, ma i controllori prendono tempo. Appena arriva la conferma che Paolo possiede un abbonamento, viene lasciato andare. Arrivato tardi per prendere la corriera, sale su di un'altra che arriva a Castelpiano, e si ritrova casualmente vicino alla stessa ragazza incontrata in treno. Paolo e la ragazza iniziano a chiacchierare.\nA una tappa successiva, mentre la corriera si ferma per fare benzina, la giovane donna confessa a Paolo il desiderio di non tornare a casa, testimoniando uno stato d'animo affranto. Intanto, a causa di una mandria di pecore, la corriera finisce fuori strada. Siccome c'\u00e8 del tempo da aspettare, Paolo fa un tratto di strada a piedi con la ragazza. Improvvisamente la ragazza si sente male; a quel punto Paolo comincia a sospettare qualcosa, e la ragazza gli confessa di essere in attesa di un bambino, il cui padre \u00e8 fuggito lasciandola sola. Maria gli chiede quindi un grosso favore: accompagnarla a casa e fingersi suo marito. Paolo inizialmente si scandalizza all'idea, ma poi cambia idea e due si presentano come marito e moglie.\nMaria, nel frattempo, accusa un lieve malessere ed in tale occasione Paolo lo giustifica rivelando lo stato di Maria. Paolo, che pensava di poter ripartire subito, \u00e8 invece costretto dalle circostanze a rimanere a cena con tutta la famiglia, trovandosi nella imbarazzante situazione di dover passare la notte nelle casa dove intanto i genitori di Maria hanno approntato una camera per consentire di trascorrere la notte agli sposi. E cos\u00ec, continuando nella finzione, Paolo e Maria si ritrovano nella stessa stanza da letto: Paolo esprime a Maria il suo disappunto per una situazione che lo ha coinvolto oltre misura e decide di uscire dalla stanza.\nAl mattino si risveglia e, di buon umore, decide di accettare l'invito del padre di Maria a visitare il podere, accompagnandoli Maria stessa. Trascorre cos\u00ec un momento di serenit\u00e0 nel quale rivela a Maria la sua amicizia, ricambiato dalla riconoscenza di Maria per quanto fatto. Al ritorno Paolo \u00e8 accolto dal padre, il fratello e il nonno di Maria con tutt'altra atmosfera: dal campionario di Paolo, aperto la sera prima, \u00e8 uscita una foto che ritrae la vera famiglia di Paolo, ovvero la propria vera moglie e i figli. A quel punto Paolo rivela quanto avvenuto e, compresa la situazione, il padre di Maria acconsente a che possa allontanarsi. Ma prima di uscire Paolo difende la ragazza con un discorso appassionato, riuscendo a convincere i familiari a tenerla fra loro. Paolo si allontana, prende alla fine la corriera e torna a casa in citt\u00e0 dove lo attende la solita vita di tutti i giorni.\nCritica.\nAl di l\u00e0 dell'esaltazione forse un po' ingenua del mondo rurale, nel film \u00abil senso del reale \u00e8 recuperato in forme diverse e a vari livelli\u00bb. Questo recupero \u00e8 per\u00f2 realizzato in modo discontinuo, perch\u00e9 se \u00abtutta la sequenza che si svolge in ferrovia \u00e8 vista con insolita precisione e novit\u00e0 di osservazione\u00bb, dove \u00abcon quei caseggiati urbani, con la moglie intristita, con quelle albe che vedono le fatiche degli uomini chiusi nelle grandi citt\u00e0\u00bb, con \u00able loro levatacce ed il loro coraggio, sono qualcosa che va al di l\u00e0 del solito racconto cinematografico per toccare una zona pi\u00f9 sensibile, con riflessi addirittura sociali\u00bb, si deve per\u00f2 anche rilevare come \u00abla seconda parte del film, quella che si svolge in campagna abbia molto meno naturalezza.\u00bb\nTaluni critici ritengono che il lungometraggio anticipi, insieme ad altre creazioni di Blasetti (\"1860\" e \"Vecchia guardia\"), alcuni aspetti del neorealismo italiano.\nPer il ruolo di protagonista venne scelto Gino Cervi che era stato, alcuni anni prima, il doppiatore di Clark Gable nel road movie di Frank Capra \"Accadde una notte\", film che ha diversi punti in comune con \"Quattro passi fra le nuvole\".\nGiuseppe De Santis, nelle pagine di \"Cinema\" del 10 gennaio 1943: \u00abNon possiamo che salutare con tutto il nostro entusiasmo questo ritorno di Blasetti ad un lineare linguaggio realistico, dove seguendo le peripezie del protagonista entriamo nella casa dei fattori, con la descrizione di questo ambiente, che avrebbe dovuto fare da contrappunto con quello della citt\u00e0; gli sceneggiatori sono caduti in un pateticismo di cattiva lega. Anche la fotografia finisce per assumere un carattere dolciastro. Bisogner\u00e0 dire che i russi sono stati i maestri del miglior Blasetti ed egli non li ha dimenticati, se qui troviamo intensamente espresso il valore delle case di periferia con le inquadrature all'inizio e alla fine del film...\u00bb"}
{"id": "1552356", "revid": "365417", "url": "https://it.wikipedia.org/wiki?curid=1552356", "title": "Via Regia", "text": "La Via Regia \u00e8 stata una via mercantile di vitale importanza nel Vicino Oriente antico. Prendeva le mosse in Egitto e si allungava lungo la penisola del Sinai fino ad \u2018Aqaba. Da l\u00ec svoltava verso settentrione e proseguiva verso Damasco e le sponde dell'Eufrate. \nNumerosi Stati antichi, inclusi Edom, Moab, Ammon e vari domini Aramei dipendevano abbondantemente per i loro traffici dalla \"Via Regia\". Essa cominciava in corrispondenza di Heliopolis, in Egitto, e da l\u00ec si dirigeva verso oriente alla volta di Clysma (moderna Suez), attraverso il Passo di Mitla e gli antichi forti egiziaci di Nekhl e Themed nel deserto del Sinai verso Eilat e \u2018Aqaba. Da queste localit\u00e0 la \"Via Regia\" girava a settentrione attraverso il Wadi Araba, oltre Petra e Ma'an alla volta di Adhruh, Sela (capitale di Edom) e Shawbak. Passava attraverso Kerak e il territorio di Moab verso Madaba, Rabbah Ammon/Philadelphia (moderna Amman), Gerasa (oggi Jerash), Bosra, Damasco e Tadmor (Palmira), finendo a Resafa sull'Alto Eufrate.\nDella \"Via Regia\" parla la Bibbia:\nMolte delle guerre degli Israeliti contro i reami dell'altopiano transgiordanico nel periodo del Regno d'Israele (e dei regni minori quali quello di Giuda) videro come protagonista la \"Via Regia\". \nI Nabatei usarono questo tragitto commerciale per trasportare beni di lusso come l'incenso e le spezie dall'Arabia meridionale. Durante il periodo romano, la \"Via Regia\" fu chiamata \"Via Traiana Nova\". La \"Via Regia\" fu anche usata come importante via di pellegrinaggio per la Cristianit\u00e0, dal momento che transitava attraverso numerosi importanti siti religiosi, come il Monte Nebo e al-Maghtas sulle rive del fiume Giordano. I musulmani la usarono come importante via del \"Hajj\" per raggiungere Mecca, fino a che i Turchi Ottomani costruirono la Tariq al-Bint (\"Strada della Ragazza\") nel XVI secolo."}
{"id": "1552368", "revid": "2034032", "url": "https://it.wikipedia.org/wiki?curid=1552368", "title": "Cosmopolitan (cocktail)", "text": "Il Cosmopolitan (chiamato anche informalmente Cosmo) \u00e8 un cocktail alcolico internazionale a base di vodka riconosciuto ufficialmente dalla International Bartenders Association.\nFa parte della famiglia dei Cape Codder ed \u00e8 inserito nella categoria IBA dei \"Contemporary Classics\" nel ricettario ufficiale aggiornato al 2011.\nStoria.\nAlbori.\nLa storia del cocktail ha delle radici piuttosto vaghe. La prima apparizione del nome \"cosmopolitan\" risale al 1927, quando il barista scozzese Harry MacElhone nomina \"Cosmopolitan\" un cocktail a base di whisky, vermouth, punch svedese e vodka. Nel 1934 fu descritta una versione molto pi\u00f9 simile all'attuale, che prevedeva per\u00f2 l'uso di gin, triple sec, sciroppo di lampone e limone.\nRicetta contemporanea.\nCon la creazione del Cape Codder nel 1968, negli anni settanta vi furono molte ricette che potevano ricordare la composizione attuale; in particolare Neal Murray, barista alla steak house \"Cork &amp; Cleaver\" di Minneapolis, afferm\u00f2 di aver voluto modificare un Kamikaze. Secondo questa tesi il nome deriverebbe dall'esclamazione fatta assaggiandolo \"How cosmopolitan\". Un'altra leggenda vuole invece che sia stato John Caine, barista a Provincetown a crearlo. Fu intorno alla met\u00e0 degli anni ottanta che ricette di cocktail simili iniziarono a diventare noti. La storia pi\u00f9 comune indica Cheryl Cook, barista del ristorante \"The Strand\" di South Beach, come inventrice. Cheryl dichiar\u00f2 che: \nIl nome deriverebbe dal magazine Cosmopolitan che aveva dedicato un articolo alla proprietaria del ristorante. Toby Cecchini dell'\"Odeon\" di Tribeca afferma di aver creato il cosmopolitan nel 1987 prendendo spunto da un drink che faceva una sua collega, Melissa \"Mesa\" Huffsmith, quando era al \"Life\" di San Francisco, che prevedeva vodka, Rose's lime e granatina. Cecchini sostitu\u00ec la vodka con vodka al limone e mise il lime fresco. Dale DeGroff del \"Rainbow Room\" al Rockefeller Center dichiara invece di aver preso spunto da un cocktail assaggiato al \"Fog City Diner\" di San Francisco, e di aver inventato lui la decorazione con la scorza di arancia.\nComposizione.\nLa composizione, secondo la ricetta ufficiale IBA , \u00e8 la seguente:\nPreparazione.\nMiscelare tutti gli ingredienti nello shaker con ghiaccio a cubi, agitando bene, filtrare in una doppia coppa cocktail precedentemente raffreddata. Guarnire con una fettina di lime.\nDescrizione.\nIl cosmopolitan \u00e8 un cocktail rosso-rosato limpido, fruttato, leggermente esperidato, facente parte della famiglia dei Cape Codder. \u00c8 una variante dal tenore alcolico pi\u00f9 deciso (intorno ai 21,5\u00b0), ma il sentore alcolico \u00e8 smorzato dal sapore del cocktail, che deve essere equilibrato fra le note fruttate e quelle aspre degli ingredienti.\nCultura di massa.\nIl cocktail \u00e8 uno dei drink pi\u00f9 famosi del mondo, soprattutto per il consumo fra gli anni novanta e Duemila da parte di molte celebrit\u00e0 Americane ed europee comunque \u00e8 diventato famoso nel 1996 quando Madonna fu fotografata al Rainbow Room con un bicchiere di Cosmopolitan in mano.Il cocktail acquisisce la fama definitiva nel 1998 attraverso la serie televisiva \"Sex and the City\" in cui Carrie Bradshaw, una delle protagoniste, ordina spesso un Grey Goose Cosmopolitan.\nAnche nella serie televisiva \"Queer as Folk USA\" uno dei protagonisti, Emmett, ordina sempre e solo un \"cosmo\".\nVarianti.\nIl cosmopolitan viene solitamente preparato con vodka semplice anzich\u00e9 vodka citron. Pu\u00f2 essere chiamato in associazione a nomi commerciali che ne definiscono l'uso di una particolare marca nella sua composizione, per esempio Absolut cosmo o Cointreaupolitan. Diverse ricette utilizzano differenti quantit\u00e0 o metodi di preparazione. Alcune varianti invece differiscono per l'uso di alcuni ingredienti diversi."}
{"id": "1552369", "revid": "31886", "url": "https://it.wikipedia.org/wiki?curid=1552369", "title": "Field Point", "text": "Field Point \u00e8 un sistema SADD modulare distribuito prodotto dalla National Instruments.\nCaratteristiche principali.\nL'elevata robustezza meccanica lo rende ideale per sistemi di acquisizione e condizionamento dati in ambienti industriali. I moduli vengono collegati al PC via Ethernet, RS-232, RS-485 o anche wireless. Esistono moduli a 2, 8 o 16 canali di I/O.\nPregi e difetti.\nIl maggior pregio \u00e8 costituito dalla modularit\u00e0 e dalla elevata robustezza meccanica, oltre che ad un costo relativamente contenuto. I limiti dipendono principalmente dal sistema di collegamento al PC, che limita la velocit\u00e0 delle possibili acquisizioni."}
{"id": "1552370", "revid": "1396213", "url": "https://it.wikipedia.org/wiki?curid=1552370", "title": "Avatar (film 2009)", "text": "Avatar \u00e8 un film del 2009 scritto, diretto, co-prodotto e co-montato da James Cameron.\n\u00c8 un colossal di fantascienza interpretato da Sam Worthington, Stephen Lang, Zoe Saldana, Sigourney Weaver, Giovanni Ribisi e Michelle Rodriguez. Il film \u00e8 stato proiettato nel tradizionale formato 2D, ma ha visto anche un'ampia diffusione in 3D e in 3D IMAX. Lo stesso Cameron, in quanto forte sostenitore del 3D come futuro del cinema, ha dichiarato che si avrebbe un'esperienza pi\u00f9 completa guardando \"Avatar\" in tre dimensioni, poich\u00e9 il film \u00e8 stato da lui appositamente pensato per essere visto in quel modo.\nIl film ha stabilito diversi record di incassi, diventando anche il film con pi\u00f9 incassi nella storia del cinema, venendo superato nel 2019 da \"\", ma tornando poi al primo posto in classifica, grazie al mercato cinese, nel marzo 2021. Si \u00e8 aggiudicato svariati premi cinematografici, tra cui tre Premi Oscar 2010: miglior fotografia, miglior scenografia e migliori effetti speciali.\nTrama.\nNel 2154 una compagnia interplanetaria terrestre, la RDA, \u00e8 da alcuni anni all'opera su Pandora, un mondo primordiale ricoperto da foreste pluviali, le cui flora e fauna sono di dimensioni superiori rispetto a quelle terrestri. Tra le specie del pianeta ve n'\u00e8 una di umanoidi chiamati Na'vi; per questo sono stati sviluppati gli \"avatar\", cio\u00e8 ibridi creati in laboratorio con geni umani e geni Na'vi, con ciascun avatar che pu\u00f2 essere utilizzato e controllato solo dall'essere umano il cui DNA \u00e8 stato impiegato per comporlo. Il collegamento viene effettuato grazie a una speciale capsula tecnologica, dove il soggetto trasferisce coscienza e anima nell'avatar.\nLa RDA \u00e8 interessata ai ricchi giacimenti di \"unobtainium\", un cristallo ferroso che sarebbe la risposta ai gravi problemi energetici che da decenni assillano la Terra. Un abbondante giacimento \u00e8 stato individuato proprio sotto l'insediamento del clan Na'vi degli Omaticaya (l'Albero Casa), che la RDA ha tentato di far allontanare attivando il programma avatar, guidato dalla dottoressa Grace Augustine, che \u00e8 riuscita a insegnare la lingua umana ai Na'vi e ad apprendere la loro cultura, ma i rapporti si sono guastati dopo alcuni incidenti e la via diplomatica viene criticata dal dirigente Parker Selfridge e dal colonnello Miles Quaritch. In questo frangente approda su Pandora l'ex marine invalido Jake Sully, che ha accettato di rimpiazzare il fratello gemello Tommy, uno scienziato a lungo addestratosi per pilotare un avatar ma che, poco prima di partire, era stato ucciso. Jake, lautamente pagato per sostituire Tommy, accetta il patto offertogli dal colonnello Quaritch: in cambio di informazioni utili per un attacco militare potr\u00e0 sottoporsi a una costosa operazione chirurgica sulla Terra e riavere l'uso delle gambe.\nJake impara velocemente a controllare il proprio avatar e viene aggregato a una spedizione nella foresta con Grace, lo scienziato Norm Spellman e l'elicotterista Trudy Chac\u00f3n; tuttavia il gruppo si imbatte in un Thanator, feroce animale predatore che attacca Jake; egli si salva tuffandosi in un fiume, ma non riesce a ritrovare gli altri. Rimasto solo nella notte, Jake rischia di soccombere a un branco di Lupivipera, quando interviene una guerriera Na'vi che lo stava spiando. \u00c8 la principessa Neytiri degli Omaticaya, che si rivela capace di parlare la lingua umana e che, dopo un \"segno di Eywa\", la divinit\u00e0 panica venerata dagli indigeni, lo conduce all'Albero Casa. Qui Jake dichiara al capoclan Eytucan e alla compagna sciamana Mo'at di voler conoscere usi e costumi Na'vi e, nonostante la diffidenza del guerriero Tsu'tey, il promesso compagno di Neytiri, gli viene concesso di rimanere. Sotto la guida di Neytiri comincia ad apprendere nozioni sul popolo dei Na'vi e sul suo rapporto empatico con la natura.\nSu decisione di Grace il gruppo si trasferisce al sito 26, un campo avanzato dotato di alcune capsule. Nell'arco di tre mesi Jake impara la lingua e le usanze Na'vi, diventando infine cacciatore dopo aver domato un Ikran; \u00e8 cos\u00ec accolto dagli Omaticaya e corona anche il suo amore con Neytiri. A questo punto la sua determinazione nella missione per conto di Quaritch vacilla, tanto che arriva a mettere fuori uso uno dei bulldozer della RDA impegnato a radere al suolo alcuni alberi sacri. Scoperto dal colonnello e da Selfridge e riportato alla base RDA, Jake convince questi a tentare un'estrema trattativa con gli Omaticaya mentre Quaritch parte alla volta dell'Albero Casa, intenzionato a distruggerlo. Jake, affiancato da Grace, rivela al clan il vero motivo della sua presenza e poi prova a convincere gli Omaticaya a lasciare il villaggio: considerato un traditore, viene ripudiato con Grace. Subito dopo Quaritch, giunto con la propria nave comando Dragon e un gruppo di elicotteri, abbatte a colpi di missili l'Albero Casa e provoca la morte di Eytucan, mentre Neytiri, disperata e furiosa, caccia Jake. Intanto, nella base, il marine viene scollegato dall'avatar e incarcerato con Grace e Norm.\nCon l'aiuto di Trudy e dello scienziato Max Patel, i tre fuggono a bordo dell'elicottero, ma Grace rimane gravemente ferita dal fuoco del colonnello. Giunti al sito 26 prelevano il modulo contenente le capsule e lo spostano nelle vicinanze dell'\"Albero delle anime\", il luogo pi\u00f9 sacro agli Omaticaya. Jake decide di ritrovare il loro consenso compiendo un'impresa leggendaria: diventare un \"Toruk Makto\" (\"Cavaliere di Ultima Ombra\"), ossia riuscire a domare il mastodontico Toruk/Leonopteryx, la pi\u00f9 grande creatura volante su Pandora. Dopo essere riuscito nell'intento, Jake \u00e8 riaccettato da Neytiri, da Tsu'tey e dagli altri membri del clan e pu\u00f2 quindi invocare il loro aiuto per salvare Grace, la quale tuttavia muore nel corso del rituale. Addolorato dalla perdita, Jake decide di combattere l'RDA; in un solo giorno raduna quindici clan e si prepara ad affrontare Quaritch, che conduce l'intera forza militare degli umani per annientare gli indigeni. Nella battaglia finale i Na'vi, dopo un iniziale successo, soccombono alla superiorit\u00e0 tecnologica nemica; negli scontri Norm perde il suo avatar, Trudy viene abbattuta e Tsu'tey viene ucciso. All'ultimo momento, per\u00f2, le creature di Pandora, influenzate dalla divinit\u00e0 Eywa, assaltano gli umani e li sconfiggono; intanto Jake riesce a far saltare in aria il bombardiere sul punto di colpire l'Albero, per poi abbattere la Dragon. Il colonnello Quaritch, sopravvissuto, combatte contro Jake adoperando un esoscheletro da combattimento e ha la meglio, ma appena prima di ucciderlo viene trafitto da due frecce scagliate da Neytiri.\nI Na'vi raggiungono infine la base terrestre e impongono a tutti gli umani ancora presenti, compreso Selfridge, di lasciare Pandora. Ad alcuni scienziati, tra i quali Norm e Max, \u00e8 concesso di rimanere in quanto pacifici e intenzionati a collaborare con i Na'vi. Nella scena finale Jake, nel corso di una cerimonia sacra insieme a tutta la trib\u00f9 e officiata da Mo'at sotto l'Albero delle Anime, lascia il suo corpo umano ed entra per sempre nel suo avatar.\nAmbientazione.\nIl satellite Pandora (che prende il nome da un'omonima figura della mitologia greca) \u00e8 l'ambientazione principale del film: dista dalla Terra 4,4 anni luce e fa parte del sistema stellare triplo Alfa Centauri. Pandora \u00e8 una luna del pianeta Polifemo, il quale ha le dimensioni di Saturno. Il suo \"sole\" \u00e8 la stella Alfa Centauri A. Ad eccezione dei Na'vi, sembra che su Pandora ogni animale abbia sei arti, di cui quattro nella parte anteriore del corpo e due in quella posteriore. Ogni animale inoltre \u00e8 dotato di almeno un paio di appendici neurali che gli consentono di \"interfacciarsi\" con la rete di alberi e con altri animali, tramite un collegamento biochimico chiamato \"tsaheylu\" (\"legame\"). Su Pandora esiste poi un insieme di rilievi chiamati Monti Alleluia, conosciute dagli umani come Montagne Fluttuanti, dette cos\u00ec perch\u00e9 sospese a mezz'aria. Nel film non si spiega il fenomeno, anche se si lascia intuire che il galleggiamento sia dovuto al materiale di cui sono costituite e all'interazione dei campi magnetici di Pandora e Polifemo.\nLe montagne fluttuanti non sono tuttavia un'invenzione originale: ne troviamo traccia anche ne \"I viaggi di Gulliver\" di Jonathan Swift, dove \u00e8 descritta Laputa, l'isola volante ricavata da un diamante e governata da astronomi e matematici che non hanno alcun interesse per il profitto, e in \"Laputa - Castello nel cielo\" di Hayao Miyazaki. Tuttavia il primo a rappresentare graficamente rocce e costruzioni sospese nel cielo fu il pittore belga Ren\u00e9 Magritte, in opere come \"La chiave di vetro\" (1959), \"Il castello dei Pirenei\" (1959) e \"La freccia di Zenone\" (1964).\nProduzione.\nOrigini del progetto.\n\"Avatar\" \u00e8 un progetto cinematografico ideato da James Cameron nel 1996: in quell'anno il regista stese 80 pagine di copione, ma nonostante le buone premesse e la volont\u00e0 di portare sul grande schermo la sceneggiatura, dovette archiviare il tutto per dedicarsi al pi\u00f9 concreto e tanto atteso \"Titanic\". All'epoca dell'ispirazione, Cameron parl\u00f2 di come avesse tratto l'idea dalla saga letteraria fantascientifica \"John Carter di Marte\" scritta da Edgar Rice Burroughs, e di come avrebbe voluto aggiornarla in chiave futuristica; in aggiunta disse che nella sua storia vedeva la rappresentazione del guerriero che affronta un ambiente alieno sfidando la paura della diversit\u00e0.\nNel 1996 fu stimato che per costruire tutti gli scenari galattici e gli altri caratteri fantascientifici del progetto sarebbero serviti oltre , cifra all'epoca irraggiungibile anche per una produzione di alto livello: per il successivo film di Cameron \"Titanic\" verr\u00e0 spesa circa la met\u00e0 di tale costo stimato, rendendolo ugualmente il film pi\u00f9 costoso della storia del cinema fino a quel momento. In agosto, Cameron dichiar\u00f2 che sarebbe tornato ad \"Avatar\" solo dopo aver terminato \"Titanic\", e che un'ulteriore impresa nella realizzazione del mastodontico film sarebbe stato filmarlo interamente in digitale; altra notevole informazione fu la richiesta della societ\u00e0 Digital Domain di curare gli effetti speciali visivi in futuro.\n\"Project 880\".\nNel 2005, durante un'intervista sui suoi progetti futuri, James Cameron afferm\u00f2 di volersi dedicare innanzitutto a \"Project 880\" e a un adattamento di \"Alita l'angelo della battaglia\". \"Project 880\" era un film che Cameron intendeva sviluppare gi\u00e0 da alcuni anni. La storia del film avrebbe visto protagonista un ex marine di nome Josh Sully (nome modificato in Jake in \"Avatar\") e le condizioni della Terra, diventato un pianeta quasi interamente industrializzato, completamente immerso nel caos, in cui gli esseri umani si cibano di alghe marine che vengono coltivate in mare e forniscono loro le proteine per sopravvivere. Inoltre, in questo film, l'avatar era un programma per addestrare i Na'vi come forza lavoro. A differenza di \"Avatar\", in \"Project 880\" Pandora veniva raffigurato come un pianeta con intelligenza propria, una forza della natura che considera gli umani dei virus e nemici del pianeta stesso. Inoltre \u00e8 la volont\u00e0 di Pandora a richiamare gli animali contro le forze degli umani. Cameron cur\u00f2 la sceneggiatura e avrebbe anche curato la regia. Dopo aver messo su alcune bozze, il progetto \u00e8 stato trasformato in \"Avatar\", il cui titolo alternativo era proprio \"Project 880\".\nCameron dichiar\u00f2 di aver ripreso in considerazione la realizzazione di \"Avatar\" solo dopo aver visto gli enormi progressi fatti con la computer grafica. A tal proposito fece riferimento ai personaggi ai quali collabor\u00f2 come consulente grafico: Davy Jones dei \"Pirati dei Caraibi\", agli scenari e alle battaglie de \"Il Signore degli Anelli\", oltre al \"King Kong\" del 2005. Nel dicembre 2006, Cameron spieg\u00f2 cos\u00ec il ritardo nella realizzazione del progetto avviato nel 1996:\nPre-produzione.\nTra gennaio e aprile 2006 Cameron contatt\u00f2 il noto linguista Paul Frommer allo scopo di creare una lingua artificiale da far utilizzare alla civilt\u00e0 aliena presentata. La Lingua Na'vi sembra essere di ordine Oggetto Verbo Soggetto e di tipo agglutinante; nello stesso periodo fu anche ultimata la sceneggiatura. Il budget finale dichiarato \u00e8 di 237 milioni di dollari per la produzione e 150 milioni per promozione e marketing. Nel luglio 2006 fu annunciato che il film sarebbe stato distribuito a fine 2008 e che le riprese sarebbero iniziate a febbraio 2007. Stan Winston, gi\u00e0 collaboratore con Cameron in passato, \u00e8 stato assunto per disegnare e creare la modellistica di personaggi e ambienti. Sigourney Weaver, vecchia amica di Cameron (gi\u00e0 diretta in \"Aliens - Scontro finale\"), \u00e8 stata invece scelta come co-protagonista del film.\nNel settembre 2006 Cameron dichiar\u00f2 che \"Project 880\" sarebbe stato filmato interamente in 3D con la Reality Camera System, un sistema di ripresa appositamente sviluppato che consiste in due cineprese digitali ad alta definizione affiancate che riprendono contemporaneamente la stessa scena ma con due prospettive leggermente diverse, cos\u00ec da simulare i due occhi della vista umana e quindi cogliere anche le informazioni di profondit\u00e0. A fine 2006 Cameron ha annunciato di voler rimandare il film al 2009 per migliorare l'estetica degli effetti speciali.\nSceneggiatura.\nLa sceneggiatura originale del film comprende diverse scene che nella versione cinematografica non sono poi state incluse.\nRiprese.\nLe riprese del film sono iniziate il 16 aprile 2007 presso gli \"Street Stones Studios\" di Wellington in Nuova Zelanda, e si sono concluse il 1\u00ba dicembre dello stesso anno. Nel giugno 2007, un gruppo di production designer \u00e8 stato in visita all'impianto di trivelle \"Nobile Clyde Bourdeaux\" (Golfo del Messico) per filmarne, fotografarne e misurarne ogni perimetro; ci\u00f2 \u00e8 dovuto al fatto che per costruire la colonia di Avatar in digitale ci si \u00e8 dovuti basare su un modello reale. Su invito di Cameron, gli amici e registi Steven Spielberg e Peter Jackson hanno visitato il set una volta ultimato. Essi inoltre sono stati i primi a poter testare l'innovativa tecnologia fotografica.\nIl film \u00e8 composto per un 60% da elementi virtuali creati al computer e per il restante 40% da elementi \"live-action\". Il set di Avatar, chiamato il \"Volume\", \u00e8 un teatro vuoto nel quale gli attori con tute e caschi speciali hanno girato le scene del film. Il film \u00e8 stato girato nativamente e interamente in 3D, utilizzando cineprese progettate dallo stesso James Cameron, con la caratteristica innovativa di permettere al regista e agli attori di vedere in tempo reale le scene riprese in modo da poterne immediatamente correggere gli errori. Nell'aprile del 2009 a post-produzione ancora in corso sono state girate alcune riprese aggiuntive di 31 giorni presso gli studi di Playa Vista a Los Angeles.\nEffetti speciali.\nNell'agosto 2006 la Weta Digital firm\u00f2 un contratto con la 20th Century Fox per la realizzazione degli effetti speciali del film. Nello stesso mese, Stan Winston venne assunto come costumista. Per terminare gli effetti speciali, la Fox contatt\u00f2 anche la Industrial Light &amp; Magic.\nColonna sonora.\nLa colonna sonora \u00e8 stata affidata a James Horner che ha gi\u00e0 composto la musica di due film di Cameron, \"Aliens - Scontro finale\" e \"Titanic\". L'album \"\" \u00e8 stato pubblicato il 15 dicembre 2009 sotto l'etichetta Atlantic Records, e contiene 14 tracce composte da James Horner, inclusa \"I See You (Theme from Avatar)\" cantata da Leona Lewis.\nPromozione.\nIl 21 agosto 2009 su \"MYmovies.it\" \u00e8 stato distribuito in anteprima mondiale il primo trailer di 2 minuti, mentre un certo numero di cinema selezionati in tutto il mondo ha proiettato 16 minuti di immagini in 3D.\nDistribuzione.\nLa 20th Century Fox ha annunciato la distribuzione cinematografica nei cinema IMAX e con proiettori digitali. Inizialmente l'uscita del film era prevista il 22 maggio 2009, ma \u00e8 stata rimandata a dicembre per via dei lunghi tempi richiesti dalla post-produzione e per permettere una maggiore diffusione di sale attrezzate di proiettori 3D.\n\u00c8 stato distribuito nei cinema di tutto il mondo tra il 16 e il 18 dicembre 2009 (l'Italia e la Svizzera italiana, dove \u00e8 uscito il 15 gennaio 2010, sono i penultimi Paesi al mondo in cui \u00e8 stato distribuito, a causa della consistente concorrenza cinematografica durante il periodo natalizio). Il 15 gennaio in Italia \u00e8 stato distribuito contemporaneamente in 932 sale, di cui 414 predisposte per il 3D. Il ritardo della proiezione italiana \u00e8 dipeso dalla volont\u00e0 della 20th Century Fox, che distribuisce il film, di non mettere la pellicola in concorrenza con i \"cinepanettoni\" natalizi di Christian De Sica e Leonardo Pieraccioni, preferendo puntare su \"Amelia\". In Cina la distribuzione del film \u00e8 stata limitata alla sola versione 3D.\nIl 27 agosto 2010 \"Avatar\" \u00e8 ritornato in edizione speciale nelle sale cinematografiche di Belgio, Inghilterra, Polonia, Russia, Spagna, Stati Uniti, India, Australia, Giappone, Corea del Sud, Messico e Argentina. Il film \u00e8 stato riproposto con 9 minuti di scene inedite. Il 12 marzo 2021 il film \u00e8 stato ridistribuito nei cinema cinesi, in modo tale da invogliare le persone a ripopolare le sale e far ripartire il settore fortemente colpito durante la pandemia di COVID-19.\nEdizione italiana.\nLa direzione del doppiaggio e i dialoghi italiani sono stati curati da Tonino Accolla, per conto della Technicolor spa.\nAccoglienza.\nIncassi.\n\"Avatar\" ha incassato nel Nord America e nel resto del mondo, per un totale di , a fronte di un budget di produzione di $237 milioni.\nIl 3 gennaio 2010, dopo soli 17 giorni dall'uscita, ha superato il miliardo di dollari d'incassi, battendo in velocit\u00e0 ognuno degli altri quattro film che fino ad allora avevano raggiunto quel traguardo. Tre giorni dopo \u00e8 diventato il secondo maggior incasso della storia del cinema, avendo raggiunto un incasso mondiale di , dei quali ottenuti solo negli Stati Uniti. Il 25 gennaio \u00e8 diventato il maggior incasso della storia del cinema, avendo raggiunto un incasso mondiale di , superiore ai finali ottenuti da \"Titanic\", che deteneva il record da 12 anni. Il 31 gennaio, in soli 47 giorni, \u00e8 diventato il primo film nella storia del cinema ad aver superato i due miliardi di dollari di incasso. Il 21 luglio 2019 l'incasso del film \u00e8 stato superato da quello di \"\", scendendo al secondo posto nella classifica dei maggiori incassi, ma tornando al primo posto nel marzo 2021.\nTra il 5 e il 7 febbraio ha perso per la prima volta dalla sua uscita il primato di incassi del fine settimana al box office nordamericano, battuto da \"Dear John\" di Lasse Hallstr\u00f6m.\nNelle prime 24 ore di proiezione in Italia ha incassato la cifra record di oltre 2,1 milioni di Euro con una distribuzione in 925 sale, 416 delle quali in 3D. Nel primo fine settimana di uscita in Italia ha incassato , mentre l'incasso totale \u00e8 stato di , facendolo cos\u00ec diventare il film con il maggiore incasso in Italia.\nCritica.\nIl film ha generalmente ricevuto recensioni positive da parte della critica. Il sito \"Rotten Tomatoes\" ha riportato che l'81% delle 322 recensioni professionali ha dato un giudizio positivo sul film, con una media di voto di 7,4 su 10. Il consenso generale del sito \u00e8 che \u00abpu\u00f2 risultare pi\u00f9 impressionante sul livello tecnico rispetto a quello narrativo, ma \"Avatar\" ribadisce il dono singolare di James Cameron per il cinema immaginativo e avvincente\u00bb. Su \"Metacritic\" il film ha avuto un punteggio di 83 su 100 in base a 35 recensioni.\nRoger Ebert del \"Chicago Sun-Times\" ha definito il film \"straordinario\" e gli ha conferito quattro stelle su quattro. Ha affermato: \u00abGuardando \"Avatar\", mi sentivo come quando vidi \"Guerre stellari\" nel 1977\u00bb. Come \"Guerre stellari\" e \"Il Signore degli Anelli - La Compagnia dell'Anello\", il film \u00abutilizza una nuova generazione di effetti speciali\u00bb. Anche A. O. Scott di \"At the Movies\" ha comparato la visione del film a quella di \"Guerre stellari\". Ha affermato che \u00abil copione \u00e8 un po' [...] ovvio\u00bb, ma che \u00abfa parte di ci\u00f2 che lo ha fatto funzionare\u00bb. Todd McCarthy di \"Variety\" ha lodato il film: \u00abil Re del Mondo ha mirato a creare interamente un altro mondo in \"Avatar\", ed \u00e8 un posto che \u00e8 veramente da visitare\u00bb. Kirk Honeycutt di \"The Hollywood Reporter\" ha dato del film una recensione positiva. Ha dichiarato che \u00abLo schermo \u00e8 vivo con pi\u00f9 azione e la colonna sonora risuona con una musica pi\u00f9 potente rispetto a una qualsiasi dozzina di sparatutto fantascientifici che si possa menzionare\u00bb. Il critico di \"Rolling Stone\" Peter Travers ha apprezzato il film, e gli ha dato 3,5 su 4 stelle. Nella sua recensione di stampa ha scritto che il film \u00aballarga le possibilit\u00e0 di ci\u00f2 che un film possa fare. Il talento di Cameron pu\u00f2 essere tanto grande quanto i suoi sogni\u00bb. Richard Corliss del \"Time\" ha dichiarato che il film \u00e8 \u00absicuramente la creazione pi\u00f9 intensa e convincente di un mondo fantastico mai visto nella storia del cinema\u00bb. Kenneth Turan del \"Los Angeles Times\" pensa che il film ha effetti visivi \u00abpotenti\u00bb, ma un \u00abdialogo piatto\u00bb e delle \u00abcaratterizzazioni ovvie\u00bb. James Berardinelli, critico di \"ReelViews\", ha lodato il film e la sua storia dandogli un pieno voto e affermando: \u00abIn 3D, \u00e8 coinvolgente \u2013 ma i tradizionali elementi del film \u2013 storia, personaggi, editing, tematiche, risonanza emotiva, ecc. \u2013 sono presentati con un'abilit\u00e0 sufficiente a rendere anche la versione in 2D un'avvincente esperienza di due ore e mezza\u00bb.\nAnche le tematiche sociali e politiche di \"Avatar\" hanno attirato interesse. Armond White del \"New York Press\" ha scritto che Cameron ha usato malvagi personaggi americani distorcendo gli aspetti del militarismo, del capitalismo e dell'imperialismo. Il primo presidente indigeno della Bolivia, Evo Morales, ha apprezzato \"Avatar\" per la sua \u00abprofonda dimostrazione di resistenza al capitalismo e la lotta per la difesa della natura\u00bb. Russell D. Moore di \"The Christian Post\" ha concluso che esiste una propaganda nel film e ha dichiarato: \u00abSe tu riesci a far alzare una sala piena di gente nel Kentucky e a farle applaudire la sconfitta del loro paese in guerra, allora devi avere degli effetti speciali straordinari\u00bb. Adam Cohen del \"New York Times\" ha invece definito il messaggio anti-imperialista del film \u00abuna versione del XXII secolo dei coloni americani contro i britannici, dell'India contro il Raj, o dell'America Latina contro l'United Fruit\u00bb. Ross Douthat del \"The New York Times\" ha espresso l'opinione che il film sia \u00abla lunga apologia di Cameron per il panteismo \u2013 una fede che equipara Dio alla Natura, e richiama l'umanit\u00e0 a una comunione religiosa con il mondo naturale\u00bb, che \u00ab\u00e8 la scelta religiosa di Hollywood ormai da una generazione\u00bb.\nIn termini di similitudine, il critico Ty Burr del \"The Boston Globe\" lo ha definito \"lo stesso film\" di \"Balla coi lupi\". Elementi paralleli al concetto e all'uso di un avatar sono presenti nel racconto di Poul Anderson del 1957 intitolato \"Call Me Joe\", dove un uomo paralizzato usa la propria mente per controllare a distanza un corpo alieno. Altre recensioni lo hanno paragonato ai film \"FernGully - Le avventure di Zak e Crysta\", \"L'ultimo samurai\" e \"Pocahontas\". L'opinionista David Brooks l'ha definita una storia \"spesso ripetuta\". In questa metafora, ha dichiarato \u00abun avventuriero virile e giovane [...] si addentra in una regione selvaggia in cerca di emozioni e di profitto\u00bb, ma trova il popolo nativo della regione \u00abnobile, spirituale e puro. E cos\u00ec [...] egli emerge come il loro Messia, conducendoli in una giusta crociata contro la sua stessa, corrotta civilt\u00e0\u00bb. Cameron ha riconosciuto che il film \u00e8 tematicamente simile ai classici film \"going-native\" (\"divenire nativo\") come \"Balla coi lupi\" e \"Giocando nei campi del Signore\". Le varie interpretazioni del film hanno portato Michael Phillips del \"Chicago Tribune\" a etichettarlo come la \"macchia di Rorschach della stagione\".\nIl blog cinematografico \"/Film\" ha raccolto una lista di citazioni relative ad \"Avatar\" da parte di quattordici scrittori e registi di Hollywood. Da parte di Steven Spielberg: \u00abIl pi\u00f9 suggestivo e sorprendente film di fantascienza dai tempi di \"Guerre stellari\"\u00bb. Frank Wilson Marshall ha scritto: \u00ab\"Avatar\" \u00e8 audace e maestoso. \u00c8 veramente straordinario\u00bb. Richard Kelly ha definito il film \"sbalorditivo\". John August l'ha definito una \"master class\". Michael Moore ha consigliato: \u00abAndate a vedere \"Avatar\", un film brillante [per] i nostri tempi\u00bb. L'unica reazione negativa nella lista \u00e8 da parte di Duncan Jones: \u00abnon \u00e8 tra i miei tre film preferiti di Jim Cameron. [...] a che punto del film avete avuto qualche dubbio su cosa sarebbe successo subito dopo?\u00bb\nAnche in Italia il film ha generalmente ricevuto recensioni e commenti positivi. Il database cinematografico \"MYmovies\" riporta quattro stelle su cinque in base al voto del pubblico e ai giudizi dei dizionari di cinema, e tre stelle e mezzo su cinque in base a un ampio campione di recensioni raccolte, italiane e non. Tra le critiche pi\u00f9 dure, invece, compare quella de \"L'Osservatore Romano\", periodico ufficiale della Citt\u00e0 del Vaticano. In esso il giornalista Gaetano Vallini afferma che nel film \u00e8 presente \u00abtanta stupefacente tecnologia da incantare, ma poche emozioni vere\u00bb, riducendo il tutto a \u00abuna parabola antimperialista e antimilitarista facile facile, appena abbozzata\u00bb. Luca Pellegrini di Radio Vaticana critica inoltre la concezione panteistica che si cela dietro alla storia: \u00abil film strizza abilmente l'occhio a tutte quelle pseudo-dottrine che fanno dell'ecologia la religione del millennio. La natura non \u00e8 pi\u00f9 la creazione da difendere, ma la divinit\u00e0 da adorare, mentre la trascendenza si svuota materializzandosi in una pianta e nelle sue bianche liane che nutre gli spiriti diramandosi nella forma di un vero e proprio panteismo\u00bb. Pellegrini conclude la propria recensione ribadendo il dubbio che \"Avatar\" possa segnare la storia del cinema.\nUna riflessione sul rapporto tra \"Avatar\" e il mondo della disabilit\u00e0 \u00e8 quella proposta dall'agenzia stampa SIR (Servizio Informazione Religiosa) della Conferenza Episcopale Italiana: \u00abCameron racconta un mondo alla rovescia, in cui l'alieno e il diverso sono dentro di noi, si mescolano e si scambiano fino a confondersi; ed \u00e8 proprio un diverso il protagonista di \"Avatar\": diverso dagli uomini del suo mondo, perch\u00e9 vive su una sedia a rotelle; diverso dagli abitanti di Pandora, popolo extraterrestre dalla pelle azzurra e dal fisico imponente; diverso da s\u00e9 stesso, con quella doppia vita che il destino gli ha riservato\u00bb. Per questo, scrive il giornalista Riccardo Benotti, \u00ab\"Avatar\" non \u00e8 un film sulla disabilit\u00e0 ma un film con la disabilit\u00e0\u00bb.\nInfluenza culturale.\nLa notoriet\u00e0 del film e la sua complessit\u00e0 scenica, soprattutto nella creazione delle sue creature, ha ispirato il paleontologo Xiaolin Wang a battezzare un nuovo genere di pterosauro in onore del film: \"Ikrandraco avatar\", chiamato cos\u00ec in onore delle cavalcature volanti di Pandora, poich\u00e9 anch'esso possiede una curiosa cresta ossea nella mascella inferiore.\nAltri media.\nVideogiochi.\nLa Ubisoft ha realizzato un videogioco adattato dal film il cui titolo \u00e8 \"\", disponibile dal 1\u00ba dicembre 2009, accolto freddamente dalla critica specializzata.\nLibri.\n\u00c8 anche uscito un libro, intitolato \"L'universo di Avatar. Genesi del capolavoro di James Cameron\", pubblicato in Italia il 25 novembre 2009 dall'editore Il Castoro. Il volume, scritto da Lisa Fitzpatrick e corredato da numerosi disegni e bozze, tratta principalmente del lavoro artistico che ha preceduto la realizzazione del film.\nFumetti.\nNel novembre 2010 \u00e8 uscito \"Avarat\", parodia del film realizzata dal fumettista italiano Leo Ortolani.\nParchi a tema.\nAd inizio 2014 sono iniziati i lavori per un parco-zona tematico basato sul film, presso il complesso divertimenti Walt Disney World Resort di Orlando, intitolato \"Avatar Land\", ed \u00e8 stato aperto al pubblico il 27 maggio 2017.\nSequel.\nNel 2006 Cameron ha dichiarato che, se il film avesse avuto successo, sarebbero stati probabilmente realizzati due sequel, e dopo il successo ottenuto ha confermato la concreta possibilit\u00e0 di girarli. Il regista ha affermato che l'arco della storia sviluppato per \"Avatar\" \u00e8 abbastanza ampio da coprire i film futuri, possibilit\u00e0 che ha considerato sin dall'inizio, arrivando a includere nel film alcune scene che lo collegano a una continuazione. Nel febbraio 2010 Cameron ha parlato del sequel, affermando che non sar\u00e0 ambientato solamente su Pandora, ma anche su altre lune del gigante gassoso Polifemo; nell'aprile 2010 ha dichiarato che sar\u00e0 ambientato negli oceani di Pandora, i quali saranno altrettanto spettacolari delle foreste pluviali nel quale si svolge il film gi\u00e0 prodotto. Nel settembre 2011 il regista ha dichiarato di voler girare i due sequel a una velocit\u00e0 di ben 60 fotogrammi al secondo, contro i 24 impiegati solitamente, per ottenere una qualit\u00e0 3D nettamente migliore.\nNel giugno 2014, in occasione del LA Times Hero Complex Film Festival, Cameron ha dichiarato che i sequel saranno tre e che la fase di scrittura \u00e8 stata contemporanea per tutti i film, dato che saranno girati insieme, rivelando anche di essersi avvalso di un team di sceneggiatori (Josh Friedman, Shane Salerno, Rick Jaffa e Amanda Silver) con i quali ha lavorato per 5 mesi per il progetto dell'intera trilogia. Nell'aprile 2016, in occasione del CinemaCon di Las Vegas, Cameron ha rivelato che i sequel saranno quattro. Nel febbraio 2017 \"Avatar 2\" \u00e8 entrato in produzione, con le riprese che sono iniziate nel settembre 2017; nel novembre 2018 sono terminate le riprese principali di due dei quattro sequel, che potrebbero costare complessivamente oltre 1 miliardo di dollari.\nNel novembre 2017 Cameron ha affermato che, a differenza dei capitoli 2 e 3, non \u00e8 sicuro che i capitoli 4 e 5 verranno realizzati, e che tutto dipender\u00e0 da come andranno i capitoli 2 e 3, essendo tutti film auto-conclusivi, e che se i film dovessero andare bene realizzer\u00e0 anche i due capitoli finali. La Disney, dopo l'acquisizione della 20th Century Fox, ha annunciato che \"Avatar 2\" uscir\u00e0 il 16 dicembre 2022, \"Avatar 3\" uscir\u00e0 il 20 dicembre 2024, \"Avatar 4\" uscir\u00e0 il 18 dicembre 2026 e \"Avatar 5\" uscir\u00e0 il 22 dicembre 2028."}
{"id": "1552383", "revid": "7969", "url": "https://it.wikipedia.org/wiki?curid=1552383", "title": "Augusto Sandino", "text": ""}
{"id": "1552384", "revid": "287204", "url": "https://it.wikipedia.org/wiki?curid=1552384", "title": "Augusto Cesar Sandino", "text": ""}
{"id": "1552386", "revid": "4106", "url": "https://it.wikipedia.org/wiki?curid=1552386", "title": "Giovanni Cazzulani", "text": "Professionista tra il 1933 ed il 1940, vinse un Giro di Toscana.\nCarriera.\nCorse per la Gloria, la Bianchi, la Maino, la Legnano e la Battisti-Aquilano, distinguendosi come passista.\nDa dilettante vinse la Coppa Italia nel 1932 nella cronometro a squadre e partecip\u00f2 ai Giochi della X Olimpiade di Los Angeles. Da professionista ebbe due buone stagioni: il 1934, in cui fu secondo alla Milano-Sanremo dietro Jef Demuysere e terzo al Giro d'Italia, ed il 1936, in cui vinse il Giro di Toscana, fu secondo al campionato italiano (dietro Giuseppe Olmo) e terzo al Giro del Piemonte. Partecip\u00f2 in totale a cinque edizioni del Giro d'Italia ed al Tour de France 1934."}
{"id": "1552388", "revid": "174925", "url": "https://it.wikipedia.org/wiki?curid=1552388", "title": "Torri e Palazzi dei Roero (Asti)", "text": ""}
{"id": "1552395", "revid": "287204", "url": "https://it.wikipedia.org/wiki?curid=1552395", "title": "Frente Sandinista de Liberacion Nacional", "text": ""}
{"id": "1552399", "revid": "39334", "url": "https://it.wikipedia.org/wiki?curid=1552399", "title": "Strain gauge", "text": ""}
{"id": "1552409", "revid": "62748", "url": "https://it.wikipedia.org/wiki?curid=1552409", "title": "Dufay Collective", "text": "Dufay Collective \u00e8 un ensemble vocale e strumentale inglese specializzato nell'esecuzione di musiche medioevali e rinascimentali.\nStoria.\nIl gruppo, fondato nel 1987, prende in nome dal compositore franco-fiammingo Guillaume Dufay mentre l'aggettivo \"collective\" (collettivo) sta ad indicare che non esiste un direttore del complesso. Il gruppo svolge intensa attivit\u00e0 concertistica sia in Gran Bretagna che all'estero, .\nComponenti.\nTutti in musicisti sono allo stesso tempo cantanti.\nColonne sonore.\nIl gruppo ha collaborato anche alla realizzazione delle colonne sonore dei seguenti film:"}
{"id": "1552410", "revid": "723509", "url": "https://it.wikipedia.org/wiki?curid=1552410", "title": "Ahmad Omar Sa'id Shaykh", "text": "\u00c8 considerato come il responsabile del rapimento e dell'assassinio del giornalista Daniel Pearl. \u00c8 d'altra parte indicato come un agente dell'ISI, i servizi segreti pakistani, in un libro di Bernard-Henri L\u00e9vy \"Qui a tu\u00e9 Daniel Pearl?\" (Grasset, 2003). \u00c8 stato arrestato dalle autorit\u00e0 pakistane.\nIl 2 novembre 2007, venne trasmessa da un programma di approfondimento di Al Jazira English, un'intervista rilasciata da Benazir Bhutto a Sir David Frost, uno dei pi\u00f9 famosi giornalisti della BBC con quarant'anni di esperienza nell'intervistare personalit\u00e0 di primo piano.\nDopo soli sei minuti di conversazione il giornalista domand\u00f2 ragguagli circa la lettera che Benazir Bhutto - prima di ritornare in Pakistan - aveva inviato al presidente Pervez Musharraf. Nella risposta, pochi giorni dopo essere scampata al sanguinoso attentato del 18 ottobre, Benazir Bhutto elenca i nemici indicati al presidente, e tra questi cita un ufficiale dei servizi segreti pakistani che, dice, aveva rapporti con Omar Sheikh, ossia colui che\u00a0\u2013 dice la Bhutto \u2013 \"ha assassinato Osama bin Laden\". Frost non sembr\u00f2 cogliere la sensazionale rivelazione circa l'avvenuto omicidio di bin Laden e prosegu\u00ec l'intervista lasciando cadere la questione. \u00c8 stato successivamente speculato (gennaio 2008) - senza possibilit\u00e0 di replica da parte di Benazir Bhutto, frattanto assassinata - n\u00e9 prese di posizione in un senso o nell'altro da parte di Frost, che la Bhutto intendesse riferirsi non gi\u00e0 a bin Laden, citato nella risposta alla domanda precedente, ma a Daniel Pearl."}
{"id": "1552411", "revid": "880848", "url": "https://it.wikipedia.org/wiki?curid=1552411", "title": "Disgaggio", "text": "Il disgaggio \u00e8 una tecnica utilizzata per la messa in sicurezza in tempi brevi di una parete rocciosa, di una scarpata tendente a franare o del fronte di abbattimento di una galleria, sia mineraria sia civile, qualora vi si trovino parti o frammenti che siano soggetti al rischio di distacco e di caduta.\nLa situazione di rischio pu\u00f2 essere determinata da fattori naturali quali forti e persistenti piogge, l'azione erosiva di flussi d'acqua, lo stress determinato dal congelamento e disgelo di acque contenute in fratture della roccia, oppure da fattori legati allo scavo di gallerie o alla coltivazione di cantieri minerari, quale ad esempio la presenza di discontinuit\u00e0 nella roccia in sito, con conseguente abbattimento incontrollato di una parte maggiore di quella calcolata nella progettazione della volata di esplosivo, o di zone non conosciute aventi maggiore resistenza all'esplosione, con il conseguente permanere di \"spuntoni\" non abbattuti, ma comunque danneggiati dall'esplosione.\nL'intervento, in particolare negli spazi limitati di una galleria mineraria, presenta una certa dose di rischio, dovendo essere eseguito spesso manualmente dal personale addetto. Il disgaggio viene normalmente effettuato utilizzando lunghe leve, metalliche o in legno con punte metalliche, che permettono di agire su eventuali fenditure della roccia mantenendo una distanza di sicurezza. In particolari condizioni \u00e8 anche possibile utilizzare attrezzature meccaniche, come lo scalpello di un martello perforatore o una pala caricatrice normalmente utilizzata per lo sgombero del materiale abbattuto. In casi del tutto eccezionali, inoltre, \u00e8 possibile utilizzare una nuova carica esplosiva limitata e localizzata, con l'utilizzo delle cosiddette \"cariche cave\", ovvero cariche conformate in modo tale da potere essere fatte aderire al punto desiderato e da concentrare la spinta data dall'esplosione in una ben determinata direzione.\nNel caso di pareti rocciose a cielo aperto o nelle ampie gallerie autostradali, viene utilizzato normalmente un martello demolitore (o \"martellone\"), un martello pneumatico di grandi dimensioni applicabile al braccio di un escavatore, mentre per scarpate franose pu\u00f2 essere sufficiente la cucchiaia di un escavatore per rimuovere le parti pericolanti."}
{"id": "1552418", "revid": "287204", "url": "https://it.wikipedia.org/wiki?curid=1552418", "title": "Zeledon", "text": ""}
{"id": "1552420", "revid": "287204", "url": "https://it.wikipedia.org/wiki?curid=1552420", "title": "Serie A1 1980-1981 (pallavolo maschile)", "text": "La Serie A1 maschile FIPAV 1980-81 fu la 36\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Robe di Kappa Torino, al suo terzo scudetto consecutivo."}
{"id": "1552425", "revid": "78273", "url": "https://it.wikipedia.org/wiki?curid=1552425", "title": "Olimpiadi 1996", "text": ""}
{"id": "1552428", "revid": "1305772", "url": "https://it.wikipedia.org/wiki?curid=1552428", "title": "Zeled\u00f3n", "text": "Zeled\u00f3n \u00e8 un cognome diffuso in vari Paesi centroamericani. Tra le personalit\u00e0 che portavano questo cognome si ricordano:"}
{"id": "1552432", "revid": "177531", "url": "https://it.wikipedia.org/wiki?curid=1552432", "title": "Eye of judgment", "text": ""}
{"id": "1552436", "revid": "1521569", "url": "https://it.wikipedia.org/wiki?curid=1552436", "title": "Canaan Banana", "text": "Presidente dello Zimbabwe dal 18 aprile 1980 al 31 dicembre 1987, \u00e8 stato il primo capo di Stato del paese africano. Pastore metodista, resse la presidenza fino a quando non gli succedette il suo Primo Ministro, Robert Mugabe, che ricopriva tale ruolo fin dall'indipendenza dello Zimbabwe.\nDurante la sua carriera politica, Banana ha contribuito molto fortemente all'unione dei due principali partiti politici del paese, lo ZANU e lo ZAPU, promuovendo cos\u00ec la fine delle ostilit\u00e0 tra le due fazioni: gli scontri tra i due partiti avevano causato una vera e propria guerra civile pochi anni dopo l'indipendenza. Banana \u00e8 stato un esponente diplomatico dell'Organizzazione degli Stati Africani ed \u00e8 stato a capo del dipartimento di Teologia dell'Universit\u00e0 dello Zimbabwe. Alla fine degli anni '90 la sua figura \u00e8 stata oscurata da accuse di sodomia, che ha sempre negato e per le quali fu in seguito imprigionato.\nI primi anni.\nBanana nacque nel 1936 ad Essexvale, nell'allora Rhodesia Meridionale. Sua madre era di cultura Ndebele e il padre proveniva dal Malawi, da dove era emigrato verso la Rhodesia. Fu educato dai missionari in una scuola locale e fu in seguito educato in una scuola di formazione per insegnanti. Spos\u00f2 Janet Banana (nata nel 1938) nel 1961, i due ebbero quattro figli. Ottenne un diploma in Teologia al Collegio teologico di Epworth ad Harare e nel 1962 fu ordinato pastore della Chiesa Metodista. Impegnandosi nella politica, denunci\u00f2 il regime di apartheid di Ian Smith e prese parte al movimento di liberazione della maggioranza nera, il cui obiettivo era quello di porre fine all'apartheid per giungere ad uno stato democratico di uguaglianza sociale. Figura di crescente rilievo politico, divenne vicepresidente dell'African National Council.\nPresidenza dello Zimbabwe.\nQuando molti membri dell'African Nationale Council furono arrestati negli ultimi anni'60, Banana e la sua famiglia fuggirono negli Stati Uniti, per ritornare solo nel 1975. Al suo ritorno Canaan Banana fu per\u00f2 arrestato e rilasciato solo un anno dopo, anche se tenuto agli arresti domiciliari. Approv\u00f2 la politica moderata di Abel Muzorewa, che sembrava portare buoni risultati per l'indipendenza, e partecip\u00f2 alla realizzazione dei piani futuri che Muzorewa stesso aveva per lo Zimbabwe.\nTuttavia, decise di cambiare rotta ed entrare a far parte dello ZANU di Robert Mugabe, partito militante contro il regime dei bianchi. Proprio per il suo supporto a questo partito fu nuovamente arrestato nel dicembre 1976, e liberato solo dopo la nomina di Christopher Soames come Governatore Generale della Gran Bretagna in Rhodesia\n. Dopo un delicato processo di trattative e incontri, e dopo la fase di transizione seguita al Lancaster House Agreement, finalmente lo Zimbabwe divenne indipendente il 18 aprile 1980. Lo stesso giorno, sotto la nuova costituzione del paese, Banana divenne il primo Presidente dello Zimbabwe, e il primo leader di colore della nazione. Robert Mugabe, eroe della lotta per la liberazione, venne nominato Primo Ministro.\nUna legge approvata nel 1982 viet\u00f2 ai cittadini di prendersi gioco del suo nome. Il 31 dicembre 1987 gli succedette Robert Mugabe, che fin dal giorno dell'indipendenza era stato capo di governo. Mugabe abol\u00ec la carica di Primo Ministro, facendo assumere cos\u00ec al Presidente, ruolo da lui ottenuto, poteri esecutivi. Rese quindi lo Zimbabwe una repubblica presidenziale, dove il Presidente \u00e8 sia capo di Stato che di governo. Banana si dedic\u00f2 all'attivit\u00e0 diplomatica all'interno dell'Organizzazione degli Stati Africani e guid\u00f2 il dipartimento di Teologia presso l'Universit\u00e0 dello Zimbabwe. Inoltre gioc\u00f2 un ruolo fondamentale nell'unione tra i due principali partiti politici del paese, lo ZANU e lo ZAPU-PF, che si erano furiosamente combattuti in una guerra civile che aveva provocato migliaia di morti. Quest'unione, avutasi nel 1988, pose fine al conflitto e determin\u00f2 la nascita di un nuovo partito, lo ZANU-PF.\nAccuse e reclusione.\nL'ex presidente anni dopo fu investito da uno scandalo. Nel 1997 il reverendo Banana fu arrestato in Zimbabwe per accuse di sodomia, mosse durante un processo di omicidio ai danni della sua ex guardia del corpo, Jefta Dube. Dube, poliziotto al servizio del presidente dal 1983 al 1985, aveva ucciso un collega a causa di alcune provocazioni subite, riguardanti atti omosessuali a cui Banana lo avrebbe costretto. L'ex capo di stato avrebbe quindi abusato della sua posizione. Sorsero nuovi gravi fatti, le accuse totali arrivarono a 11, poich\u00e9 sarebbero stati costretti ad accettare avances sessuali anche altri 10 sottoposti. Tutto questo \u00e8 sempre stato decisamente negato dal presidente, che ha considerato lo scandalo come un piano per distruggere la sua carriera politica.\nInizialmente si rec\u00f2 in Botswana, dove avrebbe chiesto asilo politico; si rifugi\u00f2 poi in Sudafrica, libero su cauzione, credendo a quanto pare che Mugabe stesse pianificando la sua morte. Torn\u00f2 in patria nel dicembre 1998, dopo un incontro avuto con Nelson Mandela il 2 dello stesso mese a Pretoria. Il 18 gennaio 1999 Banana \u00e8 stato condannato a dieci anni di carcere, di cui nove sospesi, e sospeso dall'ordine sacerdotale. In prigione per due anni, \u00e8 stato rilasciato nel gennaio 2001 ed \u00e8 morto di cancro a Londra nel 2003. Il \"Guardian Unlimited\", comunque, afferma che Banana \u00e8 morto in attesa di viaggiare per il Sudafrica per curare adeguatamente il suo cancro. Fu sepolto in Zimbabwe senza gli onori che dovrebbero spettare ad un Capo di Stato emerito. Sua moglie, Janet Banana, cerc\u00f2 asilo in Gran Bretagna nell'ottobre 2000."}
