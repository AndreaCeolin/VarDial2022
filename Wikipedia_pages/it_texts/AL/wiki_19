{"id": "1446287", "revid": "1543377", "url": "https://it.wikipedia.org/wiki?curid=1446287", "title": "John Harsanyi", "text": "Gli studi che lo hanno reso celebre riguardano la teoria dei giochi e le sue applicazioni in campo economico, soprattutto per quel che riguarda le innovative analisi di giochi in caso di informazioni incomplete (cosiddetti \"giochi bayesiani\", dal nome del matematico Thomas Bayes). Inoltre, contribu\u00ec notevolmente all'uso della teoria dei giochi e del ragionamento economico nella filosofia politica e morale (in particolare, nel campo dell'etica utilitarista) e allo studio della scelta degli equilibri, cio\u00e8 dei motivi per i quali i partecipanti a un gioco raggiungono un equilibrio, piuttosto che un altro.\nBiografia.\nJohn Harsanyi frequent\u00f2 il Fasori Gimn\u00e1zium di Budapest, ove vinse il primo premio nella competizione di matematica per studenti delle scuole superiori. Sebbene volesse studiare matematica e filosofia, suo padre, proprietario di una farmacia,lo mand\u00f2 in Francia nel 1939, affinch\u00e9 si iscrivesse al corso di ingegneria chimica all'Universit\u00e0 di Lione. A causa dell'inizio della seconda guerra mondiale, Harsanyi torn\u00f2 in Ungheria per studiare farmacologia all'Universit\u00e0 di Budapest, ove si laure\u00f2 nel 1944. In quanto studente di farmacologia, evit\u00f2 la coscrizione nell'esercito ungherese, il che, in quanto discendente di una persona ebrea, avrebbe significato i lavori forzati. Nel 1944, con la caduta del regime di Mikl\u00f3s Horthy e la presa del potere da parte delle Croci Frecciate, fu costretto a entrare in un'unit\u00e0 per il lavoro forzato sul fronte orientale. Dopo sette mesi di lavori forzati, quando le autorit\u00e0 naziste decisero di deportare la sua unit\u00e0 in un campo di concentramento in Austria, Harsanyi riusc\u00ec a scappare e trov\u00f2 rifugio in un monastero gesuita fino alla fine della guerra..\nAlla fine della guerra, torn\u00f2 all'Universit\u00e0 di Budapest per studiare filosofia, e ottenne il diploma di dottorato di ricerca nel 1947. All'epoca, essendo un cattolico devoto, studiava anche teologia, e faceva parte dei ranghi inferiori dell'Ordine domenicano. In seguito, per\u00f2, divenne ateo. Harsanyi trascorse il resto dell'anno accademico 1947-48 all'Istituto di sociologia dell'Universit\u00e0 di Budapest, dove incontr\u00f2 Anne Klauber, la sua futura moglie. Fu costretto a lasciare la facolt\u00e0 a causa della sua contrariet\u00e0 alla dottrina marxista, e la stessa Anne sub\u00ec pressioni affinch\u00e9 lo lasciasse. Dopo aver gestito la farmacia di famiglia per due anni, a causa delle crescenti pressioni da parte delle autorit\u00e0 comuniste, decise di lasciare il paese. Nel 1950 emigr\u00f2 con Anne e i suoceri, attraversando illegalmente il confine con l'Austria e recandosi, poi, in Australia. Qui, spos\u00f2 Anne Klauber (1951).\nA Sydney, mentre lavorava in una fabbrica, studi\u00f2 economia ai corsi serali dell'Universit\u00e0 di Sydney, dove consegu\u00ec il Master of Arts nel 1953. Nel periodo in cui studi\u00f2, inizi\u00f2 a pubblicare le sue ricerche nelle riviste economiche specializzate, inclusi il \"Journal of Political Economy\" e la rivista \"Review of Economic Studies\". Il titolo acquisito gli consent\u00ec di ottenere una cattedra all'Universit\u00e0 del Queensland a Brisbane. Nel 1958 ottenne una borsa di studio (la \"Rockefeller scholarship\"), con la quale pot\u00e9 trascorrere i due anni successivi negli Stati Uniti d'America, presso l'Universit\u00e0 di Stanford e, per un semestre, alla Cowles Foundation. A Stanford, Harsanyi scrisse una dissertazione in teoria dei giochi sotto la supervisione di Kenneth Arrow, e ottenne il secondo Ph. D. (1959), stavolta in economia, mentre sua moglie ottenne un Master of Arts in psicologia.\nDopo aver lavorato, per breve tempo, all'Universit\u00e0 Nazionale Australiana a Canberra, si rese conto dello scarso interesse che circondava la teoria dei giochi in Australia. Con l'aiuto di Kenneth Arrow e James Tobin, riusc\u00ec a trasferirsi negli Stati Uniti, ottenendo la cattedra di economia alla Wayne State University di Detroit (1961 - 1963). Nel 1964, si trasfer\u00ec all'Universit\u00e0 di Berkeley, dove rimase fino alla pensione, cio\u00e8 fino al 1990. Poco tempo dopo l'arrivo a Berkeley, egli e sua moglie ebbero un figlio, Tom. Durante il periodo di insegnamento, Harsanyi si dedic\u00f2 fortemente alla ricerca nel campo della teoria dei giochi. Dal 1966 al 1968 fece parte di un \"team\" di studiosi di teoria dei giochi che avevano il ruolo di consiglieri dell'Agenzia per il controllo delle Armi e il Disarmo (\"Arms Control and Disarmament Agency\") degli Stati Uniti, in collaborazione con \"Mathematica\", un gruppo consultivo di Princeton, guidato da Harold Kuhn e Oskar Morgenstern.\nNel 2000, Harsanyi mor\u00ec di infarto a Berkeley, dopo aver sofferto anche della malattia di Alzheimer."}
{"id": "1446289", "revid": "108107", "url": "https://it.wikipedia.org/wiki?curid=1446289", "title": "John Charles Harsanyi", "text": ""}
{"id": "1446292", "revid": "110157", "url": "https://it.wikipedia.org/wiki?curid=1446292", "title": "Uarini", "text": "Uarini \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Tef\u00e9."}
{"id": "1446296", "revid": "110157", "url": "https://it.wikipedia.org/wiki?curid=1446296", "title": "Urucar\u00e1", "text": "Urucar\u00e1 \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Parintins."}
{"id": "1446297", "revid": "154639", "url": "https://it.wikipedia.org/wiki?curid=1446297", "title": "Apostasia (Bibbia)", "text": " \nIl termine apostasia denota sostanzialmente, nell'ambito giudaico-cristiano, la defezione dalla fede. \nUna defezione apostata pu\u00f2 essere intellettuale (sulla base dell'adesione a filosofie differenti), oppure morale e spirituale, come Giuda che nel Nuovo Testamento tradisce il Ges\u00f9 per lucro.\nLe persecuzioni dei primi cristiani, nell'Impero Romano, forzarono molti di loro a rinnegare il discepolato cristiano, essi venivano indicati con il nome di lapsi. Essi manifestavano la loro apostasia, sotto costrizione, offrendo incenso ad una divinit\u00e0 pagana, oppure bestemmiando il nome di Cristo. L'imperatore romano Giuliano (detto, appunto, \"l'apostata\" dai suoi avversari cristiani) rinuncia al cristianesimo in favore del paganesimo poco dopo la sua salita sul trono. \nDescrizione.\nNel greco classico il sostantivo \u00e8 usato per indicare una defezione politica, e il verbo \u00e8 evidentemente usato in questo senso negli Atti degli Apostoli 5:37, a proposito di Giuda il galileo che si \u201ctrasse dietro\u201d (\"ap\u00e8stese\", forma di \"af\u00ecstemi\") dai seguaci. La Septuaginta greca usa il termine in Genesi 14:4, riferito a una ribellione dello stesso genere. Ma nelle Sacre Scritture greche cristiane viene usato principalmente per defezione religiosa: allontanamento da una giusta causa, dall'adorazione e dal servizio a Dio, e quindi abbandono di quanto prima professato e totale diserzione dai princ\u00ecpi religiosi o dalla fede. I capi religiosi di Gerusalemme accusarono Paolo di Tarso di tale apostasia contro la Legge mosaica.\nNel Nuovo Testamento, il termine \"apostasia\" [\u1f21 \u03b1\u03c0\u03bf\u03c3\u03c4\u03b1\u03c3\u03af\u03b1] significa letteralmente \"stare lontano da\", un ritiro, una defezione, un tirarsi indietro, un venir meno da un impegno, da una fede, abbandonare il gruppo, l'organizzazione alla quale si appartiene. Questo termine \u00e8 usato due volte nell'originale greco del Nuovo Testamento per esprimere l'abbandono di una fede, anche se non \u00e8 spesso tradotto con il termine italiano \"apostasia\". \nPaolo \u00e8 accusato falsamente di incoraggiare i Giudei ad abbandonare la loro fede: \"Or sono stati informati a tuo riguardo che tu insegni a tutti i Giudei che vivono fra i gentili di distaccarsi da Mos\u00e8, dicendo di non circoncidere i figli e di non seguire pi\u00f9 le usanze giudaiche\" (Atti 21:21).\nL'apostolo Paolo predice che, prima del futuro ritorno di Cristo, vi sar\u00e0 un grande abbandono della fede cristiana: \"Nessuno v'inganni in alcuna maniera, perch\u00e9 quel giorno non verr\u00e0 se prima non sia venuta l'apostasia e prima che sia manifestato l'uomo del peccato, il figlio della perdizione\" (2 Tessalonicesi 2:3). Ci\u00f2 era gi\u00e0 stato predetto da Cristo nel Vangelo secondo Matteo: \"Allora molti si scandalizzeranno, si tradiranno e si odieranno l'un l'altro. E sorgeranno molti falsi profeti, e ne sedurranno molti. E perch\u00e9 l'iniquit\u00e0 sar\u00e0 moltiplicata, l'amore di molti si raffredder\u00e0\" (Matteo 24:10-12). Questa apostasia degli ultimi tempi implicher\u00e0 cadere nell'inganno di dottrine false, insensibilit\u00e0 morale e allontanamento dai criteri etici posti da Dio nei testi sacri.\nUn termine collegato \u00e8 usato per un divorzio e spesso tradotto con \"ripudio\": \"\u00c8 stato pure detto: \u00abChiunque ripudia la propria moglie, le dia l'atto del divorzio\u00bb ... Essi gli dissero: \u00abPerch\u00e9 allora Mos\u00e8 ha ordinato di darle un atto di divorzio e mandarla via?\u00bb\" (Matteo 5:31; 19:7); \"Essi dissero: \u00abMos\u00e8 ha permesso di scrivere un atto di divorzio e di ripudiare la moglie\u00bb\" (Marco 10:4). \nL'apostolo Giuda Taddeo ammonisce fortemente, nella sua epistola, sulle conseguenze di tale abbandono della fede, simile a quello che aveva interessato parte degli angeli di Dio: \"\"...angeli che non conservarono il loro primiero stato ma che lasciarono la loro propria dimora\" \"(Giuda 6), esortando i credenti alla fermezza, come pure fa Pietro: \"Voi dunque, carissimi, conoscendo gi\u00e0 queste cose, state in guardia per non venir meno nella vostra fermezza, portati via dall'errore degli empi\" (2 Pietro 3:17).\nA partire dal terzo secolo il termine viene utilizzato per indicare l'abbandono della fede cristiana per un'altra religione, in particolare il paganesimo.\nCause dell'apostasia.\nCause dell'apostasia sono indicate come:\nEsempi biblici.\nEsempi biblici di apostasia sono:\nUn peccato ricorrente.\nAbbandonare JHWH era un peccato ricorrente del popolo eletto, particolarmente influenzato dagli usi e dei costumi del paganesimo. \u00c8 una tendenza che appare molto presto nella sua storia, come si riscontra dagli abbondanti ammonimenti e proibizioni delle leggi di Mos\u00e8 (Esodo 20:3,4,23; Deuteronomio 6:14; 11:6).\nLe conseguenze.\nLe temibili conseguenze dell'apostasia religiosa e morale appaiono nelle maledizioni pronunciate contro questo peccato, sul Monte Ebal, dai rappresentanti di sei trib\u00f9 di Israele scelte da Mos\u00e8 (Deuteronomio 27:13-26; 28:15-68). \nTanto ribelle \u00e8 il cuore di Israele, persino nei primi anni dopo la sua liberazione dall'Egitto, che Giosu\u00e8 trova necessario far rinnovare solennemente la fedelt\u00e0 della nazione a Yahweh ed al suo patto, prima di entrare nella terra promessa (Giosu\u00e8 24:1-28).L'infedelt\u00e0 al patto pregiudica le prospettive di Israele al tempo dei Giudici (Giudici 2:11-15; 10:6; 10:10,13; 1 Samuele 12:10).\n\u00c8 fonte di mali innumerevoli, sociali e morali, dai giorni di Salomone a quelli dell'esilio. Molti re del tempo del regno diviso apostatano dalla fede, conducendo il popolo, come nel caso di Geroboamo, a grossolane forme di idolatria ed immoralit\u00e0 (2 Re 14:22-24; 2 Cronache 12:1). Esempi ne sono: Geroboamo (1 Re 12:28-32); Acab (1 Re 16:30-33), Acazia (1 Re 22:51-53), Joram (2 Cronache 21:6, 10; 12-15); Acaz (2 Cronache 28:1-4); Manasse (2 Cronache 33:1-9); Amen (2 Cronache 33:22).\nLa profezia sorge come un'energica e divina protesta contro questa tendenza storica di defezionare dalla religione di Jahweh.\nColoro che sono preoccupati per l'apostasia dovrebbero riconoscere che la loro consapevolezza che si tratta di peccato \u00e8 in s\u00e9 la prova che non sono decaduti dalla fede. Il desiderio della salvezza mostra che non si ha \"un malvagio cuore incredulo\": \"State attenti, fratelli, che talora non vi sia in alcuno di voi un malvagio cuore incredulo, che si allontani dal Dio vivente\" (Ebrei 3:12).\nImplicazioni teologiche.\nLe implicazioni del concetto di apostasia sono state dibattute molto. Il dibattito spesso si \u00e8 incentrato sul rapporto fra apostasia e salvezza. Sulla base del concetto della grazia sovrana di Dio che salva i Suoi eletti (Predestinazione) senza possibilit\u00e0 che essi decadano dalla fede, alcuni sostengono che i veri credenti possono allontanarsi per diversi motivi e per un certo tempo dalla fede, senza, per questo, per\u00f2, perdere la loro salvezza, perch\u00e9 prima o poi se ne ravvedono e vi ritornano. \nAltri affermano che quei credenti che apostatano dalla fede, in realt\u00e0 non erano veri credenti. Potevano \"credere\" per un certo tempo, ma senza aver mai davvero fatto esperienza di rigenerazione. Altri ancora sostengono che gli ammonimenti biblici contro l'apostasia sottendono un reale pericolo in questo senso e che i credenti abbiano la libert\u00e0, almeno potenzialmente, di respingere la salvezza donata loro dal Signore."}
{"id": "1446298", "revid": "110157", "url": "https://it.wikipedia.org/wiki?curid=1446298", "title": "Urucurituba", "text": "Urucurituba \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Itacoatiara."}
{"id": "1446299", "revid": "767487", "url": "https://it.wikipedia.org/wiki?curid=1446299", "title": "Val-de-Ruz", "text": "Val-de-Ruz (toponimo francese) \u00e8 un comune svizzero di 16\u00a0586 abitanti del Canton Neuch\u00e2tel, nel distretto di Val-de-Ruz. \u00c8 stato istituito il 1\u00ba gennaio 2013 con la fusione dei comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules (a sua volta istituito nel 1875 con la fusione dei comuni soppressi di Fenin, Saules e Vilars), Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers; capoluogo comunale \u00e8 Cernier.\nGeografia antropica.\nFrazioni.\nBoudevilliers, Cernier, Cl\u00e9mesin, Coffrane, Dombresson, Engollon, Fenin, Fontainemelon, Fontaines, Grand-Ch\u00e9zard, Landeyeux, La Jonch\u00e8re, Le Grand-Savagnier, Le P\u00e2quier, Le Petit Savagnier, Les Geneveys-sur-Coffrane, Les Hauts-Geneveys, Les Loges, Les Vieux-Pr\u00e9s, Malvilliers, Montagne, Montmollin, Petit-Ch\u00e9zard, Saint-Martin, Saules, Vilars, Villiers."}
{"id": "1446300", "revid": "1714743", "url": "https://it.wikipedia.org/wiki?curid=1446300", "title": "Matilde di Scozia", "text": "Origine.\nSecondo il \"Florentii Wigornensis Monachi Chronicon\", era figlia del re di Scozia, Malcolm III e della sua seconda moglie, Margherita del Wessex (Ungheria, 1045 \u2013 16 novembre 1093), che secondo il \"The Chronicles of Florence of Worcester with two continuations\" era figlia del principe Edoardo (figlio del re d'Inghilterra, Edmondo II, che secondo il monaco e cronista inglese, Orderico Vitale, discendeva da Alfredo il Grande e quindi dal primo re d'Inghilterra, Egberto del Wessex) e di Agata, che, sempre secondo il \"The Chronicles of Florence of Worcester with two continuations\" era nipote dell'imperatore del Sacro Romano Impero, Enrico II (\"daughter of the brother of Emperor Henry\"), mentre secondo la \"Chronica Albrici Monachi Trium Fontium\" era la sorella della regina d'Ungheria (\"Agatham regine Hunorem sororem\"), mentre per Orderico Vitale era figlia del re d'Ungheria; Margherita era la sorella di Edgardo Atheling, ultimo discendente del Casato dei Wessex e pretendente alla corona d'Inghilterra.Malcolm III di Scozia, secondo il \"Mariani Scotti Chronicon\", era figlio del re di Scozia, Duncan I e della moglie Sibilla di Nortumbria, che secondo lo storico e presbitero scozzese, Giovanni di Fordun, nel suo \"John of Fordun's Chronicle of the Scottish nation\", era la cugina del Conte di Northumbria, Siward.\nBiografia.\nRoberto Cortacoscia, duca di Normandia e sua madre, la regina d'Inghilterra, Matilda delle Fiandre furono padrino e madrina di battesimo di Edith.\nGuglielmo di Malmesbury ci informa che Edith pass\u00f2 l'infanzia e fu educata dalle suore presso il monastero di Romsey, e anche secondo Orderico Vitale Edith e sua sorella, Maria, nel 1093, dopo la morte del padre (ricordata sempre da Orderico Vitale) furono portate a Romsey, dove la loro zia (sorella della loro madre, Margherita) Cristina era badessa, dove si applicarono negli studi e si dedicarono a Dio. Durante il soggiorno a Romsey, sempre secondo Orderico Vitale, il primo Signore (Lord) di Richmond, Alano il Rosso, chiese al re d'Inghilterra, Guglielmo II il Rosso, il permesso di sposate Edith, ma l'improvvisa morte di Alano, chiuse l'argomento e dopo anche Guglielmo di Warenne, II conte di Surrey, la richiese inutilmente in moglie\nIl re d'Inghilterra e reggente della Normandia Guglielmo II il Rosso il 2 agosto 1100 improvvisamente mor\u00ec; secondo il \"Florentii Wigornensis Monachi Chronicon\", il 2 agosto 1100, Guglielmo stava cacciando nella New Forest, quando fu colpito a morte da una freccia. Anche Orderico Vitale descrisse l'avvenimento con ricchezza di particolari, ricordando che alla caccia partecipava anche il fratello minore di Guglielmo, Enrico Beauclerc, che, constatata la morte di Guglielmo Rufus, si precipit\u00f2 a Winchester, sede del tesoro reale. Approfittando che il fratello maggiore, Roberto, che avrebbe dovuto ereditare il trono d'Inghilterra, stava rientrando dalla prima crociata, e, in quei giorni, si trovava ancora in Puglia, dove si era sposato, e sarebbe arrivato in Normandia solo a settembre, Enrico pot\u00e9 impossessarsi della corona inglese; egli fu accettato come re dai principali baroni e, secondo il \"Florentii Wigornensis Monachi Chronicon\", il 5 agosto fu incoronato nell'Abbazia di Westminster, dal vescovo di Londra, Maurizio.\nIl passo successivo di Enrico Beauclerc, sia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che il cronista e monaco benedettino dell'abbazia di Malmesbury, nel Wiltshire (Wessex), Orderico Vitale, ed il cronista e monaco benedettino inglese, Matteo di Parigi, era il figlio maschio quartogenito del duca di Normandia e re d'Inghilterra, Guglielmo il Conquistatore e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio, era quello di sposarsi e la sua scelta cadde su Matilde. Poich\u00e9 ella aveva trascorso buona parte della sua vita in un convento, i baroni normanni, che disapprovavano il matrimonio fecero presente che Edith aveva preso i voti da monaca; Enrico chiese l'autorizzazione di sposarla all'Arcivescovo di Canterbury, Anselmo, che, nel settembre del 1100, era tornato dall'esilio. Considerandosi inadatto a prendere una tale decisione, Anselmo chiese consiglio ai vescovi della sua arcidiocesi, facendoli riunire per determinare la legittimit\u00e0 della proposta di matrimonio. Matilde disse all'arcivescovo ed ai vescovi del regno che non aveva mai preso i santi voti e insistette sul fatto che i suoi genitori avevano mandato lei e sua sorella in Inghilterra per scopi educativi e che sua zia Cristina la voleva fare diventare monaca per proteggerla solo \"dal lusso dei normanni\". Matilde reclam\u00f2 di non aver rifiutato il velo. Il consiglio decise poi che Matilde non era mai stata monaca, n\u00e9 i genitori avevano intenzione di farla diventare tale e ne autorizzarono sposare il matrimonio con il re inglese. Anselmo, secondo Guglielmo di Malmesbury, non prese in considerazione i voti (perch\u00e9 consider\u00f2 che Edith non li avesse pronunciati liberamente) e celebr\u00f2 personalmente il matrimonio; come concessione alla sensibilit\u00e0 dei Normanni Edith, quando divenne regina, Edith cambi\u00f2 il suo nome in Matilde (come sostiene Orderico Vitale) e nello stesso giorno del matrimonio venne incoronata regina. Enrico, grazie a questo matrimonio, divenne molto pi\u00f9 accettabile alla popolazione anglo-sassone, in quanto la regina, per parte di madre era discendente dai reali anglo-sassoni, come ci conferma Orderico Vitale e, nei loro figli, le dinastie normanna ed anglosassone si sarebbero unite. Il matrimonio, che viene ricordato anche da Guglielmo di Malmesbury, contribu\u00ec ad aumentare i matrimoni misti, tra Normanni e Sassoni. Un altro beneficio dell'unione era che l'Inghilterra e la Scozia sarebbero diventate politicamente pi\u00f9 vicine; tre dei fratelli di Edith-Matilde diventarono re di Scozia e furono insolitamente leali all'Inghilterra durante questo periodo.\nSuo marito, Enrico, nel 1106, guid\u00f2 una spedizione attraverso la Manica, e, aver bruciato Bayeux ed occupato Caen, secondo il \"Florentii Wigornensis Monachi Chronicon\" aveva assediato il castello di Tinchebray e la battaglia con la vittoria di Enrico avvenne il 29 settembre 1106. Suo cognato, Roberto II di Normandia fu catturato, durante la Battaglia di Tinchebray. Roberto, riconosciuta la propria sconfitta, ordin\u00f2 a Falaise e Rouen di arrendersi e svincol\u00f2 tutti i suoi vassalli dal giuramento di fedelt\u00e0.Roberto venne privato del ducato di Normandia, con l'approvazione del sovrano Filippo I di Francia, che lo dichiar\u00f2 incapace di mantenere l'ordine e la pace nel suo territorio; Enrico I di fatto divenne duca di Normandia e Edith-Matilde, divenne duchessa consorte.\nSecondo Orderico Vitale, nel febbraio 1113, nella localit\u00e0 di \"Petra Peculata\", vicino ad Alen\u00e7on, il nuovo conte d'Angi\u00f2 e conte consorte del Maine, Folco V, ricevette la contea del Maine dal duca di Normandia, Enrico, gli giur\u00f2 fedelt\u00e0 e fu concordato il matrimonio tra Guglielmo Adelin, l'unico figlio maschio di Enrico e Edith-Matilde ed erede di Enrico I e la figlia primogenita di Folco e della contessa del Maine, Eremburga, Alice, con l'accordo che Alice, alla morte della madre Eremburga, avrebbe ereditato la contea del Maine.Edith-Matilde non riusc\u00ec a vedere il matrimonio del figlio, Guglielmo, con Alice, che, anche lei, al momento del matrimonio, assunse il nome di Matilde, nel giugno del 1119, poich\u00e9 era morta l'anno prima: secondo il \"Florentii Wigornensis Monachi Chronicon\" Matilde, regina d'Inghilterra mor\u00ec il 1\u00ba maggio del 1118, nel monastero di Westminster, dove fu tumulata; anche gli \"Obituaires de Sens Tome I\" confermano la morte di Edith-Matilde (\"Matildis Anglorum regina\") il primo maggio (\"Kal Mai\").\nMatilde aveva tenuto corte soprattutto a Westminster, ma aveva accompagnato il marito nei suoi viaggi attraverso tutta l'Inghilterra e nel 1106/1107, aveva visitato probabilmente la Normandia con Enrico. La sua corte si riemp\u00ec di musicisti e di poeti; diede incarico ad un monaco, probabilmente Turgot, di scrivere una biografia di sua madre, Santa Margherita. Era una regina attiva e come sua madre era conosciuta per la sua forte devozione al Cristianesimo. William di Malmesbury scrisse che assisteva la Messa a piedi nudi durante la Quaresima, e lav\u00f2 i piedi e baci\u00f2 le mani dei malati. Dopo la sua morte venne ricordata come \"Matilde la buona regina\" e \"Matilde della memoria benedetta\".Dopo che, il 25 novembre 1120, aveva perso l'unico figlio legittimo maschio ed unico erede legittimo al trono, Guglielmo Adelin, al largo della costa normanna del Cotentin, nel naufragio notturno causato dell'urto contro uno scoglio affiorante della Nave Bianca, come racconta Guglielmo di Malmesbury, il 29 gennaio 1121, secondo il \"Florentii Wigornensis Monachi Chronicon\", suo marito, Enrico spos\u00f2 Adeliza di Lovanio, figlia di Goffredo I di Lovanio, duca della Bassa Lorena, per cercare di avere un altro erede, ma da tale unione non nacquero figli, come ci testimonia Guglielmo di Jumi\u00e8ges. .\nFigli.\nEdith-Matilde a Enrico I diede due (o tre) figli:"}
{"id": "1446301", "revid": "48344", "url": "https://it.wikipedia.org/wiki?curid=1446301", "title": "Avviso di garanzia", "text": ""}
{"id": "1446303", "revid": "830939", "url": "https://it.wikipedia.org/wiki?curid=1446303", "title": "Guillermo Saccomanno", "text": "Carriera.\nIntraprese l'attivit\u00e0 di sceneggiatore per fumetti nel 1972, collaborando con la Editorial Columba. L'anno successivo incontrer\u00e0 professionalmente il disegnatore Leopoldo Dura\u0148ona, col quale produrr\u00e0 per il mercato statunitense \"Fallen Angels\".\nNel 1975 diverr\u00e0 uno dei primi collaboratori della neonata rivista della italiana Eura Editoriale, Skorpio.\nIn collaborazione con Carlos Trillo dar\u00e0 alla luce una storia critica del fumetto in Argentina, dal titolo \"Historia de la historieta argentina\".\nNel 1977, alla scomparsa di H\u00e9ctor Oesterheld, prosegu\u00ec la scrittura abbandonata da quest'ultimo, e nel 1978 cre\u00f2 la serie \"El condenado\", pubblicato da Skorpio, su disegni di Domingo Mandrafina.\nNel corso della sua carriera collabor\u00f2 con artisti quali Alberto Breccia ed Enrique, Horacio Altuna, Gustavo Trigo, Arturo Del Castillo e Horacio N\u00e9stor Lalia.\nAutore di diversi romanzi e racconti ha vinto il prestigioso premio Crisis per la narrativa latinoamericana e molte delle sue opere hanno avuto trasposizioni cinematografiche nazionali e sono state tradotte in diverse lingue. I suoi romanzi sono pubblicati in Italia dalla Marco Tropea Editore.\nNel settembre 2010 \u00e8 stato pubblicato \"77\", romanzo vincitore della Semana Negra di Gijon 2009. A novembre 2011 \u00e8 uscito in Italia il suo secondo romanzo, \"L'uomo che non sapeva dove morire\" (Marco Tropea Editore)."}
{"id": "1446304", "revid": "212348", "url": "https://it.wikipedia.org/wiki?curid=1446304", "title": "Herakles", "text": ""}
{"id": "1446305", "revid": "1226", "url": "https://it.wikipedia.org/wiki?curid=1446305", "title": "Exploitation", "text": ""}
{"id": "1446310", "revid": "124942652", "url": "https://it.wikipedia.org/wiki?curid=1446310", "title": "Al-Wahda Sports Cultural Club", "text": "L'Al-Wahda Sports Cultural Club (, \"Al-Wahda Football Club\", \"club calcistico l'Unit\u00e0\"), noto come Al-Wahda, \u00e8 una societ\u00e0 calcistica emiratina di Abu Dhabi, fondata nel 1974. Milita nella Lega professionistica degli Emirati Arabi Uniti, la massima divisione del campionato emiratino di calcio, e ha come colori sociali il bianco e il granata.\nVincitore di quattro campionati degli Emirati Arabi Uniti (1999, 2001, 2005 e 2010), il club \u00e8 stato semifinalista della AFC Champions League 2007. Ha partecipato alla Coppa del mondo per club del 2010 in qualit\u00e0 di squadra campione del paese ospitante. Il cammino nella competizione non fu esaltante: la squadra degli Emirati, dopo aver vinto per 3-0 nella gara di qualificazione contro l'Hekari United, formazione della Papua Nuova Guinea, dovette soccombere contro i campioni d'Asia del Seongnam Ilhwa, venendo cos\u00ec eliminata dal torneo."}
{"id": "1446311", "revid": "767487", "url": "https://it.wikipedia.org/wiki?curid=1446311", "title": "Processo e morte di Socrate", "text": "Processo e morte di Socrate \u00e8 un film italiano diretto nel 1939 dal regista Corrado D'Errico che ha curato anche l'adattamento dei dialoghi platonici: \"Apologia\",\" Critone\" e \"Fedone\".\nFu distribuito nelle sale il 27 dicembre del 1939.\nIl film.\nNonostante il fatto che furono utilizzati molti dei pi\u00f9 celebri attori del momento, il giudizio della critica sul film \u00e8 severo: l'opera \u00e8 considerata \"impacciata, scolastica, tecnicamente povera\". Degna di rilevanza la presenza di Ermete Zacconi, uno dei pi\u00f9 grandi attori della tradizione teatrale ottocentesca italiana, che aveva rappresentato i \"Dialoghi platonici\" appena un anno prima sul palcoscenico del Teatro Comunale di Bologna e su quello del Delle Arti di Roma (rispettivamente marzo e aprile 1938), nonch\u00e9 oltreoceano durante la successiva tourn\u00e9e sudamericana dell'attore.\nIl film influenz\u00f2 le successive riprese dello stesso testo effettuate dalla televisione e pi\u00f9 volte in teatro."}
{"id": "1446313", "revid": "83531", "url": "https://it.wikipedia.org/wiki?curid=1446313", "title": "Ferdinando del Re", "text": "Del Re mostr\u00f2 fin da bambino una spiccata predilezione per la musica e, trasferitosi a Napoli per intraprendere gli studi di medicina, all'insaputa dei genitori chiese e ottenne di essere ammesso al Conservatorio di San Pietro a Majella.\nNegli anni napoletani compose e pubblic\u00f2 le \"Anacreontiche. Album per camera in chiave di Sol\", stampate dall'editore Giorgio Del Monaco. Inizi\u00f2 a lavorare a una riscrittura melodrammatica della \"Battaglia di Benevento\", il famoso romanzo storico di Francesco Domenico Guerrazzi. La composizione fu portata a termine entro il 1866, quando del Re fu nominato capo-musico del Reggimento nel quale si era arruolato come volontario.\nTerminato il servizio militare, del Re fece ritorno a San Severo, dove perfezion\u00f2 il suo melodramma in quattro atti che, col nome di \"Manfredi di Svevia\", and\u00f2 per la prima volta in scena nel locale Teatro Comunale il 16 luglio 1877, accolto da un clamoroso successo rinnovato in quattro trionfali repliche.\nL'opera fu poi ripresa, con un contributo economico del municipio sanseverese, al Teatro Mercadante di Napoli nel gennaio 1880 ma, dopo due serate in cui il \"Manfredi\" incontr\u00f2 strepitosamente il favore del pubblico (pare anche grazie alla presenza in sala di molti concittadini), alla vigilia della terza rappresentazione la compagnia si sciolse e l'impresario si rese irreperibile, infrangendo i sogni di gloria del maestro: il lavoro di del Re non fu pi\u00f9 rappresentato.\nChiusa la fulminea carriera operistica, il musicista ottenne poi grandi soddisfazioni come capo-musico, vincendo alcuni concorsi nazionali e soprattutto dirigendo l'orchestra di fiati della Societ\u00e0 Promotrice Musicale di San Severo, meglio nota come \"Banda Rossa\", la famosa compagine bandistica da lui fondata nel 1883 all'ombra del locale partito rosso. Ma del Re non pot\u00e9 godere a lungo dei frutti del suo talento: si spense infatti prematuramente, a soli quarantotto anni."}
{"id": "1446314", "revid": "104458", "url": "https://it.wikipedia.org/wiki?curid=1446314", "title": "Val-de-Travers", "text": "Val-de-Travers (toponimo francese) \u00e8 un comune svizzero di 10\u00a0905 abitanti del Canton Neuch\u00e2tel, nel distretto di Val-de-Travers, avente lo status di citt\u00e0. \u00c8 stato istituito il 1\u00ba gennaio 2009 con la fusione dei comuni soppressi di Boveresse, Buttes, Couvet, Fleurier, Les Bayards, M\u00f4tiers, Noiraigue, Saint-Sulpice e Travers; capoluogo comunale \u00e8 Fleurier.\nInfrastrutture e trasporti.\nVal-de-Travers \u00e8 servita dalle ferrovie Neuch\u00e2tel-Pontarlier e Travers-Fleurier-Buttes."}
{"id": "1446315", "revid": "767487", "url": "https://it.wikipedia.org/wiki?curid=1446315", "title": "Niccol\u00f2 da Carrara", "text": "Biografia.\nFiglio di Ubertino da Carrara e Iselgarda, apparteneva alla nobile famiglia dei Carraresi, provenienti dall'attuale Due Carrare in provincia di Padova.&lt;br&gt;\nNel 1300 spos\u00f2 Elena, figlia quindicenne di Salvino della Torre, signore di Parma, appartenente alla casata dei Torriani. Ebbe due figli: Jacopo (detto anche \"Jacopo II da Carrara\", che fu podest\u00e0 di Padova e mor\u00ec nel 1356) e Jacopino, morto nel 1372.&lt;br&gt;\nAttu\u00f2 una spregiudicata politica filoscaligera. \nNel 1320 insieme a Marsilio de' Rossi difese con successo Padova dall'attacco degli scaligeri, e fu ambasciatore al Congresso di Bolzano del 1320. Nel 1322 fu podest\u00e0 e capitano di guerra a Bologna.&lt;br&gt;Si oppose al cugino Marsiglio I, all'epoca podest\u00e0 di Padova, e nel 1327 tram\u00f2 contro di lui; il cugino svent\u00f2 il complotto, lasciando Niccol\u00f2 libero ma imprigionandone gli amici.&lt;br&gt;\nNel 1335 fu rettore del partito guelfo a Parma.\nMor\u00ec nel 1344 e fu sepolto in Sant'Agostino, a Padova."}
{"id": "1446316", "revid": "767487", "url": "https://it.wikipedia.org/wiki?curid=1446316", "title": "M\u00e1el Sechnaill mac Domnaill", "text": "Fu deposto da Brian Boru nel 1002. Apparteneva al clan Cholm\u00e1in, ramo degli U\u00ed N\u00e9ill. Era nipote di Donnchad Donn, bis-nipote di Flann Sinna e pronipote di M\u00e1el Sechnaill mac M\u00e1ele Ruanaid.\nI re di Tara o re supremi d'Irlanda, provennero per secoli dai diversi clan degli U\u00ed N\u00e9ill, in maniera alternata. A partire dal tempo di M\u00e1el Sechnaill, la successione al trono pass\u00f2 dal clan Cholm\u00e1in del sud ai Cen\u00e9l nE\u00f3gain del nord, cos\u00ec che Domnall ua N\u00e9ill successe al trono nel 980.\nQuesto sistema secolare si interruppe quando Brian Boru detronizz\u00f2 M\u00e1el Sechnaill. Dopo la morte di Boru nella battaglia di Clontarf il Venerd\u00ec Santo del 1014, M\u00e1el Sechnaill riprese il potere supremo, anche se questo titolo riacquist\u00f2 il valore precedente solo con l'ascesa al trono del nipote di Boru, Toirdhealbhach Ua Briain, attorno al 1055. Dal clan Cholm\u00e1in non provennero pi\u00f9 re supremi, mentre dai Cen\u00e9l nE\u00f3gain ne provennero due: Domnall ua Lochlainn e Muirchertach MacLochlainn."}
{"id": "1446320", "revid": "125352615", "url": "https://it.wikipedia.org/wiki?curid=1446320", "title": "Gustavo Trigo", "text": "Carriera.\nDisegnatore di fumetti, debutta professionalmente nel 1958, inizialmente con case editoriali del suo paese, coma la Editorial Columba, e negli anni successivi con diverse europee come la Fleetway e statunitensi come la Charlton Comics. In questi anni il suo personaggio di maggiore successo sar\u00e0 \"Ted Marlow\", su testi di Guillermo Saccomanno.\nNegli anni successivi collaborer\u00e0 particolarmente con lo sceneggiatore H\u00e9ctor Oesterheld, producendo molte riduzioni di serie televisive e cinematografiche per il fumetto.\nRaggiunge una certa notoriet\u00e0, dopo circa un decennio di produzioni minori, nel 1971, con la serie \"Marcie\".\nHa lavorato con Guillermo Saccomanno alla \"Serie Negra\".\nAlla fine degli anni settanta si trasferir\u00e0, a causa del regime nel proprio paese, in Italia, a Roma. La vicinanza lo porter\u00e0 a collaborare da quegli anni essenzialmente con case editrici italiane, come la Eura Editoriale per le testate \"Skorpio\" e \"Lanciostory\", la EPC per il mensile L'Eternauta e la Sergio Bonelli Editore con alcuni episodi di Dylan Dog (nn.2,6,13) e Nick Raider.\nDeve interrompere la collaborazione per le sue condizioni di salute ma ritorna al lavoro quando viene contattato da Giancarlo Berardi, alla ricerca di disegnatori esperti per Julia. Disegna l'albo n. 3, \"Nella mente del mostro\", poi le sue condizioni di salute si aggravano ulteriormente impedendogli di completare la seconda storia sulla quale stava lavorando, \"Il delitto negato\", che verr\u00e0 ultimata dal suo connazionale Enio Legisam\u00f3n e da Marco Soldi.\nGustavo Trigo \u00e8 morto nel 1999."}
{"id": "1446321", "revid": "2164418", "url": "https://it.wikipedia.org/wiki?curid=1446321", "title": "Villaricca", "text": "Villaricca (fino al 13 maggio 1871 denominata Panicocoli, \"Panecu\u00f3cole\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nVillaricca si trova a 9\u00a0km a nord del capoluogo. Il comune \u00e8 composto da due aree distinte: il centro abitato principale \u00e8 infatti diviso dalla frazione occidentale di Torretta-Scalzapecora da una parte del comune di Calvizzano larga circa 250 m, che termina presso il rio di Fosso del Carmine. Il comune \u00e8 interamente pianeggiante e ha un'altezza media sui 100 \nOrigini del nome.\nL'attuale toponimo del comune risale al 13 maggio del 1871, quando fu abbandonata l'antica denominazione \"Panicocoli\". L'antico nome \u00e8 spesso presente nell'uso dialettale, soprattutto tra la popolazione pi\u00f9 anziana che si riferisce al proprio paese come \"Panecuocole\". L'antica denominazione rinvia al latino medievale \"panicoculus\" (formato da \"panis\", pane, e dal tema di \"coquere\", cuocere), ovvero \"fornaio\" (non a caso la cittadina \u00e8 nota anche per il buon pane). Le delibere per l'attuale denominazione risalgono alla seconda met\u00e0 del XIX secolo, pi\u00f9 precisamente agli anni 1862 e 1865\".\"\nStoria.\nI primi documenti dove Villaricca viene citata ufficialmente sono delle transazioni di terreni risalenti al 988 e al 1031, ma il suo territorio risulta gi\u00e0 abitato in epoca remota: alcune tombe rinvenute nel 1955, con relativi corredi funerari, fanno supporre agli storici che il luogo fosse abitato gi\u00e0 migliaia di anni prima dell'avvento di Cristo.\nLe prime tracce di un villaggio vero e proprio sono riconducibili al periodo tra il IV e il V secolo d.C. La particolare struttura quadrangolare della antica area abitata della cittadina fa pensare che essa abbia ospitato accampamenti militari romani.\nNella met\u00e0 dell'IX secolo, Panicocoli divenne presidio normanno sotto il comando di Danabaldo.\nNel 1134, Ruggero il Normanno pose un lungo assedio a Panicocoli: qui fu sconfitto dalle forze alleate di napoletani e mercenari pisani. Di nuovo nel 1135, Villaricca fu teatro di tentativi di conquista del Regno di Ruggiero il Normanno. Quando quest'ultimo sal\u00ec al trono nel 1140, elev\u00f2 l'abitato a capoluogo di distretto, governato da un conte.\nNel Medioevo, Panicocoli, come casale del Demanio regio, usufru\u00ec dei privilegi fiscali legate a questa particolare condizione. Di questo periodo si hanno poche testimonianze documentarie: pare che il luogo di aggregazione del villaggio fosse la \"Chiesa di San Simplicio\", sulle cui rovine \u00e8 nata successivamente, nel 1407, la \"Chiesa di Santa Maria dell'Arco\".\nNel 1631 il vicer\u00e9 di Napoli, Manuel de Acevedo y Z\u00fa\u00f1iga conte di Monterey, perseguendo una politica fiscale, elimin\u00f2 i privilegi di cui usufruivano i territori inclusi nel Demanio regio e cerc\u00f2 di vendere il casale di Panicocoli. Nel 1633 il casale fu acquistato per Ventimilatrecentosettanta ducati da Salvo Sclano, Conte d'Athos o di Montesanto. Egli era Iureconsulto, appartenente al Collegio dei Dottori di Napoli ed era discendente dalla nobile famiglia napoletana che amministrava da secoli il Sedile del Porto di Napoli. Divenne il primo Barone e assunse il titolo di Principe di Panicocoli ma govern\u00f2 per un solo anno. Infatti nel 1634 il feudo fu venduto al barone Giannantonio Parisio per 2370 ducati . Nel 1710 fu acquistato invece dal principe Carlo de Tassis, conte di Zell\u00f2 e marchese di Paullo. Carlo de Tassis, per problemi economici, vendette nel 1728 Panicocoli a Nicola Petra, duca di Vastogirardi, la cui famiglia seppe governare con saggezza il feudo fino al 1806.\nDal 1806 al 1836 Qualiano fece parte del Comune di Panicocoli (Villaricca), il 5 settembre 1836 Re Ferdinando II, con proprio decreto, le confer\u00ec l'autonomia amministrativa.\nNel 1816 venne eletto il primo sindaco, Filippo D'Alterio. Per tutto il resto del XIX secolo l'amministrazione cittadina si preoccup\u00f2 di costruire strade di collegamento, scuole e un acquedotto, al quale furono interessati anche i comuni di Giugliano in Campania, Melito di Napoli e Qualiano. Risale invece al Novecento la costruzione della linea tranviaria che collegava Villaricca con Napoli.\nSimboli.\nCon Regio Decreto 14 ottobre 1937 furono concessi lo stemma e il gonfalone. Le caratteristiche dello stemma di Villaricca sono:\nDescrizione araldica dello stemma: \"Fondo azzurro, lupo al naturale su di una pianura di verde, sormontato da tre spighe di grano al naturale, circondato da due rami di quercia e di alloro annodati da un nastro dai colori nazionali, il tutto sormontato da una corona con nove torri\".\nMonumenti e luoghi d'interesse.\nArchitetture religiose.\nNella cittadina di Villaricca vi sono diverse Chiese, ma gli edifici di maggior rilevanza storica sono la chiesa di San Mattia Apostolo, la chiesa di Santa Maria dell'Arco e la chiesa del Purgatorio.\nChiesa parrocchiale di Santa Maria dell'Arco.\nIl primo nucleo abitato si svilupp\u00f2 a ridosso della fortezza ducale (X sec. d.C.). La prima Chiesa di San Simplicio (X sec. d. C.), diventata parrocchia nel 1407, risulta infatti decentrata rispetto al centro abitato. a oriente delle rovine dell'antico edificio di culto sorge la Chiesa parrocchiale di Santa Maria dell'Arco che, costruita agli inizi del '500, fu successivamente ristrutturata nel 1700. Dell'antico tempio \u00e8 rimasta una icona della Madonna col Bambino Ges\u00f9 del 1300, collocata sulla parete di fondo della parrocchia di S. Maria dell'Arco, entrando a destra. Il campanile \u00e8 poco discosto dal corpo della chiesa.\nLa facciata della Parrocchia \u00e8 ricca di decorazioni in stucco. La chiesa \u00e8 divisa in tre navate. Sotto alle due piccole navate laterali vi sono 11 altarini sormontati da tele o statue. La navata centrale termina nell'arco trionfale che immette nell'abside, sormontato da quadro su tavole lignee del 1582, con l'immagine della Madonna con il Bambino Ges\u00f9, incoronata da due angioletti e ai piedi S. Francesco di Paola e San Giovanni Battista. Anche il fonte battesimale di pregevole fattura risale al Cinquecento. Nel 1668 fu costruito una nuova sacrestia pi\u00f9 grande della precedente con un lavabo di marmo ben lavorato. Sopra l'ingresso, sulla cantoria, \u00e8 posto l'organo del 1700. L'altare maggiore fu rifatto in marmi policromi nel 1717 e sempre agli inizi del Settecento fu costruito il Cappellone del SS. Crocifisso, la cui porta in legno massello, \u00e8 un vero capolavoro d'intarsio. Sulla parete dell'altare centrale fu collocato quel pregevole Crocifisso, che \u00e8 poi stato posto sull'altare maggiore.\nIl pulpito in legno fu sostituito da quello attuale in marmo nel 1841. Il campanile fu ricostruito dalle fondamenta nel 1859. Le due campane furono rifatte: la piccola nel 1885, del peso di 800 Kg., la grande nel 1911 di Kg. 1.600. Tra settecento, ottocento e novecento anche gli 11 altarini laterali sono stati rivestiti di marmo.\nChiesa di San Mattia Apostolo.\nFu costruita alcuni decenni dopo quella di Santa Sofia, diventata insufficiente ad accogliere i fedeli. Le prime notizie risalgono alla visita pastorale del 1598. La chiesa ha subito nel corso dei secoli alcune modifiche. Inizialmente aveva l'ingresso dal lato occidentale, con annesso campanile sul lato destro. L'attuale ingresso fu aperto nel 1870, in seguito alla collocazione, sull'altarino frontale, dell'affresco della Madonna delle Grazie, estratto dall'omonima chiesa (gi\u00e0 Cappella di Santa Sofia). In essa vi si insedi\u00f2 nel 1625 la \"Congrega laica di Santa Maria della Purificazione\" e la \"Confraternita della Dottrina Cristiana\" aggregata a quella dei catecumeni di Napoli.\nNel 1715 i governatori fecero costruire il lavabo e nel 1723 l'ipogeo per le sepolture, come si legge sulla lapide situata al centro del pavimento. Il 2 luglio 1910 croll\u00f2 il soffitto; il comune, a lavori ultimati, nel 1912 contribu\u00ec alla spesa erogando lire 250 a favore degli amministratori della Congrega della Purificazione. La chiesa ancora oggi continua ad essere aperta al culto e a mantenersi con le offerte dei fedeli.\nChiesa del Purgatorio.\nLa Chiesa delle Anime del Purgatorio risale al 1682. Fu edificata su un terreno di propriet\u00e0 del barone Giacinto Casinmiro Parisio.\nLa nuova chiesa fu costruita su disegno del regio ingegnere e tavolario Stendardi, che ne diresse anche i lavori. Il risultato fu una chiesa molto semplice: una sola navata, con pianta rettangolare lunga palmi 90 (m. 22,50), larga 40 (m. 10) e alta 50 (m. 12,50); soffitto retto da 14 travi di legno, coperti da controsoffitta in tela, al centro della quale fu collocato il pregevole quadro con l'effigie della SS. Vergine dell'Aiuto delle Anime del Purgatorio, titolare della chiesa; sul lato destro della facciata vi fu annesso il campanile di forma quadrata fino all'altezza della chiesa.\nIl culto per le Anime del Purgatorio fu introdotto nel paese e nella provincia nella seconda met\u00e0 del XVII secolo, per volere del papa Clemente X, che concesse le indulgenze plenarie a favore delle Anime del Purgatorio, e del papa Benedetto XIII, che rese applicabili al suffragio molte devozioni particolari.\nIl 29 gennaio 1691, alle ore 21.00, avvenne la consacrazione della chiesa con messa solenne celebrata dal rev. Alessio d'Alessio, inviato del cardinale Antonio Pignatelli, a cui presero parte il rettore del seminario di Napoli, il rev. Giuseppe Crispino, il neosacerdote Tommaso Taglialatela e il clero locale.\nPalazzi.\nA Villaricca vi sono diversi palazzi di rilevanza storica. Degno di nota \u00e8 soprattutto il Palazzo Baronale.\nLa dimora dei Baroni.\nIl Palazzo Baronale di Villaricca \u00e8 situato in Piazza Majone e risale probabilmente al secolo al XV secolo.\nIl barone Giovanni Antonio Parisio fece costruire le carceri e la casa Pretoria nel 1653. Altri ampliamenti, sempre sul lato destro, oggi palazzo Majone no. 48, furono apportati dal barone Carlo de Taxis verso il 1710. Costui, tra l'altro, fece anche sostituire le baracche in legno dell'antistante piazza-mercato con quelle attuali in muratura con porticato spagnoleggiante. Il castello normanno fu incorporato da altre costruzioni dai baroni Petra (1728 - 1811) che vi costruirono sul lato sinistro fino al numero civico 22 di corso Vittorio Emanuele, dove fecero erigere anche una cappella di famiglia intorno al 1750.\nLe segrete, situate a trenta metri di profondit\u00e0, raggiungibili con scalini in pietra di tufo, sono state esplorate dal gruppo archeologico \"G. Chianese\" e trovate in buono stato di conservazione ad eccezione degli scalini incerti in alcuni punti.\nSul retro del palazzo baronale vi era un ampio giardino che sub\u00ec una prima decurtazione a fine Ottocento in seguito al prolungamento di via Micillo da mettere in comunicazione con via Orologio. Il rimanente giardino da qualche decennio \u00e8 diventato Villa Comunale.\nIl palazzo baronale \u00e8 diventato sede della Sala Consiliare dedicata a Don Luigi Sturzo e di una Sala Polifunzionale dedicata a Sergio Bruni.\nSociet\u00e0.\nVillaricca, tra gli ultimi anni del '900 e l'inizio dei Duemila \u00e8 stata al centro di uno forte sviluppo urbanistico (popolazione raddoppiata nel periodo 1981-2001), inoltre \u00e8 situata a nove chilometri a nord di Napoli ed \u00e8 parte integrante dell'agglomerato urbano del capoluogo partenopeo. Costituisce un unico grande abitato con la confinante Giugliano.\nFa parte del comprensorio giuglianese con i comuni di Qualiano, Calvizzano, Marano di Napoli, Mugnano di Napoli.\nTradizioni e folclore.\nLa \"Festa Religiosa in onore della Madonna dell'Arco, di san Rocco di Montpellier e di san Gennaro vescovo e martire\" si celebra ogni anno nella seconda settimana di settembre. Nei due giorni successivi ha inoltre luogo la \"Ballata del Giglio\", costruzione lignea alta circa venti metri, svolta per le strade del centro in collaborazione con le \"paranze\" di Brusciano, Casavatore e Nola.\nEventi.\nA partire 2008 e per alcuni anni a seguire si \u00e8 tenuto a Villaricca l'AWOP, acronimo di A World Of Peace Festival, rassegna di tutte le arti contro le mafie, il razzismo, l'omofobia, la xenofobia, le guerre. Diversi artisti provenienti da ogni parte d'Italia e anche dall'estero si esibivanno nel centro storico. L'evento, elogiato dalla Presidenza della Repubblica, \u00e8 stato premiato dalla Rete dei Festival del MEI come secondo miglior festival italiano del 2009.\nCultura.\nIstruzione.\nLa biblioteca comunale \u00e8 situata nel palazzo Somma-Baldascini in via Sei Martiri.\nEconomia.\nUn tempo centro agricolo, Villaricca si trova oggi a fare i conti con gli effetti di una spaventosa politica di speculazione edilizia (popolazione raddoppiata nel periodo 1981-2001) che, vedendo l\"'importazione\" massiccia di nuclei familiari dal capoluogo partenopeo e dai centri vicini, ha ridotto di moltissimo il numero delle aree ancora disponibili per la continuazione di attivit\u00e0 realmente produttive, come quella legata al settore primario dell'economia.\nUna delle conseguenze di simile dissesto territoriale \u00e8 l'insediamento nella periferia cittadina e lungo la Circumvallazione Esterna di Napoli di attivit\u00e0 commerciali (depositi, spedizionieri fino a locali per il tempo libero), incapaci di slegarsi da una logica di supporto dell'abnorme sviluppo urbanistico e di raggiungere propri livelli di autonomia e di interazione con gli altri sostrati economici locali.\nProdotti tipici.\nNonostante le avversit\u00e0 sopravvive, anche dopo la massiccia urbanizzazione, la coltivazione dei famosi fagioli \"tondini\" di Villaricca.\nIl Pane di Panicocoli \u00e8 una pagnotta prodotta mediante antichi sistemi di lavorazione. Molto conosciuta \u00e8 la lavorazione del pane, cotto in vecchi forni a legna e che diede il vecchio nome alla citt\u00e0: Panicocoli.\nInfrastrutture e trasporti.\nMobilit\u00e0 urbana.\nVillaricca \u00e8 attraversata da alcune linee autobus. Una di queste appartiene all'ANM, la linea 162 che collega la stazione di Giugliano della linea Arcobaleno con la stazione di Frullone della linea 1. Le altre linee appartengono alla CTP, in particolare: 360; M1RC; M6 (arriva alla stazione di Licola della ferrovia Circumflegrea) e SI45.\nStrade.\nVillaricca \u00e8 collegata ai comuni limitrofi e al capoluogo attraverso la Circumvallazione Esterna di Napoli. \u00c8 anche vicina ad altri tre supporti viari: l'Asse Mediano, l'uscita Napoli nord dell'Autostrada A1 Milano-Napoli, e la Tangenziale di Napoli.\nInoltre dista appena dieci chilometri dall'aeroporto internazionale di Napoli-Capodichino.\nFerrovie.\nA Villaricca transitavano due relazioni su ferro: la linea tranviaria Napoli-Giugliano, facente parte delle cosiddette tranvie di Capodimonte, inaugurata nel 1900, incorporata nella rete urbana di Napoli e soppressa nel 1960; e la ferrovia Alifana Bassa in servizio fino al 1976 che serviva il comune attraverso la stazione di Giugliano-Villaricca.\nAmministrazione.\nCronotassi dei sindaci.\nDi seguito la lista dei sindaci:"}
{"id": "1446326", "revid": "547034", "url": "https://it.wikipedia.org/wiki?curid=1446326", "title": "Vallemaggia", "text": "La Vallemaggia (chiamata anche Valmaggia o Valle Maggia) \u00e8 una valle del Canton Ticino in Svizzera, che d\u00e0 il nome al distretto omonimo.\nGeografia.\nLa Valle Maggia \u00e8 una delle pi\u00f9 ampie valli del Canton Ticino e una delle pi\u00f9 estese del versante meridionale dell\u2019arco alpino; la sua estensione \u00e8 pari a 569, 64 km\u00b2 (circa un quinto dell\u2019area cantonale).\nLa Vallemaggia \u00e8 percorsa dal fiume Maggia (cui ci si riferisce al femminile) e si sviluppa verso nord, per circa 50\u00a0km, tra Locarno e il Lago Maggiore. Il fiume Maggia, la cui fonte si trova presso il Pizzo Cristallina, percorre la valle fino alla foce, in corrispondenza di Ascona, dove si immette nel Lago Maggiore.\nDalla valle si diramano tre valli laterali, abitate soprattutto in estate:\nA Cerentino, la Val Rovana si dirama in due valli minori: la Valle di Campo e la Valle di Bosco; quest\u2019ultima ospita il villaggio di Bosco Gurin, il pi\u00f9 elevato della Vallemaggia e l\u2019unico a tradizione Walser del Ticino. Da Cavergno, in direzione nord-ovest si estende la Valle Lavizzara la quale si dirama in tre valli minori. Nei pressi di Prato Sornico, si distacca la Val di Prato che procede verso nord-est fino al confine con la Val Verzasca. A Peccia, la Valle Lavizzara si biforca in due valli minori: la Val di Peccia (verso ovest) la quale ospita le frazioni di Veglia, Cortignelli, San Carlo e Piano di Peccia, e la Val Sambuco (verso est) con gli abitati di Mogno e Fusio.\nMontagne.\nLa valle si trova nelle Alpi Ticinesi e del Verbano (sottosezione delle Alpi Lepontine).\nLe montagne principali che contornano la valle sono:\nVie di collegamento.\nDal 1907 al 1965, nella valle operava la Ferrovia della Vallemaggia, tra Locarno e Bignasco. Dopo lo smantellamento della ferrovia, il tracciato venne in parte riutilizzato per la costruzione di una nuova strada nella valle. Nello stesso periodo si pianific\u00f2 la costruzione di una galleria stradale nell'alta Valle Leventina, che tuttavia non fu mai costruita."}
{"id": "1446329", "revid": "125277348", "url": "https://it.wikipedia.org/wiki?curid=1446329", "title": "Peace studies", "text": "I peace studies (in italiano scienze per la pace, o anche irenologia) sono un'area di studi interdisciplinare che si occupa della costruzione della pace positiva, cio\u00e8 non la semplice assenza di guerra, ma il prodotto di azioni pacifiche. \nI Peace Studies sono una specificazione della polemologia che pi\u00f9 in generale si occupa dell'analisi dei conflitti. \nIl fondatore accademico di questa disciplina \u00e8 considerato Johan Galtung. Altri importanti studiosi sono stati Kenneth Boulding e Gene Sharp. \nPeace studies in Italia.\nI peace studies si sono sviluppati recentemente anche in Italia con la nascita di diversi corsi di laurea e master universitari. \nLa pi\u00f9 antica sede accademica italiana in cui sono espressamente attivi i Peace Studies \u00e8 l'Universit\u00e0 di Pisa, che li cura attraverso il Centro Interdisciplinare Scienze per la Pace, e che dal 2001 offre corsi di laurea triennale e magistrale in \"Scienze per la Pace, analisi gestione e trasformazione dei conflitti\". Di recente, anche l'Universit\u00e0 degli Studi di Torino ha attivato dei moduli sulla gestione dei conflitti e le iniziative per la costruzione e il rafforzamento della pace, nell'ambito del proprio corso di laurea magistrale in scienze internazionali. Un corso simile era attivato anche presso l'Universit\u00e0 degli Studi di Firenze (Operazioni di pace, gestione e mediazione dei conflitti). Sulla base della legge della Regione Marche n. 9 del 18 giugno 2002, \u00e8 stata infine istituita un'associazione denominata Universit\u00e0 della Pace, con sede ad Ascoli Piceno.\nL'istituto di ricerca Torino World Affairs Institute (T.wai) porta avanti da anni il programma di ricerca \"Violence &amp; Security\", dedicato ai temi dell'analisi dei conflitti e della sicurezza umana.\nPeace studies nel mondo.\nL'Universit\u00e0 per la Pace di Col\u00f3n, in Costa Rica, fondata nel 1980 dall'ONU, \u00e8 interamente dedicata all'insegnamento dei peace studies."}
{"id": "1446332", "revid": "73125", "url": "https://it.wikipedia.org/wiki?curid=1446332", "title": "Oggetti Herbig-Haro", "text": ""}
{"id": "1446333", "revid": "73125", "url": "https://it.wikipedia.org/wiki?curid=1446333", "title": "Oggetto Herbig-Haro", "text": ""}
{"id": "1446334", "revid": "287204", "url": "https://it.wikipedia.org/wiki?curid=1446334", "title": "Alfa Romeo 16C Bimotore", "text": "LAlfa Romeo 16C Bimotore \u00e8 un'autovettura da competizione monoposto prodotta dall'Alfa Romeo nel 1935 in due esemplari.\nIl contesto.\nLa \"Bimotore\" nacque da un'idea di Enzo Ferrari, al tempo direttore del reparto corse Alfa Romeo, nel tentativo di contrastare la supremazia tecnica di Auto Union e Mercedes nelle competizioni di \"Formula Grand Prix\" che la coeva Alfa Romeo Monoposto 8C 35 non riusciva a contenere.\nLa soluzione - che si dimostr\u00f2 scarsamente foriera di risultati - venne presa da Ferrari in seguito alle assillanti \"esortazioni\" del regime che male sopportava la supremazia tedesca nelle gare internazionali.\nIl compito di progettare la nuova macchina fu affidato, nel gennaio 1935, al capo tecnico della scuderia Luigi Bazzi che dovette disegnarla e realizzarla in soli quattro mesi, allo scopo di poter partecipare al Gran Premio di Tripoli e all'AVUS di Berlino.\nStoria.\nModificando un telaio della vecchia Alfa Romeo P3, vennero posizionati due motori a 8 cilindri da 2.905 cm\u00b3 ognuno, uno davanti ed uno dietro al pilota, accoppiati con un lungo albero, gestito da un unico cambio ed un'unica frizione. Il moto \u00e8 trasmesso alle ruote posteriori, mediante coppie coniche, da due alberi laterali.Un primo esemplare fu approntato per il collaudo, effettuato sul tratto autostradale Brescia-Bergamo il 10 aprile 1935 da Attilio Marinoni e Tazio Nuvolari che super\u00f2 velocit\u00e0 di 280 km/h, dichiarando alla stampa d'essere fiducioso di poter raggiungere i 340 km/h con poche modifiche. Tuttavia, la difficolt\u00e0 di trasmissione dell'elevata potenza erogata ed il precario equilibrio di ripartizione sulle ruote, furono immediatamente rilevati dal collaudatore e riferiti allo staff tecnico. \nNon c'era il tempo necessario per trovare e sperimentare soluzioni radicali e cos\u00ec si procedette a dotare il secondo esemplare in costruzione con motori di cilindrata aumentata a 3.165 cm\u00b3, per una potenza complessiva di 540 CV, nel tentativo di ottenere maggiore elasticit\u00e0 di erogazione.\nIl 12 maggio 1935 le due \"Bimotore\" vennero schierate al Gran Premio di Tripoli, sul circuito della Mellaha, affidate a Nuvolari e Luis Chiron che giunsero, rispettivamente, quarto e quinto, con distacchi rilevanti dalle Mercedes-Benz W25 di Caracciola e di Fagioli e dall'Auto Union Type B di Varzi. I principali problemi di guida consistevano nell'incertezza in uscita dalle curve a causa della difficolt\u00e0 di dosare la potenza, una forte instabilit\u00e0 sui rettilinei che non consentiva di sfruttare pienamente l'esuberanza dei motori ed un mostruoso consumo di pneumatici. Durante la gara, Nuvolari fu costretto a sostituire gli pneumatici posteriori per 8 volte.Dopo alcune modifiche per migliorare l'assetto, il 26 maggio 1935 le due vetture, con alla guida Nuvolari e Chiron, vennero schierate al \"5\u00ba Internationales Avusrennen\" di Berlino. Ma i problemi non erano risolti e, nonostante la lunghezza dei rettilinei dell'AVUS, fu la Mercedes W25B di Fagioli a tagliare per prima il traguardo, seguita dalla \"Bimotore\" di Chiron, con un distacco di un minuto primo e trentacinque secondi. Nuvolari dovette ritirarsi.\nFu proprio il pilota mantovano a chiudere ogni speranza di sviluppo, dicendo a Ferrari e Bazzi che la \"Bimotore\" non era vettura da poter competere in circuito e pretendendo di tornare alla vecchia ed obsoleta \"P3\", in attesa di tempi (ed auto) migliori. Si dimostr\u00f2 buon profeta, rendendosi protagonista della vittoria al \"VIII Grosser Preis von Deutschland\" del 28 luglio 1935, fra le pi\u00f9 famose dell'automobilismo sportivo, battendo le pi\u00f9 quotate vetture tedesche.\nIl progetto \"Bimotore\", tuttavia, non poteva essere accantonato senza aver ottenuto qualche risultato di pregio e si decise di impiegare uno dei prototipi per attaccare i record di velocit\u00e0 sulle basi del chilometro e del miglio lanciati.\nSull'autostrada Firenze-Mare, il 15 giugno 1935, Nuvolari conquist\u00f2 i record europei alle velocit\u00e0 di 321,428 km/h sul chilometro lanciato e di 323,125 km/h sul miglio lanciato, raggiungendo la punta massima di 364 km/h, nonostante durante le prove il pilota, il celebre Tazio Nuvolari avesse rischiato per due volte di schiantarsi per via del forte vento e dell'instabilit\u00e0 della vettura. Conseguito il consolatorio obiettivo, la \"Bimotore\" venne definitivamente accantonata, per dedicare ogni energia al progetto ed alla realizzazione della futura \"Alfetta\".\nGli esemplari.\nDei due esemplari costruiti, uno fu venduto a una coppia di piloti inglesi e l'altro, non trovando compratori, fu demolito.\nL'esemplare superstite, dopo varie vicissitudini e trasformazioni, fu ritrovato in Nuova Zelanda e restaurato negli anni '90 da un collezionista inglese. Precedentemente, negli anni '70, l'Alfa Romeo realizz\u00f2 una replica della \"16C Bimotore\", costruita sulla base dei disegni originali. La replica, voluta da Giuseppe Luraghi per fini principalmente espositivi nel Museo storico Alfa Romeo, \u00e8 caratterizzata da una \"carrozzeria didattica\", con parti trasparenti laterali, in corrispondenza dei due propulsori. \nLa differenza pi\u00f9 significativa tra le due vetture, per\u00f2, consiste nel diverso marchio di fabbrica posto sulla calandra. La vettura replicata reca il marchio Alfa Romeo vigente all'epoca, mentre la vettura originale si fregia del classico scudetto con cavallino rampante in campo giallo della Scuderia Ferrari.\nEnzo Ferrari, infatti, sentiva quelle due vetture come di sua costruzione, dato che le aveva ideate e realizzate in sostanziale autonomia, all'interno della sua officina modenese. Decise quindi di far scendere le vetture in pista con il marchio della sua scuderia in sostituzione di quello Alfa Romeo. Inizialmente la cosa non sollev\u00f2 contestazioni, anche visti gli scarsi risultati in gara, ma quando la vettura conquist\u00f2 il record di velocit\u00e0, le foto di Tazio Nuvolari a bordo della \"16C Bimotore\" con marchio Ferrari furono pubblicate dalla stampa internazionale, causando una forte protesta della direzione Alfa Romeo che sfoci\u00f2 in un furibondo litigio con Enzo Ferrari.\nIl particolare riveste una certa importanza storica, dato che si tratta della prima comparsa del simbolo Ferrari quale marchio automobilistico e non come insegna di scuderia sportiva.\nBibliografia.\nAldo Zana, \"Alfa Romeo Bimotore 1935\", Ruoteclassiche, febbraio 2005"}
{"id": "1446338", "revid": "713168", "url": "https://it.wikipedia.org/wiki?curid=1446338", "title": "\u00c1valos", "text": ""}
{"id": "1446341", "revid": "729019", "url": "https://it.wikipedia.org/wiki?curid=1446341", "title": "Walther P22", "text": "La Walther P22 \u00e8 una pistola semi-automatica prodotta dalla Carl Walther GmbH Sportwaffen.\nModelli.\nLa \"P22\" \u00e8 disponibile in due versioni:\nCaratteristiche.\nPistola semiautomatica a singola e doppia azione con cane esterno, assomiglia molto alla P99 ma presenta dimensioni pi\u00f9 contenute e alcune differenze strutturali come ad esempio il cane esterno. Il fusto \u00e8 realizzato in polimero. \u00c8 camerata in calibro 22 l.r. ed \u00e8 prodotta in due versioni: Standard e Target, la prima \u00e8 dotata di canna da 87\u00a0mm, mentre la seconda \u00e8 dotata di una canna da 127\u00a0mm. La Walther ha messo a disposizione un Kit per la conversione dell'arma da Standard a Target e viceversa ma in Italia non \u00e8 possibile eseguire questa operazione a seguito della differenza di catalogazione dei due modelli. Tra le caratteristiche principali va citata l'affidabilit\u00e0, utilizzando proiettili ad alta velocit\u00e0, soprattutto per quanto riguarda il fuoco rapido. Sotto questo aspetto viene infatti paragonata da molti ad un'arma da difesa.\nEssa \u00e8 alimentata da un caricatore monofilare da 10 colpi, il comando di sgancio \u00e8 costituito da 2 leve sincronizzate ed \u00e8 posto sulla parte posteriore del ponte del grilletto. Nella parte anteriore del fusto, sotto la volata c'\u00e8 un adattatore per l'aggiunta di eventuali accessori (torcia o puntatore laser). \u00c8 dotata di due differenti impugnature intercambiabili per farla adattare sia a mani piccole che grandi, possiede inoltre una piccola fessura sulla parte superiore della camera di scoppio che consente di vedere se la cartuccia \u00e8 presente o meno.\nL'ultimo modello \u00e8 la P22-Q essa \u00e8 classificata ad uso sportivo. \u00c8 possibile montare la canna di lunghezza maggiore della Target su essa per avere maggiore precisione nel tiro sportivo .\nSistema di sicurezza.\nLa P22 presenta ben 4 tipi di sicure:\nMire.\nIl mirino \u00e8 fisso, tuttavia pu\u00f2 essere sostituito con altri mirini di altezza differente per permettere di regolare il tiro in verticale, mentre la tacca di mira \u00e8 regolabile lateralmente."}
{"id": "1446344", "revid": "767487", "url": "https://it.wikipedia.org/wiki?curid=1446344", "title": "Il ladro di Damasco", "text": "Il ladro di Damasco \u00e8 un film del 1964 diretto da Mario Amendola.\nTrama.\nAi tempi di Ottaviano Augusto, vive a Damasco sotto la dominazione romana Jesen, che vive di piccoli furti assieme al suo complice Tisba.\nI capitrib\u00f9 siriani che collaborano con le autorit\u00e0 romane sono preoccupati per i disordini che sorgono nella provincia, in particolare lo \u00e8 il ricco Mannaen, che aspira a diventare un re cliente di Roma. I rivoltosi vorrebbero coinvolgere anche Jesen nella loro insurrezione, ma questi non \u00e8 interessato; rimane per\u00f2 immischiato in una rissa con alcuni soldati romani e deve nascondersi presso la casa della giovane Miriam, figlia del ramaio Amon, sulla quale Mannaen ha posato gli occhi e che pretende che si presenti ad una festa che sta per tenere nel suo palazzo. Sotto i veli di Miriam per\u00f2 si presenta Tisba, cosa che fa infuriare il padrone di casa, che per lo scherzo giocatogli pretende la riscossione immediata di un vecchio prestito che Amon ha contratto con lui. Jesen fa allora in modo, truffando e rubando, di rifondere Mannaen, ma rubandogli poi denaro e suppellettili preziose.\nPi\u00f9 infuriato che mai, Mannaen chiede al governatore romano di far rapire Miriam, ma il sequestro \u00e8 temporaneamente sventato da Jesen e Tisba; Miriam per\u00f2, lungi dall'essere riconoscente, tratta Jesen altezzosamente avendo scoperto che egli \u00e8 un ladro. La notte successiva Miriam per\u00f2 viene effettivamente rapita. Jesen e Tisba s'introducono nel palazzo di Mannaen travestiti da saltimbanchi negri. Jesen chiede la collaborazione di Miriam come volontaria per un numero e riesce cos\u00ec a farla uscire al palazzo.\nMannaen s'incontra con Uria, il capo dei cospiratori che ha fatto rilasciare dalle carceri romani, e stringe con lui un accordo. Uria propone di nuovo a Jesen di unirsi alla sua rivolta come contropartita per aver fatto fuggire Miriam; Jesen allora ruba nottetempo alle truppe di supporto in arrivo a Damasco un fascio littorio e un'aquila della legione. L'indomani il militare romano Vitellio si lamenta dell'accaduto col governatore Tibullo; Mannaen, presente alla scena, indica il luogo dove si sono accampati i rivoltosi, tradendoli. Si giunge cos\u00ec ad uno scontro furibondo; dopo la conclusione, Jesen tenta di fingersi morto ma viene scoperto e fatto prigioniero assieme a Uria.\nIl governatore Tibullo cerca di farsi dire da Jesen dove ha nascosto le insegne, ma il giovane siriano si rifiuta, pur sapendo che ci\u00f2 lo condurr\u00e0 al patibolo. Mannaen chiede a Tibullo la corona, ma il romano gli spiega che non \u00e8 nelle sue facolt\u00e0 il concederla; la conversazione viene udita dai prigionieri.\nPrima dell'esecuzione, Jesen pronuncia un discorso per guadagnare tempo e permettere a Tisba, nascosto sotto il patibolo, di rubare la scure del boia. La folla allora insorge; Mannaen \u00e8 ucciso da Uria che viene poi a sua volta ucciso. I romani riescono comunque a sedare i disordini e l'esecuzione pu\u00f2 riprendere. Quando per\u00f2 Jesen viene fatto voltare mostrando la schiena, da una cicatrice Tibullo lo riconosce per il figlio Marco, da cui era stato separato molto tempo prima. Tibullo allora grazia i rivoltosi e Jesen/Marco pu\u00f2 riabbracciare l'amata Miriam e il padre perduto."}
{"id": "1446346", "revid": "438678", "url": "https://it.wikipedia.org/wiki?curid=1446346", "title": "La pazzia di Re Giorgio", "text": "La pazzia di Re Giorgio (\"The Madness of King George\") \u00e8 un film del 1994 diretto da Nicholas Hytner, tratto dall'omonima commedia di Alan Bennett (1991).\nPresentato in concorso al Festival di Cannes 1995, ha valso a Helen Mirren il premio per la migliore interpretazione femminile.\nTrama.\nIl film \u00e8 ambientato in Inghilterra tra il 1788 ed il 1789. \u00c8 in questo periodo che il lungo regno di Giorgio III di Hannover (1760-1820) conosce una grave crisi interna: il sovrano, infatti, esce completamente di senno. Il primo ministro, William Pitt il Giovane, dispone le misure necessarie per la cura del re e per tenere il pi\u00f9 possibile all'oscuro il Parlamento sul suo reale stato di salute.\nIl rischio che Pitt teme di correre \u00e8 che il principe di Galles Giorgio, con cui \u00e8 in aperto contrasto, possa assumere la reggenza. Mentre il figlio trama con il leader dell'opposizione \"whig\" Charles Fox per presentare una mozione alla Camera dei Comuni per sospendere il sovrano dalle sue funzioni, Giorgio III viene affidato alle cure del Dr. Willis, medico paziente, ma severo, al punto da guardare direttamente in faccia il re e dargli ordini, a suo modo controcorrente nell'applicazione dei principi della scienza medica.\nTematiche.\nIl film mette in risalto la perdita di potere della monarchia inglese a favore del Parlamento nella fine del Settecento e getta lo sguardo sulle pratiche mediche dell'epoca.\nAl giorno d'oggi \u00e8 appurato che Giorgio III fosse affetto da un disturbo ereditario noto come porfiria, una cui chiara manifestazione \u00e8 l'inscurirsi del colore delle urine. \nStoricamente quella del 1788 non fu l'unica crisi. I disturbi mentali di Giorgio III si riproposero negli anni seguenti e dal 1810 furono praticamente permanenti, al punto che il figlio Giorgio divenne di fatto principe reggente e poi re (Giorgio IV del Regno Unito) alla morte del padre.\n\"La pazzia di re Giorgio\" mette in luce un interessante contrasto tra il mondo della corte, dove il sovrano \u00e8 riverito, obbedito, temuto, ed il mondo della politica, dove la salute del re \u00e8 il centro di giochi di potere. Alla famiglia reale, svuotata dell'autorit\u00e0 e della facolt\u00e0 di dirigere il governo della nazione, resta, per\u00f2, il dovere di apparire, agli occhi del popolo, come un modello, un esempio a cui fare riferimento.\nRiconoscimenti.\nNel 1999 il British Film Institute l'ha inserito al 42\u00ba posto della lista dei migliori cento film britannici del XX secolo."}
{"id": "1446347", "revid": "91475", "url": "https://it.wikipedia.org/wiki?curid=1446347", "title": "Barb\u00e9-Marbois", "text": ""}
{"id": "1446348", "revid": "122246", "url": "https://it.wikipedia.org/wiki?curid=1446348", "title": "World League di pallavolo 2003", "text": "La XIV World League di pallavolo maschile si svolse dal 16 maggio al 13 luglio 2003. Dopo la fase a gironi, la fase finale, a cui si qualificarono le prime squadre classificate nei quattro gironi di qualificazione, le tre migliori seconde e la Spagna, paese ospitante, si disput\u00f2 dall'8 al 13 luglio a Madrid, in Spagna. La vittoria finale and\u00f2 per la terza volta al Brasile.\nSquadre partecipanti.\nEuropa:\nAmerica:\nAsia:\nPodio.\nCampione.\nBrasile(Terzo titolo)\nSecondo posto.\nSerbia e Montenegro\nTerzo posto.\nItalia"}
{"id": "1446349", "revid": "767487", "url": "https://it.wikipedia.org/wiki?curid=1446349", "title": "Cratere G. Bond", "text": "G. Bond \u00e8 un cratere lunare di 19,05 km situato nella parte nord-orientale della faccia visibile della Luna, ad est del maggiore cratere Posidonius e a sud del Lacus Somniorum e dei resti del cratere Hall.\nIl cratere \u00e8 situato in una regione dove \u00e8 presente del terreno accidentato a nordovest della montagna Montes Taurus.\nHa una forma pressappoco circolare che non ha subito impatti significativi, con una forma a ciotola con un fondo interno che si estende circa per met\u00e0 del diametro. Le pareti interne non presentano strutture significative.\nA ovest del cratere G. Bond \u00e8 presente la Rima G. Bond: una crepa con orientamento nord-sud che si estende per una lunghezza di circa .\nIl cratere \u00e8 dedicato all'astronomo statunitense George Phillips Bond.\nCrateri correlati.\nAlcuni crateri minori situati in prossimit\u00e0 di G. Bond sono convenzionalmente identificati, sulle mappe lunari, attraverso una lettera associata al nome."}
{"id": "1446350", "revid": "8596", "url": "https://it.wikipedia.org/wiki?curid=1446350", "title": "La pazzia di re Giorgio", "text": ""}
{"id": "1446352", "revid": "767487", "url": "https://it.wikipedia.org/wiki?curid=1446352", "title": "Cacciatori di dote", "text": "Cacciatori di dote \u00e8 un film del 1961 diretto da Mario Amendola."}
{"id": "1446354", "revid": "86599", "url": "https://it.wikipedia.org/wiki?curid=1446354", "title": "Cratere Gadomski", "text": "Gadomski \u00e8 un cratere lunare di 65,66 km situato nella parte nord-orientale della faccia nascosta della Luna, a sud del cratere Fowler e a ovest del cratere Klute.\nHa un bordo esterno eroso che \u00e8 stato modificato da impatti successivi. All'esterno del bordo meridionale \u00e8 presente una coppia di crateri uniti e sul lato nord-nordovest \u00e8 presente il cratere minore 'Gadomski X'. Gadomski si sovrappone nella parte occidentale ad una struttura fortemente erosa che non possiede nome. Il bordo \u00e8 approssimativamente circolare, ma \u00e8 leggermente pi\u00f9 allungato verso sudovest. Il fondo interno \u00e8 relativamente senza caratteristiche, con pochi crateri minori che segnano la superficie.\nIl cratere \u00e8 dedicato all'astronomo polacco Jan Gadomski.\nCrateri correlati.\nAlcuni crateri minori situati in prossimit\u00e0 di Gadomski sono convenzionalmente identificati, sulle mappe lunari, attraverso una lettera associata al nome."}
{"id": "1446359", "revid": "287204", "url": "https://it.wikipedia.org/wiki?curid=1446359", "title": "Cratere Galen", "text": "Galen \u00e8 un piccolo cratere lunare che giace nella regione accidentata presente tra i Montes Appenninus a ovest e Montes Haemus a est. \u00c8 situato a sud-sudest del cratere Aratus, una formazione leggermente pi\u00f9 estesa. Pi\u00f9 a ovest \u00e8 presente il cratere Conon, vicino al fianco dei Montes Apeninnus. \"Galen\" era precedentemente noto con il nome di 'Aratus A', prima di essere intitolato in onore a Galeno.\nHa una forma circolare con un bordo netto che non ha subito un'erosione significativa. Il piccolo fondo interno ha un'albedo inferiore rispetto alle pareti circostanti. "}
{"id": "1446365", "revid": "88740", "url": "https://it.wikipedia.org/wiki?curid=1446365", "title": "Cratere Galilaei (Luna)", "text": "Galilaei \u00e8 un cratere lunare di 15,99 km situato nella parte nord-occidentale della faccia visibile della Luna, la porzione occidentale dell'Oceanus Procellarum. Ad una certa distanza a sudest \u00e8 presente il cratere Reiner, mentre a sud-sudovest \u00e8 presente il cratere Cavalerius. A nordest del cratere \u00e8 presente la Rima Galilaei, mentre a sudest si trova la strana formazione Reiner Gamma. \nHa una forma relativamente poco distinta, con un bordo netto che ha un'albedo maggiore rispetto al mare circostante. Le pareti interne scendono verso un anello di detriti presente sui bordi esterni della superficie interna. \u00c8 presente un piccolo picco centrale.\nIl cratere \u00e8 dedicato allo scienziato italiano Galileo Galilei. Nonostante egli sia stato la prima persona a registrare osservazioni astronomiche della Luna con un telescopio, a lui risulta intitolata una formazione di dimensione modeste. Ci\u00f2 si deve al fatto che la nomenclatura introdotta da Giovanni Riccioli nel 1651, un gesuita italiano autore una delle prime mappe della Luna dove veniva usato uno dei primi sistemi di nomenclatura planetaria per identificare le formazioni lunari, assegnava il nome Galilaei all'attuale formazione Reiner Gamma che spiccava per il suo chiaro albedo. Quando, quasi due secoli dopo, Johann Heinrich von M\u00e4dler e Wilhelm Beer pubblicarono una nuova mappa lunare furono in grado, con i pi\u00f9 potenti mezzi di osservazione a disposizione, di escludere che Reiner Gamma fosse un cratere e trasferirono il nome Galilaei a questo cratere poco distante e ancora privo di nome.\nCirca 40\u00a0km verso sud si trova il sito di atterraggio della sonda Luna 9, il primo veicolo del suo genere ad effettuare un atterraggio controllato sulla superficie lunare.\nCrateri correlati.\nAlcuni crateri minori situati in prossimit\u00e0 di Galilaei sono convenzionalmente identificati, sulle mappe lunari, attraverso una lettera associata al nome."}
{"id": "1446366", "revid": "767487", "url": "https://it.wikipedia.org/wiki?curid=1446366", "title": "I professionisti", "text": "I professionisti (\"The Professionals\") \u00e8 un film del 1966 diretto da Richard Brooks.\nTrama.\nIl ricco signor Grant assolda quattro uomini affinch\u00e9 liberino e riportino a casa la moglie Maria, rapita dal pericoloso rivoluzionario messicano Jes\u00fas Raza. I quattro sono Henry, un veterano dell'esercito, ex mercenario in Messico, scelto da Grant come capo missione; Bill, anch'egli ex-combattente per Villa, esperto di esplosivi, avido ed egoista; Hans, amante dei cavalli; Jake, cacciatore abilissimo nel tiro con l'arco.\nI quattro, allettati dalla ricompensa di 100 000 dollari, superano le insidie del deserto e delle montagne fra il Texas e il Messico, infestate da banditi e dagli uomini di Raza, e riescono ad arrivare alla donna. Ma proprio mentre stanno per liberarla si accorgono che lei \u00e8 la donna di Raza, e che ne \u00e8 innamorata.\nLa ragazza viene comunque catturata, ma una squadra di uomini del leader rivoluzionario cerca di riprenderla prima che il commando scappi col treno. Minacciando di ucciderla, i quattro riescono comunque a partire. Raza, riavutosi, li insegue con i suoi fedeli, venendo poi gabbato, lasciandogli inseguire il treno vuoto, mentre loro si incamminano per il deserto roccioso.\nIn una pausa del viaggio, Maria racconta loro la verit\u00e0: lei \u00e8 cresciuta in Messico, dove il padre aveva una hacienda, ed \u00e8 stata amante di Raza fin da giovane, sposando anche la causa rivoluzionaria. Il padre aveva poi combinato il matrimonio indesiderato con il ricco Grant, da cui lei era scappata per riunirsi al suo amore. Maria fa appello all'amore per la causa rivoluzionaria che sia Henry che Bill avevano dimostrato in passato, combattendo per sei anni in Messico, a volte anche senza ricompensa. I \"soccorritori\" tengono ugualmente fede alla loro missione.\nMentre Bill resta nelle gole del canyon per fermare Raza e i suoi, Henry e gli altri due continuano il cammino a tappe forzate. Raza rimane ferito nello scontro, tutti gli altri suoi uomini vengono uccisi da Bill.\nAlla fine, Henry e gli altri arrivano al luogo dell'appuntamento con Grant. A sorpresa giunge anche Bill con uno stremato Raza, che pu\u00f2 riabbracciare Maria. Henry \u00e8 stupito: chiede spiegazioni a Bill.\nMa mentre questi sta per darle arriva Grant che pare avere una gran fretta di congedare i suoi mercenari. Appena vede Raza ordina a uno della sua scorta di ucciderlo, ma Bill glielo impedisce. Maria non vuole tornare con Grant. Lui la percuote e la minaccia, ma Bill e Henry la proteggono.\nHenry ha a questo punto le idee chiare: erano stati assoldati per liberare una donna da un pericoloso rapitore e loro cos\u00ec intendono fare. Solo che il rapitore \u00e8 Grant; lasciano quindi andare la donna, che porta via anche il suo uomo ferito."}
{"id": "1446375", "revid": "767487", "url": "https://it.wikipedia.org/wiki?curid=1446375", "title": "Il cardinale (film)", "text": "Il cardinale (\"The Cardinal\") \u00e8 un film di Otto Preminger del 1963 ed \u00e8 tratto dall'omonimo romanzo di Henry Morton Robinson.\nTrama.\nNel 1927 Stephen Fermoyle, figlio di un tranviere di Boston, dopo aver studiato a Roma diventa sacerdote; quindi torna a Boston come vicario parrocchiale. Qui invia un manoscritto al suo vescovo che per\u00f2 lo trova ambizioso e lo manda in una piccola parrocchia povera, dove trova il parroco molto malato. Alla morte del parroco il cardinale lo assume come segretario e lo porta a Roma per il conclave come suo assistente.\nNel frattempo a Boston si trova di fronte alla scelta di decidere la via spirituale o la via umana quando la sorella incinta deve partorire e la vita di madre e figlia \u00e8 in pericolo. Egli decide di salvare il bambino che nascer\u00e0. Mentre \u00e8 a Roma rivela al cardinale la sua crisi sacerdotale e quindi viene deciso un periodo di sospensione sacerdotale che passer\u00e0 a Vienna. L\u00ec diventa insegnante di lingue, e quasi si innamora di una studentessa; ciononostante a questo punto decide di seguire la sua vocazione sacerdotale.\nTornato a Roma viene promosso nella Segreteria di Stato vaticana, gli vengono affidati vari incarichi che egli svolge con successo. Consacrato vescovo assiste all'entrata dei nazisti in Austria e ritrova la giovane studentessa, arrestata dalla Gestapo. Tornato a Roma viene nominato Cardinale e Arcivescovo a Boston."}
{"id": "1446377", "revid": "287204", "url": "https://it.wikipedia.org/wiki?curid=1446377", "title": "Cratere Galle (Luna)", "text": "Galle \u00e8 un cratere lunare di 20,96 km situato nella parte nord-orientale della faccia visibile della Luna, nel Mare Frigoris a nord-nordest del cratere Aristoteles.\nLa formazione \u00e8 quasi circolare, con un bordo netto e scarsamente eroso. Tranne delle leggere protuberanze a nord e nordest, il cratere appare relativamente simmetrico.\nIl cratere \u00e8 dedicato all'astronomo tedesco Johann Gottfried Galle.\nCrateri correlati.\nAlcuni crateri minori situati in prossimit\u00e0 di Galle sono convenzionalmente identificati, sulle mappe lunari, attraverso una lettera associata al nome."}
{"id": "1446379", "revid": "767487", "url": "https://it.wikipedia.org/wiki?curid=1446379", "title": "Anna dei miracoli", "text": "Anna dei miracoli (\"The Miracle Worker\") \u00e8 un film del 1962 diretto da Arthur Penn, ispirato alla storia vera della sordo-cieca Helen Keller e della sua insegnante Anne Sullivan. Fu rieditato anche col titolo Al di l\u00e0 del silenzio - Anna dei miracoli.\nTrama.\nTuscumbia, Alabama, 1886: Helen Keller \u00e8 cieca e sorda da quando era piccola, circa all'et\u00e0 di sei mesi, e viene cresciuta dai genitori Kate e Arthur, che assecondano ogni suo capriccio. La bambina arriva cos\u00ec a permettersi qualsiasi cosa, mangia con le mani, distrugge gli oggetti e butta per terra i fogli su cui lavora il padre. Pur amandola molto, il padre e il fratellastro non riescono pi\u00f9 a sopportarla. Pensano persino di farla rinchiudere in un ospizio per malati mentali, ma le disperate richieste della madre li convincono a contattare un centro di Boston, chiedendo l'invio di una persona che si occupi della scatenata Helen.\nDalla grande citt\u00e0 giunge una giovane donna, Anne Sullivan, alle prime armi ma molto determinata e segnata da un'infanzia alquanto difficile. Anche lei era cieca, e ha passato diversi anni in manicomio nelle condizioni pi\u00f9 disumane. Sin dai primi contatti con Helen si rende conto dell'intelligenza della piccola, vanificata dai continui capricci cui nessuno ha mai opposto resistenza. Annie decide quindi di imprimere una svolta radicale alla sua vita disordinata, lottando in tutti i modi per insegnarle la disciplina. Questi metodi non sono per\u00f2 apprezzati dai genitori della bambina, i quali non credono che il comportamento della figlia possa migliorare. Propensi a licenziare l'energica maestra, vengono infine dissuasi dalle sue argomentazioni.\nAnnie chiede di poter lavorare con Helen in completa solitudine per un periodo, lontano dalla presenza dei cari, in modo tale da impartirle una nuova educazione. I Keller abitano in una grande tenuta di campagna, all'interno della quale si trova una baracca semi-abbandonata e sufficientemente distante dalla loro abitazione. Per Annie \u00e8 il luogo ideale, e cos\u00ec maestra e allieva vi si insediano per un paio di settimane. L'impegno della donna bostoniana si scontra per un certo periodo contro un muro di indisciplina, ma, con il passare dei giorni, la bambina comincia ad accettare alcune restrizioni: beve nel bicchiere, modera le proprie intemperanze e impara l'ubbidienza. Tuttavia, non riesce ancora a collegare le parole insegnate (e ripetute con i gesti dell'alfabeto per i muti), con l'ente che esse designano.\nAl termine delle due settimane, Kate si mostra ansiosa di riabbracciare la figlia. A nulla valgono le nuove insistenze dell'istitutrice, conscia di aver svolto solo una parte del proprio lavoro. Helen viene riportata a casa: per i genitori \u00e8 sufficiente averne moderato i comportamenti e averle insegnato la pulizia. Tuttavia, durante un pranzo con tutta la famiglia, alla presenza anche della zia e del fratellastro, la piccola d\u00e0 nuovamente l'idea di voler riprendere le vecchie abitudini. Annie, allora, la strappa con forza dall'indulgenza del padre e della madre e la conduce in giardino, moltiplicando i suoi sforzi per portarla a collegare le parole con le cose. D'improvviso Helen pronuncia la parola \"acqua\", manifestando di aver capito la lezione, comprendendo il nesso tra la parola \"acqua\" nell'alfabeto dei muti insegnatole da Annie e la parola acqua imparata da piccola. \u00c8 il primo grande passo verso una vita autonoma, mentre i Keller, riconoscenti verso la maestra, sommergono Helen in un grande abbraccio. Pi\u00f9 tardi, \u00e8 la stessa bambina a raggiungere Annie, baciandola con gratitudine nella scena finale"}
{"id": "1446380", "revid": "682087", "url": "https://it.wikipedia.org/wiki?curid=1446380", "title": "Programmable read-only memory", "text": ""}
{"id": "1446381", "revid": "119691582", "url": "https://it.wikipedia.org/wiki?curid=1446381", "title": "Atmel AVR", "text": "L'AVR \u00e8 una famiglia di microcontrollori RISC ad architettura Harvard sviluppati dalla Atmel a partire dal 1996. L'AVR fu una delle prime famiglie di microcontrollori a utilizzare una memoria flash interna per memorizzare il contenuto del programma: questo permette di cancellare la memoria di programma e riscriverla con una nuova versione in pochi secondi e anche senza rimuovere il microcontrollore dalla scheda su cui \u00e8 montato, velocizzando enormemente il processo di correzione e messa a punto del codice. Durante gli anni novanta la maggior parte dei microcontrollori utilizzavano One-Time Programmable ROM, EPROM, o EEPROM.\nI creatori dell'AVR non hanno mai chiarito il significato della sigla. \u00c8 comunemente accettato che AVR stia per \"Alf and Vegard RISC processor\" (da Alf-Egil Bogen e Vegard Wollen, i due studenti che lo idearono).\nI microcontrollori AVR tipo \"mega\" sono diventati molto popolari da quando sono stati inclusi nel progetto della piattaforma Arduino.\nCaratteristiche generali.\nCaratteristiche salienti di tutti i dispositivi sono:\nFamiglie base.\nIn base alle caratteristiche gli AVR si possono suddividere in quattro gruppi:\nQuesti dispositivi sono concettualmente simili ai Mega, ma a seconda del modello contengono delle periferiche particolari pensate per un uso specifico. Ad esempio esistono versioni con a bordo controllore per display LCD, controllore per porta USB, per seriale CAN, ecc.\nTuttavia, le periferiche specializzate degli AT90 sono oggi disponibili nella serie XMega oppure nella serie UC3 con architettura AVR32: di conseguenza per progetti di nuova concezione l'uso degli AT90 non \u00e8 consigliabile.\nNel 2006 Atmel ha messo in commercio dei microcontrollori basati sull'architettura a 32-bit AVR32. Questa include istruzioni SIMD e DSP, assieme con altre caratteristiche di elaborazione audio e video. Questa famiglia a 32-bit di dispositivi \u00e8 stata creata per competere con i processori basati su architettura ARM. L'insieme delle istruzioni \u00e8 simile ad altri RISC, ma non \u00e8 compatibile con gli originali AVR."}
{"id": "1446383", "revid": "1305772", "url": "https://it.wikipedia.org/wiki?curid=1446383", "title": "Stunts", "text": "Stunts, distribuito anche col titolo 4D Sports: Driving, \u00e8 un simulatore di guida per MS-DOS, in seguito convertito per Amiga e PC-9801.\nModalit\u00e0 di gioco.\n\"Stunts\" non \u00e8 dotato di campionati o tornei, \u00e8 infatti possibile gareggiare contro il tempo o contro un avversario controllato dalla CPU in gare singole. Ogni avversario \u00e8 dotato di punti di forza e punti deboli, elencati in una tabella. Sono disponibili 11 diversi modelli di automobili: Acura NSX, Audi Quattro Sport, Chevrolet Corvette ZR1, Ferrari 288 GTO, Jaguar XJR-9 IMSA, Lamborghini Countach 25\u00ba Anniversario, Lamborghini LM002, , Porsche 962 IMSA, Porsche Carrera 4 e Porsche March Indy.\nI tracciati sono caratterizzati dalla presenza di ostacoli e di svariati elementi acrobatici, come curve paraboliche o rampe. Il gioco dispone di un editor con il quale costruire tracciati, che possono essere salvati su disco; anche i \"replay\" delle gare possono essere registrati, e visualizzati in seguito con diverse visuali.\nVersioni.\nLa prima versione di \"Stunts\" (1.0) venne distribuita da Br\u00f8derbund nell'ottobre 1990 negli Stati Uniti; l'anno seguente venne pubblicata una versione migliorata (1.1) e distribuita anche in Europa da Mindscape con il titolo di \"4D Sports Driving\", rendendo cos\u00ec il gioco parte della loro linea \"4D Sports\" insieme a \"4D Sports Boxing\" e \"4D Sports Tennis\". La versione Amiga, pubblicata nel 1992, venne pubblicata da Midscape e dotata di musica migliorata rispetto alla versione PC. Nel 1993 il gioco arriv\u00f2 anche nel mercato giapponese, con una versione per NEC PC-9801 pubblicata da Electronic Arts Victor intitolata \"4D Driving\"."}
{"id": "1446384", "revid": "438678", "url": "https://it.wikipedia.org/wiki?curid=1446384", "title": "La donna di sabbia (film)", "text": " \u00e8 un film del 1964 diretto da Hiroshi Teshigahara e scritto dallo scrittore e drammaturgo K\u014db\u014d Abe, tratto dal suo stesso romanzo omonimo. La pellicola vinse il Premio Speciale della Giuria al 17\u00ba Festival di Cannes.\nIl film fu il secondo d'una serie di pellicole realizzate nel corso degli anni sessanta dal lavoro congiunto del regista Teshigahara e dello scrittore Abe (\"Otoshiana\", \"La donna di sabbia\", \"The Face of Another\" e \"The Man Without a Map\"), tutte, ad eccezione della prima (basato su un soggetto originale di Abe), ad essere tratte da dei romanzi dello stesso scrittore. Figura tra i film preferiti di Andrej Tarkovskij.\nTrama.\nUn professore che svolge ricerche sugli insetti in un deserto chiede ospitalit\u00e0 agli abitanti di un villaggio. Questi lo conducono nella capanna di una donna che si trova in fondo a una depressione sabbiosa raggiungibile solo con una scala di corda. Durante la notte la scala viene per\u00f2 rimossa isolandolo dal resto della civilt\u00e0. Per ricevere i viveri dagli abitanti del villaggio, l'uomo viene costretto a riempire dei secchi con della sabbia che circonda la capanna della donna. Tuttavia, ogni giorno la sabbia ricade nella depressione rendendogli una esistenza sisifea. Intrappolato nel deserto, l'uomo si trover\u00e0 combattuto tra il desiderio di libert\u00e0 e l'amore, la piet\u00e0 verso la donna fino alla decisione finale di non far ritorno alla civilt\u00e0."}
{"id": "1446385", "revid": "86599", "url": "https://it.wikipedia.org/wiki?curid=1446385", "title": "Cratere Galvani", "text": "Galvani \u00e8 un cratere lunare di 76,83 km situato nella parte nord-occidentale della faccia visibile della Luna, a sud del cratere Volta. Si sovrappone parzialmente il bordo sudest del cratere Langley, che si trova a met\u00e0 strada tra i crateri Volta e Galvani. A nord est \u00e8 presente il vasto cratere Repsold e a ovest-sudovest, nel lato nascosto, \u00e8 presente il cratere McLaughlin.\nA causa della posizione prossima al terminatore, l'osservazione del cratere \u00e8 inoltre condizionata dalla librazione lunare e comunque appare distorto dalla prospettiva.\nL'orlo del cratere \u00e8 arrotondato con un cratere minore situato lungo la parete interna a sudovest. A sudovest il bordo non \u00e8 circolare come il resto del perimetro e la parete interna \u00e8 pi\u00f9 larga lungo il lato occidentale rispetto a quello orientale, quindi il punto mediano del fondo interno \u00e8 spostato leggermente verso est. Le Rimae Repsold attraversano il bordo nordest e il fondo interno, biforcandosi vicino al punto centrale e proseguendo verso ovest-sudovest.\nIl cratere \u00e8 dedicato al fisico italiano Luigi Galvani.\nCrateri correlati.\nAlcuni crateri minori situati in prossimit\u00e0 di Galvani sono convenzionalmente identificati, sulle mappe lunari, attraverso una lettera associata al nome."}
{"id": "1446386", "revid": "287204", "url": "https://it.wikipedia.org/wiki?curid=1446386", "title": "Ron Fellows", "text": "Inizi di carriera.\nComincia la sua carriera con i kart all'et\u00e0 di 14 anni, passando poi a Formula Ford 1600 e Formula Ford 2000. Quando mancarono i fondi per queste attivit\u00e0 lasci\u00f2 le corse per nove anni e lavor\u00f2 come benzinaio. Fellows torn\u00f2 alle corse grazie all'aiuto dell'istruttore Richard Spenard. Fece il suo debutto professionistico nel 1986 nel Player's GM Challenge, guidando una Camaro. Nel 1989 vinse il titolo vincendo al Mosport Park e conquist\u00f2 la sua prima corsa SCCA Trans-Am Series nello stesso weekend. Da qui la sua carriera prese grande slancio e divenne uno dei pi\u00f9 grandi piloti Trans Am, con 19 vittorie in 95 gare.\nFellows ebbe poi due presenze con la Ferrari 333SP, compresa una vittoria nel 1997 al Mosport Park nelle Professional Sports Car Series. Ron ha poi collezionato presenze anche nelle Craftsman Truck Series, Busch Series e NEXTEL Cup Series, come \"Road course ringer\". Ha due vittorie e tre pole nelle Craftsman Truck Series, vincendo due volte a Watkins Glenn. Ha avuto ancora pi\u00f9 successo alle NASCAR Busch Series, dove in sei corse ha vinto due volte con tre pole-positions. \u00c8 stato il primo non-statunitense a vincere una gara delle NASCAR Busch Series.\nCorvette Racing.\nNel 1998 Ron Fellows inizi\u00f2 la sua lunga collaborazione con il progetto della General Motors nel Corvette Racing, con la storica Chevrolet Corvette C5.R. Nei successi che realizz\u00f2 la casa in quel periodo molti hanno riguardato direttamente anche Fellows.\nFu anche brevemente coinvolto nel programma di sviluppo della Cadillac LMP. Nel 2000 alla 24 Ore di Daytona, fece storia con il pi\u00f9 ridotto scarto dal vincitore, 31 secondi dietro la Dodge Viper GTS-R di Olivier Beretta, Dominique Dupuy e Karl Wendlinger. Ron Fellows e la Corvette Racing fecero meglio l'anno dopo, vincendo con Chris Kneifel, Johnny O'Connell e Franck Freon.\nNella sua carriera ha vinto una 24 ore di Daytona (2001), due volte il campionato American Le Mans Series nella classe GTS costruttori (2001, 2003), tre volte la 24 ore di Le Mans e due volte la 12 Ore di Sebring.\nNASCAR.\nNel 2004 Fellows compete in una gara della NASCAR NEXTEL Cup Series a Watkins Glen, dove parte 42\u00ba e finisce 2\u00ba. In tutto nelle gare della NASCAR NEXTEL Cup ha colto 5 podi, con un 56\u00ba posto nella classifica finale della Winston Cup 2003.\nNelle NASCAR Busch Series invece ha vinto 3 volte, con due pole positions, classificandosi 78\u00ba posto finale nel 1998."}
{"id": "1446387", "revid": "767487", "url": "https://it.wikipedia.org/wiki?curid=1446387", "title": "Questa notte \u00e8 ancora nostra", "text": "Questa notte \u00e8 ancora nostra \u00e8 un film del 2008 diretto dai registi Paolo Genovese e Luca Miniero.\nTrama.\nMassimo \u00e8 un impresario di pompe funebri e leader di una rock band in cerca di successo. Un giorno conosce Jing, ragazza cinese. La band di Massimo ha bisogno di una brava cantante cinese, altrimenti non verr\u00e0 scritturato loro il contratto con un noto produttore. Convincere Jing ad entrare nel gruppo non sar\u00e0 un'impresa facile: servir\u00e0 una geniale idea da parte di Andrea, amico e collega di Massimo, per convincerla: farle la corte e convincerla a cantare. Ma i problemi non finiranno l\u00ec poich\u00e9 i genitori della ragazza hanno grossi problemi economici. Per pagare un grosso debito, infatti, la famiglia di Jing vuole far sposare la ragazza con il nipote dell'uomo con cui hanno il debito. Cos\u00ec la ragazza, aiutata dall'amica Maria, inventer\u00e0 una storia che racconter\u00e0 alla sua famiglia per non sposarsi: ovvero che Massimo \u00e8 il suo ragazzo. Alla fine Jing e Massimo supereranno il finto affetto dovuto al bisogno dell'altro, o nella band o come finto ragazzo e si ameranno l'un l'altra di un amore vero.\nProduzione.\nIl film \u00e8 prodotto da Italian International Film e Walt Disney Studios Motion Pictures Italia."}
{"id": "1446388", "revid": "78273", "url": "https://it.wikipedia.org/wiki?curid=1446388", "title": "Matilda di Scozia", "text": ""}
{"id": "1446392", "revid": "86599", "url": "https://it.wikipedia.org/wiki?curid=1446392", "title": "Cratere Gambart", "text": "Gambart \u00e8 un cratere lunare di 24,68 km situato nella parte nord-occidentale della faccia visibile della Luna, nel Mare Insularum. Si trova a sud-sudest del grande cratere Copernico. A sudovest del cratere \u00e8 presente una regione di terreno collinoso depositato dal materiale espulso durante l'impatto che ha formato il Mare Imbrium.\nIn passato il fondo del cratere \u00e8 stato inondato dalla lava, che ha lasciato una superficie relativamente piatta circondata da un bordo esterno liscio e a forma vagamente poligonale. A sudovest di 'Gambart C' \u00e8 presente un \"vulcano a scudo\".\nIl cratere \u00e8 dedicato all'astronomo francese Jean-F\u00e9lix Adolphe Gambart.\nA nordest atterr\u00f2 la sonda Surveyor 2. \nCrateri correlati.\nAlcuni crateri minori situati in prossimit\u00e0 di Gambart sono convenzionalmente identificati, sulle mappe lunari, attraverso una lettera associata al nome."}
{"id": "1446397", "revid": "253269", "url": "https://it.wikipedia.org/wiki?curid=1446397", "title": "Robert Rossen", "text": "Biografia.\nCominci\u00f2 a lavorare come regista teatrale a Broadway, per poi passare al cinema dove inizialmente oper\u00f2 come soggettista e sceneggiatore.\nIl cinema.\nEsord\u00ec come regista nel 1947, firmando in rapida successione due pellicole: \"A sangue freddo\", ma soprattutto \"Anima e corpo\", incentrato sul mondo della boxe e del racket, con protagonista John Garfield, che fu candidato al premio Oscar. Emerge gi\u00e0 in questo film, che vinse un Oscar per il miglior montaggio, la predilezione del regista per i temi a carattere sociale.\nNel 1949 diresse \"Tutti gli uomini del re\", una violenta denuncia contro la corruzione dilagante negli stati del Sud degli Stati Uniti. Il film vinse l'Oscar come miglior film e per le interpretazioni di Broderick Crawford e Mercedes McCambridge, mentre lo stesso Rossen ebbe la nomination.\nFu un grande successo di critica pure il successivo \"Fiesta d'amore e di morte\" (1951), forse il pi\u00f9 bel film di Hollywood sulla corrida e sentita denuncia della tauromachia.\nLa fuga dagli USA.\nMa il maccartismo imperava e Rossen, caduto in disgrazia, fu in pratica costretto a lasciare gli Stati Uniti. Nel 1954 diresse in Italia \"Mambo\", film che si fa ricordare quasi esclusivamente per la presenza della prorompente Silvana Mangano. Decorosa la sua incursione nel genere storico allora in gran voga: \"Alessandro il Grande\" (1956) con Richard Burton.\n\"Lo spaccone\".\nDopo un paio di pellicole trascurabili, \"L'isola nel sole\" (1957) e \"Cordura\" (1959), Rossen ritrov\u00f2 lo smalto con \"Lo spaccone\" (1961). Tratto da un romanzo di Walter Tevis ed interpretato da un Paul Newman in splendida forma, \u00e8 un apologo amaro sull'America condotto narrando la storia di \"Fast\" Eddie Felson, giocatore professionista di biliardo preso da una smania di vincere cos\u00ec forte che lo porta inesorabilmente ad essere un perdente. Ebbe nove candidature all'Oscar (fra cui anche quella di Rossen per la miglior regia) vincendone due per la fotografia e la scenografia. \"Lo spaccone\" \u00e8 rimasto saldamente nella memoria ed \u00e8 un vero \"cult\" per il mondo che ruota attorno al gioco del bilardo. Newman riprender\u00e0 il ruolo di un Felson invecchiato nel film \"Il colore dei soldi\" (1986) di Martin Scorsese, che gli varr\u00e0 l'Oscar come miglior attore protagonista.\nNel 1964 un altro pregevole film, \"Lilith - La dea dell'amore\", un sentito e sofferto racconto di un amore sbocciato in una clinica per malattie mentali. Jean Seberg e Warren Beatty furono diretti con efficacia ed offrirono un'ottima interpretazione. Fu l'ultima opera del regista newyorkese.\nMor\u00ec nel 1966 a soli 58 anni di et\u00e0."}
{"id": "1446398", "revid": "86599", "url": "https://it.wikipedia.org/wiki?curid=1446398", "title": "Cratere Gamow", "text": "Gamow \u00e8 un grande cratere lunare di 113,92 km situato nella parte nord-occidentale della faccia nascosta della Luna, a sudest del cratere Schwarzschild.\nLa struttura \u00e8 erosa e usurata, e presenta un bordo che \u00e8 stato interessato da impatti multipli. Il cratere minore 'Gamow V' \u00e8 adiacente al bordo occidentale esterno e la coppia di crateri uniti 'Gamow A' e 'Gamow B' si sovrappongono sul lato nordest. La parte pi\u00f9 danneggiata del bordo si trova a est, mentre quella ad ovest \u00e8 quasi libera da impatti. La parete occidentale interna mostra una struttura scanalata e nelle vicinanze del punto centrale \u00e8 presente un cosiddetto \"palimpsest\", ovvero un cratere fantasma costituito solo dal bordo che si staglia sulla superficie interna livellata.\nIl cratere \u00e8 dedicato al cosmologo russo George Gamow.\nCrateri correlati.\nAlcuni crateri minori situati in prossimit\u00e0 di Gamow sono convenzionalmente identificati, sulle mappe lunari, attraverso una lettera associata al nome."}
{"id": "1446401", "revid": "86599", "url": "https://it.wikipedia.org/wiki?curid=1446401", "title": "Cratere Ganskiy", "text": "Ganskiy, o anche Hansky, \u00e8 un cratere lunare di 42,11 km situato nella parte sud-occidentale della faccia nascosta della Luna, a sudest del piu\u00f9 grande cratere Hirayama e a est dell'ancora pi\u00f9 grande cratere Pasteur.\nIl bordo di questo cratere \u00e8 circolare, leggermente esagonale. Lungo il bordo sono presenti dei segni di erosione in particolare a sudovest dove un paio di crateri minori sono situati lungo l'orlo. Il fondo \u00e8 relativamente livellato con una leggera pendenza a sud del punto centrale. \u00c8 inoltre presente un piccolo cratere vicino alla parete interna occidentale. \nIl cratere \u00e8 dedicato all'astronomo russo Aleksey Ganskiy.\nCrateri correlati.\nAlcuni crateri minori situati in prossimit\u00e0 di Ganskiy sono convenzionalmente identificati, sulle mappe lunari, attraverso una lettera associata al nome.\nI seguenti crateri minori sono stati rinominati dalla IAU:"}
{"id": "1446404", "revid": "287204", "url": "https://it.wikipedia.org/wiki?curid=1446404", "title": "Cratere Ganswindt", "text": "Ganswindt \u00e8 un cratere lunare intitolato al fisico ed inventore Hermann Ganswindt che si trova vicino al polo sud del lato nascosto della Luna. \u00c8 adiacente alla parte sudoccidentale dell'enorme cratere Schr\u00f6dinger e si sovrappone parzialmente al cratere Idel'son pi\u00f9 piccolo a sud.\nIl bordo \u00e8 approssimativamente circolare ma irregolare, in particolare lungo il bordo meridionale. La maggior parte del fondo interno \u00e8 ricoperto da creste frastagliate ed \u00e8 presente un piccolo cratere nella sezione sud orientale. Poich\u00e9 la luce del sole entra verso l'interno del cratere con un angolo basso, la parte settentrionale \u00e8 sempre in ombra."}
{"id": "1446405", "revid": "110157", "url": "https://it.wikipedia.org/wiki?curid=1446405", "title": "Cattedrale di Santa Maria Maddalena", "text": "La cattedrale di Santa Maria Maddalena \u00e8 il principale luogo di culto di Lanusei, in Sardegna, sede vescovile della diocesi ogliastrina. La chiesa \u00e8 situata nel centro della citt\u00e0, in piazza Vittorio Emanuele.\nStoria.\nSi hanno notizie della parrocchiale di Lanusei dal XVI secolo. Le testimonianze di monsignor Melano nel 1797 e di monsignor Navoni nel 1822, entrambi arcivescovi di Cagliari, denunciano il forte degrado in cui versava la chiesa. La situazione divenne tanto grave che, all'epoca degli inizi dei restauri nel 1860, la chiesa non veniva pi\u00f9 officiata da qualche tempo. I lavori portarono alla demolizione quasi completa del vecchio edificio, sostituito dal nuovo tempio in stile neoclassico. Ulteriori interventi interessarono la chiesa nel 1927, in occasione del trasferimento della sede diocesana d'Ogliastra\ndalla ex cattedrale di Sant'Andrea a Tortol\u00ec a Santa Maria Maddalena di Lanusei.\nDescrizione.\nLa facciata \u00e8 divisa in tre specchi, di cui quello centrale, delimitato da due coppie di lesene ai lati, \u00e8 concluso da un timpano triangolare. Gli specchi laterali sono raccordati a quello centrale tramite sinuose volute. L'unico portale in facciata \u00e8 costituito da pannelli bronzei con raffigurazioni della vita di santi, opera del 1984. Sopra si apre una finestra rettangolare sormontata da tipano. La chiesa \u00e8 affiancata da una torre campanaria, a canna quadra, culminante in un torrino ottagonale coperto da cuspide.\nL'interno, a pianta rettangolare, presenta tre navate voltate a botte, divise da pilastri cruciformi, e tre cappelle su ciascun lato. Il presbiterio, coperto da una cupola ottagonale, termina nell'abside semicircolare. Interessanti i dipinti con cui Mario Delitala decor\u00f2 la cattedrale tra il 1926 e il 1927, in particolare i quattro tondi nell'apice della volta dell'aula, raffiguranti Maria Maddalena peccatrice, convertita, penitente e glorificata. Sempre del Delitala sono le tre tele ai lati del presbiterio, raffiguranti la \"Nativit\u00e0\", la \"Crocifissione\" e la \"Deposizione\". Tra le altre opere si segnalano un crocifisso ligneo del XVIII secolo, alcuni arredi appartenuti all'antica chiesa e una statua in bronzo del 1983, opera di Enrico Manfrini, raffigurante san Giorgio vescovo di Suelli, eseguita in occasione della proclamazione di san Giorgio a compatrono della diocesi d'Ogliastra (erede della pi\u00f9 antica sede di Suelli, soppressa nel XV secolo)."}
{"id": "1446407", "revid": "834", "url": "https://it.wikipedia.org/wiki?curid=1446407", "title": "Tui", "text": ""}
{"id": "1446408", "revid": "729019", "url": "https://it.wikipedia.org/wiki?curid=1446408", "title": "Guerra di Castro", "text": "La guerra di Castro fu un conflitto del Seicento fra lo Stato Pontificio e la famiglia Farnese, causato dalle mire di papa Urbano VIII sul ducato di Castro e suddiviso in due fasi.\nLa prima guerra di Castro (1641-1644).\nLe cause remote della \"Prima guerra di Castro\" possono essere ritrovate nella politica espansionistica della famiglia Barberini, che trov\u00f2 sul suo cammino Odoardo Farnese. Prendendo come pretesto la posizione del Ducato di Castro, creato su parte dei territori del Patrimonio di San Pietro in Tuscia, Urbano VIII Barberini, in combutta con i due nipoti, il cardinale Francesco Barberini e il cardinale Antonio, matur\u00f2 il deciso proposito di spogliare i Farnese dei privilegi e possedimenti che la famiglia godeva gi\u00e0 da alcuni secoli.\nDopo aver cercato di farsi vendere il ducato, i due fratelli cercarono altri mezzi per mettere in difficolt\u00e0 il duca Odoardo Farnese, approfittando della sua crisi finanziaria. I Barberini presero come pretesto il possibile fallimento dei Monti Farnesiani e per garantire i creditori del duca giunsero fino all'occupazione del ducato ed al successivo sequestro dei beni dei Farnese nello Stato pontificio.\nL'occupazione del Ducato di Castro da parte delle truppe pontificie incominci\u00f2 il 27 settembre 1641. Per reazione le truppe dei Farnese entrarono nello Stato della Chiesa arrivando ad occupare la citt\u00e0 di Acquapendente e facendo temere al pontefice un nuovo sacco di Roma. La prima parte della guerra si concluse con le trattative di pace di Castel Giorgio, che portarono al ritiro delle forze farnesiane. Tuttavia, i negoziati fallirono il 26 ottobre 1642 ed Odoardo vide vanificata la sua avanzata nei territori pontifici a tutto vantaggio dei Barberini che poterono riorganizzare le proprie difese.\nDopo vari tentativi del Farnese di riconquistare Castro tramite spedizioni militari via terra e via mare, si arriv\u00f2 alla seconda fase del conflitto: si form\u00f2 una lega tra il granduca di Toscana, la Repubblica di Venezia e il duca di Modena, che, preoccupata per le mire espansionistiche dei Barberini, spingeva per la restituzione del ducato al legittimo proprietario. Gli alleati, che fino ad allora avevano solo appoggiato moralmente Odoardo, entrarono in guerra agli inizi del 1643.\nLa prima guerra di Castro termin\u00f2 con il trattato di Roma del 31 marzo, che, grazie all'aiuto diplomatico francese, restituiva il ducato al Farnese e lo riconciliava con la Santa Sede. L'accordo venne suggellato l'anno successivo con la nomina del fratello di Odoardo, Francesco a cardinale.\nLa seconda guerra di Castro (1646-1649).\nAlla morte di Odoardo (1646), gli succedette il figlio sedicenne Ranuccio II, che, oltre ai debiti pregressi, eredit\u00f2 anche quelli della guerra appena terminata. Mentre erano in corso le trattative tra il ducato e il papato per la nomina del nuovo vescovo, papa Urbano VIII mor\u00ec. Gli succedette Giovan Battista Pamphilij, col nome di Innocenzo X (1644-1655). La famiglia del pontefice era quella che vantava pi\u00f9 crediti nei confronti dei Farnese.\nIl 17 aprile 1648 il papa, senza consultare Ranuccio, nomin\u00f2 vescovo di Castro monsignor Cristoforo Giarda. Ranuccio gli viet\u00f2 l'ingresso in citt\u00e0 fino ad un avvenuto \"accomodamento\" con Roma. Pass\u00f2 quasi un anno e nemmeno la corrispondenza epistolare riusc\u00ec a sbloccare la situazione. Per questo motivo il pontefice ordin\u00f2 al vescovo di prendere, comunque, possesso della sua diocesi. Il 18 marzo del 1649, diretto da Roma a Castro, vicino Monterosi, fu vittima di un agguato, portato a termine da Ranuccio Zambini di Gradoli e Domenico Cocchi di Valentano. Innocenzo X attribu\u00ec immediatamente la responsabilit\u00e0 dell'agguato a Ranuccio, ordin\u00f2 quindi al governatore di Viterbo, Giulio Spinola, di istruire un processo per stabilire la responsabilit\u00e0 dell'atto: da qui la decisione di attaccare il ducato.\nMalgrado gli sforzi di Ranuccio II, Castro capitol\u00f2 il 2 settembre 1649, e otto mesi dopo il papa ne ordin\u00f2 la totale demolizione: furono rasi al suolo tutti gli edifici, compresi la chiesa principale, la zecca, le abitazioni gentilizie. Il duca Ranuccio, impossibilitato a ripianare i debiti notevoli dovette accettare la perdita del ducato."}
{"id": "1446409", "revid": "86599", "url": "https://it.wikipedia.org/wiki?curid=1446409", "title": "Cratere Garavito", "text": "Garavito \u00e8 un cratere lunare di 81,05 km situato nella parte sud-occidentale della faccia nascosta della Luna. Si trova a nord-nordovest dell'enorme cratere Poincar\u00e9 e ad ovest del cratere Chr\u00e9tien.\nIl suo bordo esterno \u00e8 eroso, soprattutto a ovest e a sud. Il cratere satellite 'Garavito Y' si estende con le sue pareti laterali esterne all'interno del cratere principale.\nUn cratere pi\u00f9 piccolo di nome 'Garavito D' \u00e8 adiacente al bordo esterno a nordest. Il fondo del cratere \u00e8 relativamente senza caratteristiche principali, con pochi crateri e leggeri resti di impatti precedenti.\nIl cratere \u00e8 dedicato all'astronomo colombiano Julio Garavito Armero.\nCrateri correlati.\nAlcuni crateri minori situati in prossimit\u00e0 di Garavito sono convenzionalmente identificati, sulle mappe lunari, attraverso una lettera associata al nome."}
{"id": "1446411", "revid": "287204", "url": "https://it.wikipedia.org/wiki?curid=1446411", "title": "Blackfin", "text": "Blackfin \u00e8 il nome di una famiglia di microprocessori a 16/32 bit RISC in grado di eseguire applicazioni da Digital Signal Processor e con consumi e costi analoghi a quelli dei microcontrollori. Il risultato del progetto \u00e8 un'architettura unificata in grado di eseguire un sistema operativo mentre la parte numerica esegue complesse operazioni come la decodifica video in tempo reale.\nIl processore \u00e8 disponibile in molte varianti ed \u00e8 disponibile un kit di sviluppo in grado di eseguire Linux. Attualmente i microprocessori vengono prodotti da Analog Devices."}
{"id": "1446412", "revid": "287204", "url": "https://it.wikipedia.org/wiki?curid=1446412", "title": "Cratere Gardner", "text": "Gardner \u00e8 un piccolo cratere lunare intitolato al fisico statunitense Irvine Clifton Gardner, situato nella zona settentrionale della Luna, a est del cratere Vitruvius. Si trova in una regione di terreno irregolare a nord del Mare Tranquillitatis. Questo cratere era stato precedentemente chiamato 'Vitruvius A' prima di ricevere il nome ufficiale. A nordest \u00e8 presente il maggiore cratere Maraldi.\nIl cratere ha un bordo circolare con delle pareti interne spioventi e un fondo che occupa circa la met\u00e0 del diametro totale. La met\u00e0 meridionale del fondo interno ha una leggera pendenza prima di raggiungere la parete interna. Non sono presenti segni significativi di erosione, e il bordo esterno \u00e8 relativamente netto e ben definito."}
{"id": "1446415", "revid": "242316", "url": "https://it.wikipedia.org/wiki?curid=1446415", "title": "The Adolescents (album)", "text": ""}
{"id": "1446418", "revid": "155634", "url": "https://it.wikipedia.org/wiki?curid=1446418", "title": "Serie A1 1981-1982 (pallacanestro femminile)", "text": "Il campionato di Serie A1 di pallacanestro femminile 1981-1982 \u00e8 stato il cinquantunesimo organizzato in Italia.\nLa formula rimane invariata per le prime due fasi: le sedici societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule finale, le ultime quattro per la Poule recupero. Cambia la formula delle finali dopo la stagione regolare: le ultime due della Poule recupero retrocedono in Serie A2, mentre le prime due si giocano il titolo ai play-off contro le prime sei della Poule finale, con quarti, semifinali e finali al meglio di tre gare.\nLo Zolu Vicenza vince il suo sesto titolo, battendo per 2-1 l'Accorsi Torino, dopo aver perso la prima gara."}
{"id": "1446419", "revid": "693190", "url": "https://it.wikipedia.org/wiki?curid=1446419", "title": "Melo", "text": ""}
{"id": "1446421", "revid": "1543377", "url": "https://it.wikipedia.org/wiki?curid=1446421", "title": "SuperH", "text": "SuperH (o SH) \u00e8 una famiglia di microcontrollori e microprocessori RISC a 32 bit sviluppata da Hitachi a partire dagli anni novanta. Questa famiglia viene spesso utilizzata in sistemi embedded e attualmente \u00e8 commercializzata dalla Renesas Technology.\nStoria.\nIl core della famiglia SuperH fu sviluppato nei primi anni '90 da Hitachi, formando un gruppo di processori compatibili a livello di set di istruzioni.\nI primi SH-1 e SH-2 furono utilizzati nelle console Sega Saturn e Sega32X. Questi core hanno istruzioni a 16 bit all'interno dell'architettura a 32bit; questo aspetto era assai vantaggioso quando il costo delle memorie era piuttosto elevato.\nPochi anni dopo fu introdotta la famiglia SH-3, che possedeva tra le altre cose una innovativa unit\u00e0 MMU e alcune estensioni del set di istruzioni orientate alle funzioni DSP.\nPer il Dreamcast, Hitachi svilupp\u00f2 ed introdusse nel 1998 il processore SH-4, innovativo soprattutto per l'unit\u00e0 di calcolo vettoriale.\nNel 2001 Hitachi e ST hanno formato una compagnia spinoff, SuperH inc, allo scopo di sviluppare nuove IP, commercializzare la cessione della licenza per i core SH-4 e portare avanti lo sviluppo del nuovo core SH-5, il primo passo nel mondo a 64bit. Nel 2004 SuperH inc cedette le licenze a Renesas Technology."}
{"id": "1446426", "revid": "44638", "url": "https://it.wikipedia.org/wiki?curid=1446426", "title": "Dietalat Parma", "text": ""}
{"id": "1446427", "revid": "392652", "url": "https://it.wikipedia.org/wiki?curid=1446427", "title": "Ciclone Sidr", "text": "Il ciclone Sidr (designazione JTWC 06B) \u00e8 la quarta tempesta della stagione dei cicloni nel nord dell'Oceano Indiano nel 2007. La mattina del 15 novembre i venti soffiavano a 250 km/h con picchi di 305\u00a0km/h.\nL'evento ha causato evacuazioni di massa in Bangladesh. Almeno 1.100 persone sono morte nella zona delle Sundarbans.\nStoria meteorologica.\nIl 9 novembre, una zona di tempo disturbato si \u00e8 sviluppata a sud-est delle isole Andamane, con una debole circolazione di basso livello nei pressi delle isole Nicobare. Inizialmente, il moderato livello di \"wind shear\" ha inibito l'organizzazione, mentre un forte deflusso ha aiutato a sviluppare la convezione. Lo shear verticale \u00e8 diminuito notevolmente e la circolazione \u00e8 diventata meglio definita, e un'allerta per ciclone tropicale \u00e8 stata emessa l'11 novembre mentre si trovava a sud delle isole Andamane. Nello stesso periodo, l'India Meteorological Department (IMD) ha designato il sistema come Depressione BOB 09. Il Joint Typhoon Warning Center (JTWC) ha aggiornato la depressione a ciclone tropicale dopo che le stime dei venti indicavano raffiche di 65 km/h.\nL'IMD ha aggiornato il sistema di Sidr a tempesta ciclonica il 12 novembre. Il sistema si \u00e8 poi intensificato rapidamente mentre si muoveva verso nord-ovest. La mattina del 15 novembre, il ciclone si \u00e8 incredibilmente intensificato fino a raggiungere enti di punta di 215 km/h secondo la IMD, e un picco di 250 km/h secondo la JTWC. Ufficialmente Sidr ha toccato terra intorno alle 17:00 UTC il 16 novembre, con venti sostenuti di 215 km/h. Si \u00e8 indebolito rapidamente dopo l'approdo e l'ultimo avviso \u00e8 stato emesso alla fine del 16 novembre."}
{"id": "1446430", "revid": "44638", "url": "https://it.wikipedia.org/wiki?curid=1446430", "title": "Levrini Como", "text": ""}
{"id": "1446433", "revid": "247222", "url": "https://it.wikipedia.org/wiki?curid=1446433", "title": "Omamori", "text": "Gli sono amuleti giapponesi dedicati sia a particolari divinit\u00e0 Shinto, che a icone buddiste. La parola giapponese significa protezione, mentre il prefisso onorifico o- d\u00e0 alla parola un significato movente verso l'esterno, quindi andando a significare \"Tua protezione\".\nCaratteristiche.\nLa copertura dell'amuleto \u00e8 fatta solitamente con stoffa e racchiude al suo interno una preghiera scritta su un foglio di carta o un pezzo di legno. Si suppone che la preghiera sia di buon auspicio per il portatore in particolari occasioni, compiti o prove. Gli omamori sono anche utilizzati per scongiurare la sfortuna e vengono spesso legati alle borse, appesi ai cellulari, nelle automobili, ecc. per la sicurezza in viaggio. L'aspetto degli omamori pu\u00f2 variare a seconda del luogo in cui sono stati fatti.\nSpesso su un lato dell'omamori \u00e8 specificata l'area di fortuna o di protezione a cui sono destinati e, sull'altro lato, il nome del santuario o del tempio in cui sono prodotti. Esistono omamori generici, ma la maggior parte ha un funzione unica: salute, amore o studio, per citarne qualcuna. Pi\u00f9 di recente nei negozi giapponesi sono diventati popolari omamori generici che riportano famosi personaggi come Topolino, Hello Kitty, Snoopy, eccetera.\nSi dice che l'omamori non dovrebbe mai essere aperto, pena la perdita della loro capacit\u00e0 di protezione.\nLa validit\u00e0 dell'omamori \u00e8 di un solo anno, dopo di che dovrebbe essere restituito al santuario o tempio in modo che possa essere smaltito correttamente.\nEsempi.\nEcco alcuni popolari omamori:"}
{"id": "1446434", "revid": "1605525", "url": "https://it.wikipedia.org/wiki?curid=1446434", "title": "Gino Selva", "text": "Autore di libri di divulgazione a carattere storico per ragazzi.\nIl nome \u00e8 un omaggio allo scrittore pavese Mino Milani che negli anni '60 e '70 sul Corriere dei Piccoli (poi Corriere dei Ragazzi) usava spesso lo pseudonimo di Piero Selva.\nI libri di Gino Selva sono pubblicati dalla casa Editrice La Ginestra dell'Aquila."}
{"id": "1446436", "revid": "767487", "url": "https://it.wikipedia.org/wiki?curid=1446436", "title": "Dimmi quello che vuoi", "text": "Dimmi quello che vuoi (\"Just Tell Me What You Want\") \u00e8 film del 1980 diretto da Sidney Lumet.\nTrama.\nIn questa commedia romantica lievemente critica dell'alta borghesia americana, il ricco manager Max Herschel, per evadere dal menage con la moglie alcolizzata, ha una relazione con la manager televisiva Bones Burton, della quale \u00e8 anche mecenate. A causa delle continue insistenze di quest'ultima per una maggiore stabilit\u00e0 della relazione, Max la lascia, gettandola nelle braccia di Steven Routledge, squinternato autore teatrale. Pentitosi della manovra, Max cerca con ogni espediente di riconquistare l'ex-amante, ma scopre che tutto il suo denaro, sul quale aveva sempre creduto, non gli servir\u00e0 per riconquistare la bella Bones."}
{"id": "1446445", "revid": "124833256", "url": "https://it.wikipedia.org/wiki?curid=1446445", "title": "Gliridae", "text": "I Ghiridi (Gliridae ) sono una famiglia di roditori a cui appartengono il ghiro, il moscardino e il topo quercino. \nDescrizione.\nDimensioni.\nSi tratta di roditori di piccole e medie dimensioni con una lunghezza corporea tra 60 e 190\u00a0mm e lunghezza della coda tra 40 e 165\u00a0mm.\nCaratteristiche ossee e dentarie.\nIl cranio \u00e8 privo di creste sopra-orbitali, post-orbitali o temporali, le arcate zigomatiche sono prominenti, la bolla timpanica \u00e8 solitamente grande e divisa internamente da setti ossificati. Il foro infra-orbitale \u00e8 relativamente allungato, di forma ovale ed attraversato da una porzione del massetere mediano. Le placche zigomatiche, dalle quali origina parte dell'altra porzione del muscolo massetere, ovvero il laterale anteriore, sono inclinate verso l'esterno in maniera simile ai miomorfi (\"Fig.1\"), eccetto nel genere \"Graphiurus\" dove sono posizionate completamente sotto il foro infra-orbitale, in una disposizione tipica degli istricomorfi (\"Fig.2\"), sebbene non esista un foro aggiuntivo separato per il passaggio dei vasi sanguigni e dei nervi. La mandibola \u00e8 tipicamente sciurognata (\"Fig.3\") ed \u00e8 solitamente perforata. Gli incisivi superiori sono affilati, sono presenti quattro denti masticatori su ogni semi-arcata eccetto che nel genere \"Selevinia\", i molari hanno la corona bassa, le radici e una superficie occlusale originariamente costituita da quattro creste che nelle varie forme assumono varie configurazioni. Sono privi del cieco e manca una vera distinzione morfologica tra il grande tratto ed il piccolo tratto intestinale.\nAspetto.\nL'aspetto generale \u00e8 quello di un piccolo scoiattolo. La pelliccia \u00e8 densa e soffice, le parti dorsali variano dal grigio chiaro al marrone scuro, mentre le parti ventrali sono solitamente grigie o bianche. Molte forme hanno una maschera facciale scura talvolta ridotta a dei soli anelli nerastri intorno agli occhi, i quali sono grandi e sporgenti. Le orecchie sono arrotondate. Gli arti sono brevi, le zampe anteriori hanno quattro dita, i piedi cinque, i palmi e le piante sono prive di peli. Ogni dito \u00e8 munito di artigli corti ed affilati, che nelle forme arboricole sono spesso ricurvi. La coda \u00e8 lunga e ricoperta di lunghi peli, talvolta \u00e8 cespugliosa. Le femmine hanno 3-6 paia di mammelle.\nDistribuzione ed Habitat.\nSi tratta di animali principalmente arboricoli, con poche specie terrestri, diffusi in tutta l'Europa, l'Africa settentrionale e subsahariana e dal Medio Oriente attraverso l'Asia centrale fino alla Cina e al Giappone.\nTassonomia.\nLa famiglia \u00e8 suddivisa in tre sottofamiglie e 10 generi viventi:\nEvoluzione.\nI Gliridi sono una delle famiglie pi\u00f9 antiche tra tutti i roditori viventi. I primi fossili appaiono nei depositi dell'Eocene inferiore, ipotizzando un'origine tre il tardo Paleocene e gli inizi dell'Eocene. Molti dei generi viventi sono chiaramente distinti tra loro ed hanno cominciato ad esibire la loro notevole diversit\u00e0 gi\u00e0 all'inizio del Miocene. I \"Graphiurini\" sono tuttavia un'eccezione, infatti le prime forme di questa sottofamiglia risalgono soltanto al Pliocene. Tutti i generi viventi sono il residuo di una radiazione pi\u00f9 vasta che arriv\u00f2 fino a circa 23 generi, tra i quali era presenti specie molto grandi, come i membri del genere \"Stertomys\" e \"Leithia\", quest'ultimo delle dimensioni di un grosso ratto. I ghiri attuali, con esclusione di \"Graphiurus\", considerato con la sua disposizione del massetere simile al tipo istricomorfo il pi\u00f9 primitivo di tutti, sono caratterizzati da un tipo miomorfo della struttura muscolare ma le ricerche filogenetiche hanno indicato che tale conformazione \u00e8 soltanto un risultato di convergenza evolutiva e pertanto alcuni autori, per differenziarne l'origine, la definiscono \"pseudomiomorfa\"."}
{"id": "1446447", "revid": "21880", "url": "https://it.wikipedia.org/wiki?curid=1446447", "title": "Selevinia", "text": ""}
{"id": "1446454", "revid": "21880", "url": "https://it.wikipedia.org/wiki?curid=1446454", "title": "Muscardinus", "text": ""}
{"id": "1446462", "revid": "12311789", "url": "https://it.wikipedia.org/wiki?curid=1446462", "title": "Lessicografo", "text": ""}
{"id": "1446464", "revid": "247222", "url": "https://it.wikipedia.org/wiki?curid=1446464", "title": "Kanai Anzen", "text": "Lo Kanai Anzen (\u5bb6\u5185\u5b89\u5168) \u00e8 un tipo di omamori, o amuleto giapponese legato alla religione Shintoista. Il suo scopo \u00e8 quello di portare buona salute e aiutare le persone malate.\nLetteralmente \"kanai anzen\" significa \"Ti prego di preservare la mia famiglia dal danno morale o fisico\" e si pu\u00f2 vedere questa scritta su ema (tavolette votive) e su omamori suzu (campane). Quando \u00e8 riportata su un omamori o un suzu, la preghiera \u00e8 dedicata ad una persona."}
{"id": "1446467", "revid": "30610", "url": "https://it.wikipedia.org/wiki?curid=1446467", "title": "Macroeconomico", "text": ""}
{"id": "1446472", "revid": "1543377", "url": "https://it.wikipedia.org/wiki?curid=1446472", "title": "Microprocessore XAP", "text": "XAP \u00e8 una famiglia di microprocessori RISC a 16/32 bit sviluppata dalla Cambridge Consultants Ltd dal 1993. Il processore \u00e8 inserito all'interno di un'application-specific integrated circuit con altri componenti digitali/analogici. I processori XAP vengono utilizzati in applicazioni che richiedono bassi consumi, alti volumi di produzione e bassi costi come i dispositivi Bluetooth, Zigbee, GPS, RFID e altre tecnologie wireless. Questi processori sono molto utilizzati anche per sviluppare sensori e apparecchi acustici.\nI processori XPA sono sviluppati utilizzando il linguaggio Verilog, la societ\u00e0 proprietaria del processore ne vendo la propriet\u00e0 intellettuale. Gli ingegneri poi uniscono il processore con le componenti necessarie a svolgere uno specifico compito e sintetizzano tutto in hardware. Questo permette di sviluppare in modo rapido e veloce dispositivi anche molto complessi.\nTutti i processori XAP sono di tipo RISC e Cambridge Consultants Ltd fornisce tool di sviluppo e di debug per il microprocessore.\nAttualmente sono disponibile tre tipologie di processori XAP:"}
{"id": "1446473", "revid": "15756", "url": "https://it.wikipedia.org/wiki?curid=1446473", "title": "Gameknot", "text": "GameKnot (letteralmente \"Nodo di Gioco\") \u00e8 un server di scacchi che fornisce giochi di lega e di tornei, assieme a giochi in Java per giocatore singolo.\nGameKnot \u00e8 diventato attivo nel 2001 e le ultime statistiche conosciute (anno 2007) indicano in 700.000 i giocatori registrati e in oltre 12 milioni le partite qui disputate.\nPer una tipica partita giocata in questo sito, a meno che gli utenti siano contemporaneamente on line e abbiano l'intenzione di giocare velocemente, viene disputata su un arco di tempo che copre vari giorni, settimane o anche mesi e quindi le partite sono assimilabili alle storiche partite di scacchi per corrispondenza.\nIl sito offre una variet\u00e0 di opzioni: due estese basi di dati, la prima per i giocatori con punteggio superiore ai 1500 Elo e la seconda per quelli con punteggio superiore a 1900 Elo, sono suddivise per i nomi con cui sono generalmente conosciute le aperture degli scacchi; offre tornei promossi dal sito stesso e mini tornei promossi dagli stessi giocatori; possiede un'applicazione per il gioco estremamente veloce (\"lampo\" o Blitz chess); consente di programmare delle mosse condizionali durante una partita e di dichiarare una pausa per sospendere le partite in atto; possiede anche la possibilit\u00e0 di \"analisi della scacchiera\" (analyze board) che permette ai giocatori di verifica/esplorazione di mosse potenziali.\nLa piattaforma scacchistica usa per indicare la forza attuale di un giocatore un sistema di punteggio Elo molto simile al sistema utilizzato dalla FIDE e mantiene memoria dei giochi eseguiti offrendo quindi la possibilit\u00e0 d'imparare dalle precedenti partite disputate.\nOgni profilo del giocatore riporta informazioni del suo punteggio Elo, un grafico che mostra l'andamento per un periodo di un anno, le statistiche delle partite vinte, perse, pattate e di quelle attualmente in corso; riporta anche l'ultima data in cui il giocatore \u00e8 stato attivo nel sito. D\u00e0 inoltre informazioni relative ai mini-tornei e sul gioco di squadra, il numero e le percentuali delle partite perse per tempo, il tempo medio di risposta per singola mossa; fornisce il numero della serie di vittorie e sconfitte e altri valori in percentuale, le \"tendenze\" per tutte le partite, con lasso temporale dell'ultimo anno e degli ultimi 90 giorni.\nPer evitare che i giocatori duplichino i propri diritti di accesso (account), GameKnot esegue delle scansioni sugli indirizzi IP degli account con accesso di base e gratuito per verificare attivit\u00e0 sospette quali ad esempio la manipolazione del risultato da parte di giocatori che giocano dallo stesso indirizzo IP.\nI giocatori non paganti sono limitati ad un massimo di 12 partite contemporanee.\nLa piattaforma scacchistica trova il proprio sostentamento dalla pubblicit\u00e0 mostrata a video e dai giocatori paganti. Questi ultimi possiedono quindi pi\u00f9 opzioni, come ad esempio la possibilit\u00e0 di giocare pi\u00f9 partite contemporaneamente. GameKnot fornisce inoltre spazio per le squadre, i club e dei forum di discussione riservati ad account pi\u00f9 costosi per capitani e co-capitani di squadra."}
{"id": "1446484", "revid": "399", "url": "https://it.wikipedia.org/wiki?curid=1446484", "title": "D\u00f6llersheim", "text": "D\u00f6llersheim \u00e8 una frazione di P\u00f6lla, comune austriaco situato nel \"Land\" della Bassa Austria.\nGeografia fisica.\nIl villaggio si trova nel Waldviertel, regione della Bassa Austria, ed \u00e8 uno dei comuni catastali (\"Katastralgemeinden\") che compongono P\u00f6lla.\nStoria.\n\u00c8 stato il villaggio dove venne battezzato il padre di Adolf Hitler, Alois. Dopo l'annessione nazista dell'Austria nel 1938, fu fatto un tentativo di rintracciare la sepoltura della nonna paterna di Hitler, Maria Anna Schicklgruber, che peraltro non produsse risultati, perci\u00f2 le fu dedicata una lapide presso la chiesa da parte dei gruppi locali della giovent\u00f9 hitleriana. Nel 1942, questa area divenne parte di una zona adibita alle esercitazioni militari e gli abitanti furono evacuati. Le esercitazioni militari continuarono sotto i sovietici dopo il 1945, e da parte dell'esercito austriaco sino al 1985 circa, motivo per cui la maggior parte delle localit\u00e0 erano ridotte alla rovina. La chiesa parrocchiale di D\u00f6llersheim \u00e8 ora in ristrutturazione. Il cimitero \u00e8 stato recuperato, ma non vi sono tracce della tomba di Maria Schicklgruber."}
{"id": "1446497", "revid": "767487", "url": "https://it.wikipedia.org/wiki?curid=1446497", "title": "La banda del buco", "text": "La banda del buco \u00e8 un film del 1960 diretto da Mario Amendola."}
{"id": "1446503", "revid": "767487", "url": "https://it.wikipedia.org/wiki?curid=1446503", "title": "Gerald Vanenburg", "text": "Biografia.\nAla destra vecchio stampo e campione d'Europa con la Nazionale di calcio dei Paesi Bassi nel 1988, trascorse la maggior parte della sua attivit\u00e0 agonistica con il PSV Eindhoven soprattutto per la clausola rescissoria del contratto, che si era impennata dopo la vittoria dell'Europeo nel 1988.\nSi ricicl\u00f2 col passare degli anni in libero, trascorrendo le ultime stagioni della sua carriera nel Monaco 1860. Nel suo periodo di attivit\u00e0 vest\u00ec anche le maglie di Ajax, J\u00fabilo Iwata e Cannes.\nCome allenatore ha guidato da aprile a giugno 2004 il Monaco 1860, dal 2006 al 2007 l'Helmond Sport e nel 2008 il FC Eindhoven."}
{"id": "1446515", "revid": "1149807", "url": "https://it.wikipedia.org/wiki?curid=1446515", "title": "Formazione dei Testament", "text": ""}
{"id": "1446516", "revid": "12312213", "url": "https://it.wikipedia.org/wiki?curid=1446516", "title": "Lessicografi", "text": ""}
{"id": "1446518", "revid": "767487", "url": "https://it.wikipedia.org/wiki?curid=1446518", "title": "Sunburn - Bruciata dal sole", "text": "Sunburn - Bruciata dal sole (\"Sunburn\") \u00e8 un film del 1979 diretto da Richard C. Sarafian.\nGiallo in tono parodistico, tratto dal romanzo \"The Blind\" di Stanley Ellin con protagonisti Farrah Fawcett e Charles Grodin.\nTrama.\nJake Dekker, uno spericolato investigatore privato che lavora per una grossa compagnia assicurativa, viene inviato ad Acapulco per indagare sulla morte sospetta di Mr. Thoren, un ricco uomo d'affari. Per nascondere meglio la propria identit\u00e0, assolda Ellie Morgan, una bella modella, con lo scopo di fingersi una tranquilla coppia in vacanza."}
{"id": "1446519", "revid": "122744462", "url": "https://it.wikipedia.org/wiki?curid=1446519", "title": "Discografia dei Testament", "text": "La seguente \u00e8 la discografia dei Testament, gruppo thrash metal statunitense in attivit\u00e0 dal 1983."}
{"id": "1446521", "revid": "793629", "url": "https://it.wikipedia.org/wiki?curid=1446521", "title": "Provincia di Relizane", "text": "La provincia di Relizane \u00e8 una delle 48 province dell'Algeria. Prende il nome dal suo capoluogo Relizane. Altre citt\u00e0 importanti della provincia sono Bendaoud, Bouzegza, Hamri, Kalaa, Mazouna e Zemmoura.\nPopolazione.\nLa provincia conta 726.180 abitanti, di cui 366.301 di genere maschile e 359.879 di genere femminile, con un tasso di crescita dal 1998 al 2008 dell'1.3%."}
{"id": "1446522", "revid": "93556", "url": "https://it.wikipedia.org/wiki?curid=1446522", "title": "Relizane", "text": "Relizane (in arabo \u063a\u0644\u064a\u0632\u0627\u0646, in berbero Ighil Zane) \u00e8 una citt\u00e0 dell'Algeria settentrionale, capoluogo della provincia omonima. Fu fondata dai Numidi nel III secolo a.C., e aveva originariamente nome Mina. In seguito conobbe il dominio dei Romani, degli Arabi e dei Francesi."}
{"id": "1446526", "revid": "767487", "url": "https://it.wikipedia.org/wiki?curid=1446526", "title": "A qualcuna piace calvo", "text": "A qualcuna piace calvo \u00e8 un film del 1960 diretto da Mario Amendola.\nTrama.\nMarcella si \u00e8 presa un'infatuazione per un attore del cinema che ha come segno particolare una testa calva. Il divo ha bisogno di una persona che lo aiuti a sbrigare la corrispondenza delle numerose ammiratrici. Marcella non ci pensa due volte e, travestendosi da uomo, si fa assumere come aiuto del suo segretario."}
{"id": "1446534", "revid": "247222", "url": "https://it.wikipedia.org/wiki?curid=1446534", "title": "Lo sfigh\u00e8, Gisto e Cesira, Delone, un marziano e altre storie", "text": "Lo sfigh\u00e8, Gisto e Cesira, Delone, un marziano e altre storie \u00e8 un album di Andrea Mingardi del 1977.\nIl disco contiene otto brani, tutti composti dallo stesso Mingardi e cantati in dialetto bolognese. Le prime due tracce sono state registrate in studio, le rimanenti dal vivo al Palazzo dei Congressi di Bologna il 6 dicembre 1976 con la partecipazione dell'orchestra filarmonica \"Citt\u00e0 di Bologna\"."}
{"id": "1446535", "revid": "1024783", "url": "https://it.wikipedia.org/wiki?curid=1446535", "title": "Discografia di Yngwie Malmsteen", "text": "Discografia.\nI lavori di Yngwie Malmsteen sono stati pubblicati con 5 diversi autori:\nLe motivazioni alla base della scelta fatta di volta in volta non sono chiare. Non risulta infatti che i \"Rising Force\" abbiano una formazione stabile che li identifichi nel panorama dei gruppi musicali, n\u00e9 i loro lavori sono stilisticamente identificabili rispetto agli album del Malmsteen solista."}
{"id": "1446536", "revid": "174925", "url": "https://it.wikipedia.org/wiki?curid=1446536", "title": "Genepy", "text": ""}
{"id": "1446537", "revid": "2024083", "url": "https://it.wikipedia.org/wiki?curid=1446537", "title": "Datto di Bari", "text": "Biografia.\nSconfitti gli insorti nella riconquista di Bari da parte di Basilio Argiro il Mesardonite (1011), Melo trov\u00f2 scampo presso i principi longobardi, mentre Datto si rifugi\u00f2 nell'Abbazia di Montecassino. Quando per\u00f2 il catapano bizantino impose all'abate Atenolfo il rispetto dei patti con Bisanzio, Datto dovette lasciare l'abbazia benedettina e trovare accoglienza nelle terre del Papa che gli affid\u00f2 il controllo della torre sulla foce del Garigliano, posta proprio sul confine. \nDopo la battaglia di Canne (1018), per\u00f2, Basilio Boioannes riport\u00f2 i principi longobardi sotto l'obbedienza bizantina e snid\u00f2 Datto nella sua roccaforte di confine. Datto, catturato, fu condotto a Bari dove fu costretto alla infamante cavalcata su un'asina per le vie cittadine e infine alla condanna a morte per mazzeratura: legato vivo dentro un sacco, in compagnia di una scimmia, un gallo, e una serpe, fu gettato e annegato in mare il 15 giugno 1021."}
{"id": "1446541", "revid": "1776051", "url": "https://it.wikipedia.org/wiki?curid=1446541", "title": "Formazione di Yngwie Malmsteen", "text": ""}
{"id": "1446547", "revid": "793629", "url": "https://it.wikipedia.org/wiki?curid=1446547", "title": "Provincia di Saida", "text": "La provincia di Saida (in arabo \u0648\u0644\u0627\u064a\u0629 \u0633\u0639\u064a\u062f\u0629) \u00e8 una delle 48 province dell'Algeria. Prende il nome dal suo capoluogo Saida. Altre citt\u00e0 importanti della provincia sono Maamora e Youb.\nPopolazione.\nLa provincia conta 330.641 abitanti, di cui 166.717 di genere maschile e 163.925 di genere femminile, con un tasso di crescita dal 1998 al 2008 dell'1.7%.\nSuddivisione amministrativa.\nLa provincia \u00e8 suddivisa in 6 distretti (\"da\u00efras\"), a loro volta suddivisi in 16 municipalit\u00e0."}
{"id": "1446548", "revid": "35647", "url": "https://it.wikipedia.org/wiki?curid=1446548", "title": "Nite Grooves", "text": ""}
{"id": "1446554", "revid": "75435", "url": "https://it.wikipedia.org/wiki?curid=1446554", "title": "Venerabili", "text": ""}
{"id": "1446557", "revid": "298229", "url": "https://it.wikipedia.org/wiki?curid=1446557", "title": "Conversione al cristianesimo della Rus' di Kiev", "text": "La conversione al cristianesimo della Rus' di Kiev fu portata a termine in diverse tappe. All'inizio dell'867, il patriarca Fozio I di Costantinopoli inform\u00f2 gli altri patriarchi che gli slavi orientali, presso cui aveva inviato un proprio vescovo, stavano accogliendo la predicazione cristiana con particolare entusiasmo. I tentativi di Fozio di introdurre il cristianesimo in quei popoli non ebbero tuttavia conseguenze durature, tanto \u00e8 vero che sia la \"Cronaca degli anni passati\" sia le altre fonti slave orientali antiche descrissero la Rus' di Kiev del X secolo come decisamente orientata al paganesimo. La cristianizzazione definitiva di Kiev risale alla fine degli anni 980 (l'anno esatto non \u00e8 certo), quando Vladimir il Grande, dopo essere stato battezzato a Cherson, impose alla sua famiglia e alla popolazione di Kiev il battesimo nelle acque del Dnepr.\nIX secolo.\nLa fonte pi\u00f9 autorevole del primo tentativo di conversione della Rus' fu una lettera enciclica del Patriarca Fozio datata 867. Riferendosi all'assedio di Costantinopoli dell'860, inform\u00f2 gli altri patriarchi e vescovi d'Oriente che dopo la conversione al cristianesimo dei Bulgari dell'863, le genti della Rus' si erano dimostrate disposte a seguirne l'esempio. Come gi\u00e0 aveva fatto con i Bulgari, il patriarca ritenne pi\u00f9 prudente inviare presso questo popolo \"barbaro\" un vescovo da Costantinopoli. Con alcune varianti, tale ricostruzione \u00e8 confermata da Costantino VII (905-959) nel \"De Administrando Imperio\". Che la Corte imperiale e il patriarcato ritenessero la Rus' del X secolo cristiana \u00e8 evidente dalla circostanza che il vescovado di Rus' appare nelle liste delle citt\u00e0 cristiane compilate sotto i regni di Leone VI il Saggio e dello stesso Costantino. Vi \u00e8 inoltre un \"argumentum ex silentio\": nessuna fonte greca riport\u00f2 alcun secondo battesimo della Rus' alla fine del X secolo.\nX secolo.\nNonostante gli sforzi di Fozio di convertire la Rus', la nuova religione non attecch\u00ec. Anche se evitarono di menzionare il fallimento del tentativo del patriarca, gli autori della \"Cronaca degli anni passati\" riferiscono che solo dal 944 una consistente minoranza della popolazione russa si convert\u00ec al cristianesimo. Nel Trattato Rus'-bizantino del 945, pervenutoci nella sua interezza, la parte cristiana dei Russi giur\u00f2 sulla propria fede, mentre il principe regnante e gli altri nobili non cristiani invocarono Perun e Veles secondo i costumi pagani. La collegiata di Sant'Elia, (il cui culto nei paesi slavi fu modellato su quello di Perun) \u00e8 menzionata nel testo della \"Cronaca degli anni passati\" come gi\u00e0 esistente all'epoca. Tale informazione ha dato modo agli storici moderni di ipotizzare il numero delle chiese cristiane a Kiev in quel periodo storico.\nNel 945 o nel 957, la reggente Olga di Kiev, visit\u00f2 Costantinopoli con un sacerdote di nome Gregorio. L'accoglienza della corte imperiale verso la nobile russa \u00e8 descritta nell'opera \"De ceremoniis\". Anche se solitamente si presume sia stata battezzata nella capitale bizantina piuttosto che a Kiev, non c'\u00e8 alcuna fonte che possa confermare tale ipotesi. Olga \u00e8 anche conosciuta per aver richiesto un vescovo e dei sacerdoti mandati da Roma. Suo figlio Sviatoslav continu\u00f2 ad adorare il Dio Perun e gli altri Dei del pantheon Slavo. Rimase un fedele pagano per tutta la propria vita; secondo la \"Cronaca degli anni passati\", credeva che i propri guerrieri avrebbero perso rispetto nei suoi confronti e lo avrebbero deriso se si fosse convertito al cristianesimo.\nIl suo successore, Jaropolk I, sembr\u00f2 essere pi\u00f9 tollerante con la religione cristiana. Fonti medievali sostengono che il medesimo abbia addirittura scambiato ambasciate con il Papa. Il \"Chronicon\" di Ademaro di Chabannes e la \"Vita beati Romualdi\" (di Pier Damiani, 1007-1072) documentano la visita di san Bruno di Querfurt nella terra di \"Russia\", dove riusc\u00ec a convertire al cristianesimo un re locale (uno dei tre fratelli che governavano il Paese). Sulla base di queste testimonianze Aleksander Nazarenko ritiene che Jaropolk abbia posto in essere alcuni riti preliminari al battesimo, ma che fosse stato ucciso dal fratellastro Vladimir prima della formalizzazione della conversione. Secondo tale teoria, ogni informazione riguardante il battesimo di Jaropolk secondo il rito latino fu occultata dai redattori delle Cronache slave con lo scopo di conservare intatta per le generazioni future la figura di Vladimir quale apostolo della Russia\nIl battesimo di Kiev.\nAntefatti.\nDurante la prima decade del regno di Vladimir si assistette a un prepotente ritorno in auge del paganesimo. Perun fu eletto Dio supremo del pantheon slavo e una sua statua fu posta sulla collina nei pressi del palazzo reale. Tale tendenza fu contemporanea a simili tentativi posti in essere da Haakon Sigurdsson in Norvegia e Sweyn I in Danimarca. Anche se Vladimir sembr\u00f2 essersi spinto pi\u00f9 in l\u00e0 rispetto ai Re scandinavi (le cronache del tempo affermano che a Kiev si celebrarono persino sacrifici umani), la sua riforma religiosa fall\u00ec. Accorgendosi dell'impossibilit\u00e0 di un ritorno al culto degli antenati, alla fine degli anni 980 ritenne necessario adottare una religione monoteistica.\nLa Cronaca degli anni passati riferisce che nel 987, dopo una consultazione con i boiardi, Vladimir invi\u00f2 dei messi delle nazioni confinanti, i cui rappresentanti lo avevano invitato ad abbracciare le rispettive fedi, al fine di valutare quale fosse la religione migliore per il proprio regno. Il risultato \u00e8 descritto nel seguente aneddoto apocrifo. Gli inviati riferirono che tra i musulmani della Bulgaria del Volga non c'era letizia ma solo tristezza e una grande puzza e che la loro religione era da evitare a causa dei suoi divieti contro il consumo d'alcool e di carne di maiale; a questi Vladimir aveva allora risposto \"Bere \u00e8 la gioia della Rus'\".\nLe fonti russe descrivono anche l'incontro del Principe con gli inviati ebraici (che potevano essere Cazari). Dopo averli interrogati a fondo sulla loro religione rifiut\u00f2 di convertirsi alla stessa con il pretesto che la perdita di Gerusalemme evidenziava che i fedeli ebraici erano stati abbandonati da Dio.\nPer ultimo Vladimir chiese dei cristiani. Nelle cupe chiese tedesche i suoi emissari gli riferirono che non c'era bellezza ma dell'Hagia Sophia di Costantinopoli riferirono: \"Noi non sapevamo se fossimo in cielo o sulla terra\". Non \u00e8 possibile sapere quanto Vladimir rimase colpito dalle descrizioni dei suoi messi. Di certo la conversione alla religione cristiana di rito greco avrebbe permesso al suo Stato di rafforzare i rapporti economici e diplomatici con l'Impero bizantino.\nIl battesimo di Vladimir.\nFonti estere, molto limitate nel numero, recano un racconto diverso della conversione di Vladimir. Yahya di Antiochia cos\u00ec come i suoi seguaci (al-Rudhrawari, al-Makin, al-Dimashki, e ibn al-Athir) riferiscono che nel 987, i generali Barda Sclero e Barda Foca il Giovane si rivoltarono contro l'imperatore bizantino Basilio II (976-1025). Entrambi raccolsero velocemente forze e marciarono verso Costantinopoli. Il 14 settembre 987 Bardas Phocas si autoproclam\u00f2 imperatore. Desideroso di evitare l'assedio della propria capitale Basilio II strinse un'alleanza con la Rus', anche se al tempo questa era considerata una nazione ostile. Vladimir accett\u00f2 in cambio di un'unione matrimoniale che lo legasse a Costantinopoli. Per celebrare la stessa fu costretto tuttavia a convertirsi al cristianesimo. Quando il contratto prematrimoniale fu concluso, Vladimir invi\u00f2 6.000 soldati alla volta dell'Impero bizantino i quali aiutarono l'esercito regolare a sedare la rivolta.\nNella Cronaca degli anni passati il racconto del battesimo di Vladimir \u00e8 invece preceduto dalla cosiddetta Leggenda di Korsun'. Secondo tale narrazione, nel 988 Vladimir conquist\u00f2 la citt\u00e0 bizantina di Cherson in Crimea, porto molto importante sia dal punto di vista economico che militare. Questa campagna fu probabilmente dettata dal desiderio di assicurarsi l'adempimento degli accordi promessi da Basilio II dopo l'intervento delle truppe della Rus' contro i due generali golpisti. Come ricompensa per la successiva evacuazione di Cherson fu concessa a Vladimir la mano della sorella dell'imperatore, Anna Porfirogenita. Prima del matrimonio Vladimir fu battezzato (o a Cherson o a Kiev) e prese il nome cristiano di Basilio, in onore del cognato. Il sacramento fu immediatamente seguito dallo sposalizio con la principessa bizantina.\nIl battesimo di Kiev.\nTornato a Kiev in trionfo, Vladimir ordin\u00f2 agli abitanti della capitale di recarsi sul fiume Dnepr per ricevere il battesimo. Questo sacramento di massa divent\u00f2 di fatto il simbolo dell'introduzione del cristianesimo nello Stato della Rus' di Kiev.\nPer primi Vladimir battezz\u00f2 i suoi dodici figli e alcuni boiardi. Ordin\u00f2 in seguito la distruzione delle statue lignee degli Dei pagani presenti nella citt\u00e0 (che lo stesso aveva provveduto a far innalzare giusto otto anni prima). Furono tutte bruciate e fatte a pezzi e la Statua di Perun \u2014 il Dio supremo \u2014 fu gettata nel Dneper. Mand\u00f2 quindi un invito a tutti i residenti di Kiev \"ricchi, poveri, mendicanti e schiavi\", a recarsi al fiume il giorno seguente, per non rischiare di diventare \"nemici del Principe\". Giunse sul luogo dell'appuntamento un gran numero di cittadini, alcuni dei quali portando con s\u00e9 persino i figli ancora in fasce. Furono tutti fatti immergere nell'acqua mentre preti cristiani, venuti da Cherson, officiavano il rito.\nPer commemorare l'evento, Vladimir costru\u00ec la prima chiesa in pietra della Rus' di Kiev, intitolandola all'Assunzione della Vergine, dove in seguito fu seppellito il suo corpo e quello della moglie. Un altro edificio religioso fu costruito sulla cima della collina dove precedentemente si innalzavano le statue pagane.\nEventi successivi.\nIl battesimo di Kiev fu seguito da cerimonie analoghe in tutti i centri urbani del Paese. Le Cronache di Ioachim narrano che lo zio di Vladimir, Dobrynja, costrinse gli abitanti di Novgorod a convertirsi al cristianesimo \"con il fuoco\", il boiardo Putjata, persuase i suoi compatrioti ad accettare il credo cristiano \"con la spada\". Nello stesso periodo, il vescovo di Novogorod Ioakim Korsunianin costru\u00ec la prima, cattedrale della Santa Saggezza sopra un cimitero pagano. Il paganesimo persistette nella Rus' ancora per molto tempo, emergendo durante la Rivolta dell'Alto Volga e in altri moti di protesta occasionali. La parte del paese situata a nord-est, il cui centro principale era Rostov, si dimostr\u00f2 particolarmente ostile alla nuova religione.\nLa conversione al cristianesimo della Rus' di Kiev comport\u00f2 una stretta alleanza con l'Impero Bizantino. I testi greci furono adottati a Kiev e in tutto lo Stato. Furono erette chiese secondo il modello bizantino. Durante il regno di Jaroslav I, il metropolita Ilarione redasse la prima opera di letteratura slava conosciuta, un'elaborata orazione nella quale compara la Rus' con gli altri Stati. I Vangeli di Ostromir, prodotti nello stesso periodo, furono i primi libri redatti in slavo. Ma la sola opera sopravvissuta di letteratura laica, il \"Canto della schiera di Igor\", testimonia la presenza di un substrato pagano dietro la facciata cristiana.\nNel 1988, i fedeli delle chiese ortodosse che hanno le proprie radici nel battesimo di Kiev celebrarono i mille anni dalla conversione degli Slavi Orientali. Le grandi celebrazioni a Mosca furono il simbolo del mutamento dei rapporti tra la Chiesa e lo Stato Sovietico. Per la prima volta dal 1917 numerosi monasteri e chiese ritornarono in possesso della Chiesa ortodossa russa."}
{"id": "1446559", "revid": "2071731", "url": "https://it.wikipedia.org/wiki?curid=1446559", "title": "Jeane Kirkpatrick", "text": "Biografia.\nLaureata in scienze politiche alla Columbia University, inizialmente la Kirkpatrick ader\u00ec al Partito Democratico, ma per il suo strenuo anticomunismo se ne distacc\u00f2 negli anni settanta, non condividendo la sua linea pacifista; entr\u00f2 quindi a far parte dell'area neoconservatrice riunitasi attorno a Reagan. Proprio di quest'ultimo divenne consigliere per la politica estera in occasione della campagna presidenziale del 1980 ed in seguito ader\u00ec al Partito Repubblicano. Dopo la vittoria di Reagan alle elezioni presidenziali, fu nominata ambasciatrice americana alle Nazioni Unite, carica che mantenne dal 1981 al 1985; fu la prima donna a ricoprire tale ruolo.\nMor\u00ec nella sua casa a Bethesda, nel Maryland, per insufficienza cardiaca il 7 dicembre 2006 all'et\u00e0 di 80 anni.\nLa Kirkpatrick \u00e8 diventata famosa per la cosiddetta \"Dottrina Kirkpatrick\", che distingueva fra \"regimi recuperabili\" e \"regimi non recuperabili\"; i primi erano le dittature di destra, i secondi le dittature comuniste. Secondo la Kirkpatrick, gli Stati Uniti dovevano sostenere tutti i regimi che fossero anticomunisti, anche le dittature, in quanto erano pi\u00f9 facilmente convertibili in democrazie rispetto ai regimi marxisti."}
{"id": "1446561", "revid": "287204", "url": "https://it.wikipedia.org/wiki?curid=1446561", "title": "Major", "text": ""}
{"id": "1446562", "revid": "1718925", "url": "https://it.wikipedia.org/wiki?curid=1446562", "title": "Saida", "text": "Saida () \u00e8 una citt\u00e0 dell'Algeria occidentale, capoluogo della provincia omonima. Ha una popolazione stimata a 130.000 abitanti nel 2006. La citt\u00e0 esisteva gi\u00e0 in epoca romana."}
{"id": "1446570", "revid": "201394", "url": "https://it.wikipedia.org/wiki?curid=1446570", "title": "I Chewing Gum", "text": "I Chewing Gum sono stati un gruppo musicale di musica beat italiana e psichedelia degli anni sessanta, considerati in seguito tra i massimi esponenti di quello che verr\u00e0 poi definito dalla critica come garage bitt e da una parte della critica come precursori del rock progressivo italiano.\nStoria.\n1964-1966: I primi passi come Black Angels.\nIl gruppo nacque a Firenze nel 1964 con il nome Black Angels con la band originaria che era composta da Flavio Cucchi, Silvano Manno, Richard Ursillo e Enzo Manno; inizialmente ne faceva parte anche Mario Marzocchi che lascer\u00e0 nel 1967 per motivi personali. Fu di questo primo periodo l'intensa attivit\u00e0 concertistica in locali di tutti i tipi, che li vide temporaneamente anche arruolare il chitarrista statunitense Kenny Sellers.\n1967-1968: I Chewing Gum.\nFattisi notare grazie alle esibizioni dal vivo, ottengono un contratto con la RCA Talent, con cui la band cambia nome in \"I Chewing Gum\". Nel giugno 1967, con l'apporto del nuovo manager Moreno Polidori, .\nNel 1968 I Chewing Gum pubblicarono il loro singolo intitolato \"Senti questa chitarra/Tu sei al buio\" (RCA Talent), che verr\u00e0 considerato in seguito come uno degli apici del genere garage bitt italiano.\nIl gruppo si sciolse nel 1968, poco dopo la pubblicazione del 7\".\nI Chewing Gum dopo i Chewing Gum.\nFlavio Cucchi former\u00e0 con Franco Falsini dei Sensations' Fix il gruppo Le Madri Superiori, con cui registreranno un album rimasto poi inedito.\nIl loro \"Senti questa chitarra\", verr\u00e0 incluso in \"60's Beat Italiano Vol. 1\", compilation statunitense che ha il merito di attirare l'attenzione sul garage bitt italiano degli anni sessanta. La ristampa su CD, edita dalla Get Hip Records, includer\u00e0 anche \"Tu sei al buio\"."}
{"id": "1446571", "revid": "1408685", "url": "https://it.wikipedia.org/wiki?curid=1446571", "title": "Xa vut dalla vetta", "text": "Xa vut dalla vetta (in italiano: \"Cosa vuoi dalla vita\", grafia bolognese corretta \"Csa v\u00fbt da la v\u00e9tta\") \u00e8 un album del 1981 del cantautore Andrea Mingardi. I testi delle canzoni sono tutti in dialetto bolognese."}
{"id": "1446573", "revid": "383359", "url": "https://it.wikipedia.org/wiki?curid=1446573", "title": "Dollaro di Bermuda", "text": "Il dollaro bermudiano (codice ISO 4217: \"BMD\") \u00e8 la valuta di Bermuda. Normalmente \u00e8 abbreviato con il simbolo di dollaro \"$\" oppure, in alternativa, con \"BD$\" quando deve essere distinto da altre monete chiamate dollaro. Il dollaro bermudiano \u00e8 suddiviso in 100 cent (centesimi). Il dollaro delle Bermude non \u00e8 usato all'estero.\nStoria.\nIl dollaro \u00e8 stato introdotto nel 1970, in sostituzione della sterlina di Bermuda con un tasso di cambio di 1 dollaro = 8 shilling e 4 penny (cio\u00e8 100 penny). Questo tasso fu scelto per facilitare il cambio fisso del dollaro della Bermuda con il dollaro statunitense alla pari, dato che il tasso di cambio tra la sterlina ed il dollaro statunitense era 2,4 dollari = 1 sterlina.\nMonete.\nNel 1970 sono state introdotte monete dai valori di 1, 5, 10, 25 e 50 cent. La moneta da 1 cent era di bronzo, mentre le altre erano in cupronichel. Nel 1983 furono emesse le monete da 1 e 5 dollari in nichel-ottone, anche se i 5 dollari non sono stati pi\u00f9 coniati. Nel 1988 l'acciaio placcato in rame sostitu\u00ec il bronzo, fu coniata una moneta da 1 dollaro di maggiori dimensioni e cess\u00f2 la produzione di quella da 50 cent. Nel 1991 lo zinco placcato in rame sostitu\u00ec l'acciaio nella moneta da 1 cent. Le monete in circolazione sono:\nBanconote.\nNel 1970 il governo ha introdotto banconote dai valori di 1, 5, 10, 20 e 50 dollari. Dal 1974 la Bermuda Monetary Authority ha preso la responsabilit\u00e0 della produzione di carta-moneta, introducendo la banconote da 100 dollari il 1982 e da 20 dollari il 1988, quando quella da 1 dollaro fu sostituita da una moneta, Le banconote in circolazione sono:"}
{"id": "1446576", "revid": "298055", "url": "https://it.wikipedia.org/wiki?curid=1446576", "title": "Scautismo nautico", "text": "Lo scautismo nautico \u00e8 una forma di scautismo vissuta in luoghi legati all'acqua, siano essi marini o fluviali.\nNello scautismo italiano, oltre che per l'ambiente d'attivit\u00e0 si distinguono per l'uniforme (solitamente blu scura, esistono alcune variazioni a seconda dell'associazione d'appartenenza) e per il copricapo, di cui esistono numerose versioni.\nDiversamente, in altre associazioni Europee (FSE francese ad esempio) esiste una distinzione tra \"nautici\" (\"nautiques\") con attivit\u00e0 lacustre o fluviale e \"marini\" (\"marins\") con attivit\u00e0 prettamente marina. In alcune nazioni senza sbocchi al mare vi \u00e8 solo lo scautismo fluviale (ad esempio nell'associazione scout serba).\nNel Movimento Scout Svizzero si usa l'espressione \"Scout marini\" per indicare gli scout che fanno attivit\u00e0 acquatica nei laghi elvetici; vi \u00e8 un solo gruppo del genere, a Zurigo."}
{"id": "1446577", "revid": "1632387", "url": "https://it.wikipedia.org/wiki?curid=1446577", "title": "Burraco", "text": "Il Burraco, pi\u00f9 raramente detto Buracco, \u00e8 un gioco di carte della famiglia della Pinnacola, nato probabilmente in Uruguay intorno agli anni quaranta come variante della Canasta (dalla quale comunque si differenzia sensibilmente in regole e tattiche), diffusosi in Italia intorno agli anni ottanta. L'etimologia del nome \u00e8 incerta: l'ipotesi pi\u00f9 probabile \u00e8 che derivi dal portoghese \"buraco\" (\"setaccio\"), sebbene non sia chiaro il legame del termine con il gioco in s\u00e9; \"Buraco\" \u00e8 in effetti il nome di una versione del gioco diffusa in Brasile. Una versione nota come \"Burako\" \u00e8 diffusa in Argentina ed \u00e8 giocata con tessere da Rummikub anzich\u00e9 con carte. \nSi gioca con due mazzi di carte francesi, comprensivi dei quattro jolly, le stesse usate anche per il poker, bridge e ramino ; con la sola variante che tutte le carte di valore 2 (le cosiddette \"pinelle\" del gioco, che sono le matte come i jolly), hanno sotto l'indice un simbolo formato da una stella inscritta in un cerchietto. Nella versione pi\u00f9 diffusa, i quattro giocatori si affrontano in due coppie. Altre versioni dipendono dal numero dei giocatori: \u00e8 possibile giocare singolarmente, a squadre, ed esiste anche una variante del gioco con tre giocatori, dove quindi si usano tre mazzi anzich\u00e9 due.\nLe regole esposte di seguito fanno riferimento al Burraco italiano come codificato dalle principali associazioni. Le divergenze tra i diversi regolamenti vigenti riguardano soprattutto i punteggi attribuiti ad alcune combinazioni di carte.\nPreparazione.\nOgni partita di Burraco si compone di una o pi\u00f9 smazzate (una smazzata inizia con la distribuzione delle carte e si conclude con il conteggio dei punti). \nDopo aver mescolato le carte, il giocatore a destra del mazziere taglia il mazzo di carte e prepara due \"mazzetti\" di 11 carte prendendole da sotto il mazzo tagliato.\nI due \"mazzetti\" - anche detti \u00abpozzetti\u00bb - devono essere disposti uno sopra l'altro a croce (facendo attenzione a mettere sotto il secondo mazzetto e sopra quello della prima carta). I pozzetti vengono poi messi su un lato del tavolo e le carte rimanenti da questa porzione superiore del mazzo tagliato, coperte, vanno posizionate al centro del tavolo. Se si gioca a tre, invece, i \u00abmazzetti\u00bb da preparare saranno due: uno da 11 carte e l'altro, quello che prender\u00e0 il primo fra i giocatori che chiude, da 18 carte.\nIl mazziere nel frattempo distribuisce 11 carte ai giocatori, una alla volta, in senso orario. Una carta va poi posta scoperta sul tavolo a formare il Monte degli scarti, mentre le rimanenti vanno sopra la porzione superiore del mazzo tagliato, gi\u00e0 posizionata al centro del tavolo, a formare il tallone.\nSvolgimento del gioco.\nIl turno di ogni giocatore si compone di tre momenti:\nPesca o raccolta.\nIl \u00abmonte degli scarti\u00bb \u00e8 l'insieme delle carte scartate dai giocatori alla fine del proprio turno. All'apertura del gioco \u00e8 composto da quell'unica carta scoperta dal mazziere.\nIl giocatore di turno pu\u00f2 decidere di iniziare o pescando una carta coperta dal mazzo (tallone), oppure prendendo l'intero monte degli scarti.\nGeneralmente, il giocatore che, raccogliendo il monte degli scarti, lascia un'unica carta del monte sul tavolo, la sta indicando come scarto.\nFare gioco.\nDopo aver pescato o raccolto, il giocatore pu\u00f2, se ne ha modo e se vuole (non necessariamente deve):\nPer combinazione si intende:\nPer sequenza si intende:\nSequenze e combinazioni possono essere integrate, in mancanza di una carta, dalle \u00abmatte\u00bb: Jolly e \"Pinelle\". I Jolly sono i quattro ben noti Joker delle carte francesi; per \"Pinella\" si intendono invece tutti i 2 (nel gioco sono otto in totale, due per ogni seme) considerati non nella loro funzione naturale nella sequenza (1, 2, 3, 4, ...), comunque prevista, ma alla stregua del Jolly stesso.\nPer ogni combinazione o sequenza \u00e8 ammessa al massimo un'unica matta; esempio di combinazione con Matta: (pinella che vale per il ) ; oppure , joker, .\nLa matta pu\u00f2 essere rimpiazzata dalla carta che sostituisce, ma non pu\u00f2 comunque essere tolta dalla sequenza o dalla combinazione. Le matte non tornano, quindi, mai in mano, ma rimangono in fondo - o in cima se necessario - alla sequenza/combinazione dove continuano a svolgere il loro ruolo.\nSe in una scala si trova una Pinella dello stesso seme si pu\u00f2 immettere un Joker trasformando la Pinella nel 2 del medesimo seme.\nSe dopo aver fatto il suo gioco, il giocatore non ha pi\u00f9 carte in mano pu\u00f2 \u201candare a pozzetto\u201d, cio\u00e8 pu\u00f2 prendere il mazzetto delle undici carte gi\u00e0 predisposte al lato del tavolo. Il pozzetto preso cos\u00ec senza scartare nessuna carta, si dice che \u00e8 preso \u201cin diretta\u201ce si vede e si gioca immediatamente.\nLo scarto.\nOgni giocatore, alla fine del proprio turno, deve scartare una carta. Se dopo aver scartato rimane senza carte in mano, deve \u201candare a pozzetto\u201d, cio\u00e8 pu\u00f2 prendere il mazzetto delle undici carte gi\u00e0 predisposte al lato del tavolo e al prossimo turno iniziare a giocare le nuove carte che ha in mano. \nIl pozzetto preso \u201ccon lo scarto\u201csi pu\u00f2 guardare e giocare solo dopo che il partner ha completato il suo gioco con lo scarto.\nScopo del gioco e chiusura.\nLo scopo della partita di Burraco (composta da una o pi\u00f9 smazzate) \u00e8 totalizzare il punteggio stabilito inizialmente per la chiusura della partita e farlo prima dei propri avversari (di solito il punteggio \u00e8 fissato a 505, a 1005 e nelle partite pi\u00f9 lunghe a 2005).\nPer raggiungere la vittoria esistono due strategie di gioco:\nPer chiudere una smazzata bisogna compiere l'ultimo scarto (che non pu\u00f2 essere una Pinella o un jolly) e rimanere senza carte in mano (nel caso della coppia, \u00e8 sufficiente che solo uno dei due rimanga senza carte in mano), ma solo dopo aver completato almeno un Burraco e aver gi\u00e0 raccolto uno dei pozzetti. Il pozzetto \u00e8 uno per coppia o singolo.\nIl Burraco \u00e8 una combinazione o una scala di almeno sette carte. Due sono le tipologie riconosciute in tutte le codificazioni: \nSono per\u00f2 attestate ulteriori tipologie:\nQueste ultime combinazioni non sono accettate dalla totalit\u00e0 della comunit\u00e0 di giocatori di Burraco: la Fed.I.Bur., per esempio, riconosce solo le due tipologie fondamentali. Tra le tipologie aggiuntive, la pi\u00f9 diffusa \u00e8 il Burraco semipulito, ammesso nel codice di gara ordinario della F.I.Bur., nonch\u00e9 nei codici di gara di F.G.B. e A.S.C. BurracoUp, F.I.G.Bur., F.A.I.B., e U.I.S.P. Il Super Burraco e il Burraco reale sono ammessi, insieme al Burraco semipulito, nei codici di gara di Fe.Bur.It. e F.It.A.B.: la F.It.A.B. introduce anche il Burraco reale sporco (scala dall'Asso al re o dal 2 naturale all'Asso con matta, dal valore di 250 punti) e il Super Burraco sporco (otto carte uguali pi\u00f9 una matta, dal valore di 200 punti). Il Burraco reale \u00e8 inoltre ammesso dalla stessa F.I.Bur. con il nome di \"Burraco Revolution\" nello speciale codice di gara del Burraco Revolution, il quale ammette anche il Burraco semipulito e presenta ulteriori regole particolari. Il Burraco reale puro \u00e8 identico alla \"canastra meia real\" prevista nel \"Buraco\" (che vale 500 punti), il quale prevede anche la \"canastra real\", scala di quattordici carte con un asso a entrambe le estremit\u00e0, valida 1000 punti. \nI giocatori utilizzano le carte in dotazione dalla prima mano, acquisendone man mano di nuove dal tallone o dal Monte degli scarti e scartandole fino a terminarle.\nSolo dopo aver terminato le carte del \"ventaglio iniziale\", giocandole in combinazioni e sequenze (oltre che scartandole), si pu\u00f2 raccogliere uno dei mazzetti - o pozzetti - preparati all'inizio dal giocatore a destra del mazziere.\nDopo aver terminato il primo ventaglio di 11 carte \"senza scarto\", si pu\u00f2 raccogliere il pozzetto giocandolo direttamente, fino al momento dello scarto. Se, invece, si terminano le carte scartando l'ultima nel Monte degli Scarti, si pu\u00f2 raccogliere il pozzetto, ma lo si potr\u00e0 giocare solo al turno successivo. \nQuindi se si deve prendere il pozzetto si pu\u00f2 scartare l'ultima carta che si ha in mano, rimanere senza carta e poi prendere il pozzetto (si pu\u00f2 scartare come ultima carta prima di andare a pozzetto un jolly o una Pinella). Se invece si deve chiudere la smazzata, si deve effettuare l'ultimo scarto che per\u00f2 non pu\u00f2 essere un jolly o una pinella.\nNel caso in cui nessuno riesca a chiudere prima, il gioco termina comunque quando rimangono due carte ancora da pescare. Se nessun giocatore ha preso il mazzetto, si rif\u00e0 la partita.\nPunteggio.\nDopo la chiusura si calcolano i punti, a coppia, come segue:\nsi sommano tutti i punti delle carte che formano combinazioni o scale calate e attaccate dalla coppia.\nI punti sono calcolati secondo la tabella:\nSi ricorda che se l'avversario o la coppia avversaria chiude la smazzata mentre si hanno ancora carte in mano il loro valore calcolato in base alla tabella sar\u00e0 sottratto dai punti cumulati.\nDa osservare che la pinella vale sempre 20 punti, anche qualora sia utilizzata come 2 naturale in una scala.\nLa vittoria viene data alla coppia che raggiunge per prima i 505, 1005 o 2005 punti.\nGioco a tre.\nNel gioco a tre si gioca con 11 carte a testa e si formano due pozzetti di 11 e 18 carte.\nIl \"mazzetto\" da 18 carte viene messo sopra il mazzetto da 11 \"(chi finir\u00e0 per primo le carte che ha in mano prender\u00e0 il mazzetto da 18 carte e giocher\u00e0 da solo, mentre gli altri due giocheranno insieme)\". Di conseguenza, ci sono sempre due giocatori che giocano contro uno.\nIl primo giocatore che termina le sue carte con lo scarto o in diretta, \u00e8 quello che gioca da solo ed utilizza il pozzetto da 18 carte, di conseguenza, l'altro da 11 sar\u00e0 utilizzato dalla coppia avversaria quando uno dei due giocatori andr\u00e0 a pozzetto.\nI punti finali conseguiti o \"match point\" vengono divisi a met\u00e0 fra i giocatori che giocano in coppia, mentre vengono assegnati per intero al giocatore \u00absolitario\u00bb.\nOccorre inoltre notare che, nel burraco a 3 giocatori, nel caso in cui un giocatore facente parte di una coppia scarti un jolly o una pinella, quest'ultima non potr\u00e0 essere raccolta dal proprio compagno di gioco.\nQuando uno qualsiasi dei giocatori raggiunge il traguardo dei 1000 punti, non vi saranno pi\u00f9 unioni di giocatori ma tutti giocheranno da soli; in questo caso verranno creati tre mazzetti da 11 carte l'uno.\nIl traguardo dei 1505 punti da parte di almeno un giocatore determina la fine della partita.\nTizio, Caio e Sempronio giocano a burraco. Tizio esaurisce le carte del \u00abventaglio iniziale\u00bb; essendo il primo giocatore che va a pozzo, a lui viene assegnato il mazzetto di 18 carte.\nCaio e Sempronio, invece, si coalizzeranno contro Tizio e condivideranno il mazzetto da 11 carte.\nFinito il gioco, Tizio avr\u00e0 totalizzato 780 punti mentre Caio e Sempronio 1210. Il monte punti di Tizio, essendo stato \u00absolitario\u00bb, rimane invariato; quello di Caio e Sempronio, invece, viene diviso a met\u00e0 e vengono quindi dati 605 punti ciascuno.\nGioco a sei.\nNella variante a sei si affrontano tre squadre di 2 giocatori ciascuna, che si dispongono al tavolo in ordine alternato. Altra differenza di rilievo rispetto al gioco a quattro \u00e8 che si gioca con 3 mazzi di carte.\nUna squadra per chiudere deve realizzare almeno un Burraco pulito e uno sporco.\nGioco a cinque.\nLa variante a cinque si gioca con 3 mazzi di carte, e si predispongono 3 mazzetti, due da 11 carte e uno da 17. I giocatori di volta in volta si affrontano in 3 squadre: chi va a mazzetto per primo va da solo, mentre gli altri si accoppiano in maniera tale che tra i giocatori di una coppia ci sia sempre un avversario. Se ad esempio giocano A, B, C, D E, e il mazzetto lo prende A, le coppie rivali saranno BD e CE, se lo prende B saranno invece CE e DA e cos\u00ec via.\nCome nella variante a 3 i punti di una coppia vengono ripartiti tra i due giocatori della coppia, mentre quelli di chi va da solo gli sono attribuiti per intero.\nBurraco internazionale e altre versioni.\nOltre al codice di gara ordinario, la F.I.Bur. ha pubblicato un codice di gara del Burraco internazionale, che indica le divergenze tra il Burraco giocato in Italia e il Burraco diffuso nel resto del mondo. Poich\u00e9 non esiste un ente internazionale di riferimento che regoli il Burraco, per \"Burraco internazionale\" si dovr\u00e0 intendere una formalizzazione proposta dalla F.I.Bur. delle versioni giocate in altri Paesi (in particolare del \"Buraco\" brasiliano e del \"Burako\" argentino), la quale comunque non coincide interamente con nessuna di queste in particolare. Il gioco conta maggiori restrizioni e risulta nell'insieme pi\u00f9 difficile e di pi\u00f9 lunga durata. Le differenze del Burraco internazionale rispetto al Burraco italiano sono le seguenti:\nNon vengono inoltre riconosciuti il Burraco semipulito n\u00e9 alcuna altra forma aggiuntiva di Burraco, ma solo il Burraco pulito e il Burraco sporco.\nLa restrizione relativa alla presa degli scarti \u00e8 prevista anche in un'ulteriore versione proposta dalla stessa F.I.Bur., il \"Burraco Revolution\". In questa variante vige inoltre come obbligo di chiusura la formazione almeno di un Burraco pulito e di un Burraco sporco (o, in alternativa, di un \"Burraco Revolution\", vale a dire un Burraco reale), analogamente al Canastone o Canasta italiana o Canasta a tre mazzi, che permette di chiudere solo se si sono formate una Canasta naturale e una mista.\nBurraco Champion:\nNel 2010 Patrizio Mortera, al fine di ridurre la componente fortuna nel gioco del burraco tradizionale propone una variante dello stesso che chiama Burraco Champion. Le principali variazioni sono:\na) per chiudere definitivamente occorre fare 2 burrachi: un burraco pulito e un burraco semipulito e/o sporco, in alternativa, per chiudere basta il burraco Champion ovvero 13 carte pulite in sequenza\nb) per raccogliere dal monte degli scarti bisogna obbligatoriamente giocare almeno una delle carte raccolte\nc) la tipologia dei punti \u00e8 cos\u00ec riassunta: burraco sporco 100 punti; burraco semipulito 150 punti; burraco pulito 300 punti; burraco Champion 500 punti. La chiusura vale 200 punti e il pozzetto non preso -200 punti.\nSull'esempio dello stesso nascono diverse imitazioni chiamate: Elite, Evolution, Revolution\nIl Burraco in Italia.\nIl Burraco appare a met\u00e0 degli anni ottanta nel meridione d'Italia e poco alla volta inizia a diffondersi su larga scala nel resto del paese, come conseguenza della nascita, nel 1994, dell'Associazione Sportiva Dilettantistica Federazione Italiana Burraco (in sigla F.I.Bur.), prima associazione sportiva dilettantistica di Burraco legalmente riconosciuta in Italia. Il Burraco, come tutti i giochi di carte ad eccezione del Bridge, non \u00e8 riconosciuto dal C.O.N.I. come attivit\u00e0 sportiva. La mancanza di un riconoscimento come attivit\u00e0 agonistica ha sfavorito il sorgere di un'unica federazione ufficiale, con il conseguente proliferare di \"federazioni\" per lo pi\u00f9 nella forma di associazioni sportive dilettantistiche o di associazioni di promozione sociale. La F.I.Bur. resta la pi\u00f9 diffusa e influente. Oltre alla F.I.Bur., le principali associazioni che seguono e sviluppano il gioco del Burraco in Italia sono la F.G.B. (Federazione Gioco Burraco), BurracoUp (supportata da A.S.C. Associazioni Sportive Confederate), la Fed.I.Bur. (Federazione Italia Burracolive), la Fe.Bur.It. (Federazione Burraco Italia), la F.It.A.B. (Federazione Italiana Associate Burraco), la F.A.I.B. (Federazione Autonoma Italiana Burraco), la F.I.Gi.Bur. (Federazione Italiana Gioco Burraco, prima F.I.G.Bur.), la U.I.S.P. (Unione Italiana Sport Per Tutti - Settore Burraco), l'A.S.I. (E.P.S. Associazioni Sportive e Sociali Italiane - Settore Burraco). Non risulta pi\u00f9 attiva la F.I.B.S. (Federazione Italia Burraco Sportivo). \nTra le personalit\u00e0 italiane appassionate di burraco, vanno citati tra i pi\u00f9 noti il tenore Luciano Pavarotti, Alessia Marcuzzi, Katia Ricciarelli, Brigitte Nielsen, oltre che Sandra Mondaini e Giulio Andreotti."}
{"id": "1446578", "revid": "1543377", "url": "https://it.wikipedia.org/wiki?curid=1446578", "title": "Mauro Baranzini", "text": "\u00c8 stato Decano fino al 2009 della Facolt\u00e0 di Scienze Economiche e ricercatore presso l'Universit\u00e0 della Svizzera Italiana; \u00e8 inoltre una delle voci pi\u00f9 autorevoli fra quelle che consentirono la nascita di questa Universit\u00e0.\n\u00c8 stato ricercatore in numerose Universit\u00e0 in Europa e nel mondo, come Oxford ed il MIT.\nL'accademia dei Lincei lo ha premiato l'11 giugno 2009 con il \"Premio Internazionale per le scienze economiche per il 2009\" ;\nNote biografiche.\nNato il 31 agosto 1944 a Bellinzona, capitale del Canton Ticino. Si laurea a Friburgo, Svizzera, nel 1969, e vi consegue il dottorato \"Summa cum laude\" nel 1972, con il titolo di Dr. Rer. Pol. si presenta ad Oxford, dove ottiene nel 1976 il titolo di \"D.Phil. in Economics\". \nSpecializzatosi in studi economici approfonditi soprattutto nel campo macroeconomico, tra il 1969 ed il 1992 riceve 5 borse di studio che gli permettono di accedere a importanti circoli accademici, nei quali svilupper\u00e0 ricerche assieme nel campo della teoria post-keynesiana. Presso l'Universit\u00e0 di Lugano collabora con professori e uomini politici fra cui Remigio Ratti.\nRicerca accademica ed incarichi.\nDurante la sua carriera ha condotto ricerche tra gli altri, con Geoffrey Harcourt, a Luigi Lodovico Pasinetti ed a Roberto Scazzieri, riguardanti:\nHa ricoperto i seguenti ruoli istituzionali:\nPrincipali pubblicazioni.\nIn lingua inglese.\n1. Mauro Baranzini (ed.) Advances in Economic Theory, Oxford: Basil Blackwell, 1982 (reprinted 1983), in the U.S.: New York: St. Martin\u2019s Press, 1983, pp. x + 321.\n2. Mauro Baranzini (with R. Scazzieri, eds) Foundations of Economics. Structures of Inquiry and Economic Theory, Oxford and New York: Basil Blackwell, 1986, pp. xii + 454.\n3. Mauro Baranzini (with R. Scazzieri, eds) The Economic Theory of Structure and Change, Cambridge: Cambridge University Press, 1990, pp. xiii + 347 (hardback).\n4. Mauro Baranzini A Theory of Wealth Distribution and Accumulation, Oxford and New York: Oxford University Press, 1991, pp. xxvi + 262.\n5. Mauro Baranzini (with G.C. Harcourt, eds) The Dynamics of the Wealth of Nations. Growth Distribution and Structural Change (Essays in honour of Luigi Pasinetti), London: Macmillan and New York: St. Martin\u2019s Press, 1993, pp. xiii + 424.\n6. Mauro Baranzini (with A. Cencini, eds) Inflation and Unemployment. Contributions to a New Macroeconomic Approach, London and New York: Routledge, 1996, pp. viii + 192.\n7. Mauro Baranzini, The Diaspora of the Families Nonella and Bassi of Sant\u2019Antonino, Canton Ticino, Switzerland, from the 15th to the 21st Century, Bellinzona: SalvioniEdizioni, 2010, pp.\u00a0261.\n8. Mauro Baranzini (with A. Quadrio Curzio) \u2018From Adam Smith to Structural Dynamics: Luigi Pasinetti\u2019s Life-Long Contribution\u2019, paper presented at the Conference \u2018The Economics of Structural Change: Theory, Institutions and Policies, in honour of Luigi L. Pasinetti, 2012, Gonville and Caius College, Cambridge.\n9. Mauro Baranzini (with R. Scazzieri, eds) The Economic Theory of Structure and Change, Cambridge: Cambridge University Press, 2012, pp. xiii + 347 (paperback).\n10. Mauro Baranzini (with A. Mirante) \u2018The Cambridge Post-Keynesian School of Income and Wealth Distribution\u2019, in G. C. Harcourt and P. Kriesler (eds) The Oxford Handbook of Post-Keynesian Economics, 2013, op. cit., Vol. I, 288-361.\n11. Mauro Baranzini (with C. Rotondi and R. Scazzieri, eds) Resources, Production and Structural Dynamics, Cambridge: Cambridge University Press, 2015.\n12. Mauro Baranzini (with C. Rotondi and R. Scazzieri) 'Resources, Producibility and Economic Dynamics: A Framework\u2019, in M. Baranzini, C. Rotondi and R. Scazzieri (eds) Resources, Production and Structural Dynamics, op. cit., 1-32.\n13. Mauro Baranzini (with A. Mirante) A Compendium of Italian Economists at Oxbridge: Contributions to the Evolution of Economic Thinking, 2016, London and New York: Palgrave-Macmillan.\n14. Mauro Baranzini (with P. L. Porta) \u2018Luigi Lodovico Pasinetti\u2019, in R. A. Cord (ed.) The Palgrave Companion to Cambridge Economics, 2017, London and New York: Palgrave-Macmillan, 979-1001.\n15. Mauro Baranzini (with A. Mirante) Luigi L. Pasinetti: An Intellectual Biography, Leading Scholar and System Builder of the Cambridge School of Economics, 2018, Palgrave Studies in the History of Economic Thought, London and New York: Palgrave-Macmillan.\n16. Mauro Baranzini 'Uncertainty and Time in Economics\u2019, in AA.VV, Balzan Papers I, 2018, Fondazione Internazionale Balzan, Florence: Leo S. Olschki, 243-57.\n17. Mauro Baranzini (with A. Mirante) ) 'At the intersection of \"Polity\" and \"Economics\": The Palgrave Handbook of Political Economy, edited by Ivano Cardinale and Roberto Scazzieri', review article, Economia&amp;Lavoro, 53.2, (forthcoming)\nIn italiano.\n18. Mauro Baranzini (with R. Scazzieri) Struttura e evoluzione delle economie industriali: i fatti e le interpretazioni, Lugano: Edizioni Pantarei, 1982, pp.\u00a0198.\n19. Mauro Baranzini (with A. Cencini, eds) Contributi di analisi economica, Bellinzona: Casagrande, 1987, pp.\u00a0298.\n20. Mauro Baranzini Corso di economia politica, Milan: CUSL, pp. xvii + 559. (1st ed. 1986; 4th ed. 1988).\n21. Mauro Baranzini (with G. Marangoni and S. Rossi) Macro e Microeconomia. Teoria ed applicazioni, Padua: CEDAM, 2001 (I ed.), 2003 (II ed.) pp.\u00a0XVIII+889.\n22. Mauro Baranzini (with G. Tondini) Accumulazione, distribuzione e risparmio, Padua: CEDAM, 2003, pp.\u00a0536.\n23. Mauro Baranzini, et al. (eds) Analisi Economica e Societ\u00e0 Civile, Padua: CEDAM, 2004, pp.\u00a0757.\n24. Mauro Baranzini (with G. Marangoni, A. Mirante and S. Solari) Economia Macro, Padua: CEDAM, 2006, pp.\u00a0497.\n25. Mauro Baranzini, Strategie patrimoniali e famigliari nella Svizzera italiana (1400-2000), I Volume: Quadro concettuale e istituzionale (XV+313 pp.); II Volume: Tre microstorie e supplemento iconografico (XL+566 pp.), Rome: Edizioni di Storia e Letteratura, 2008."}
{"id": "1446582", "revid": "14691", "url": "https://it.wikipedia.org/wiki?curid=1446582", "title": "Boeing 720", "text": ""}
{"id": "1446584", "revid": "74801", "url": "https://it.wikipedia.org/wiki?curid=1446584", "title": "Centro Amazonense", "text": "Centro Amazonense \u00e8 una mesoregione dello Stato di Amazonas in Brasile.\nMicroregioni.\n\u00c8 suddivisa in 6 microregioni:"}
{"id": "1446585", "revid": "1613689", "url": "https://it.wikipedia.org/wiki?curid=1446585", "title": "Billy Coen", "text": ""}
{"id": "1446586", "revid": "599013", "url": "https://it.wikipedia.org/wiki?curid=1446586", "title": "Garc\u00eda Fernandez", "text": ""}
{"id": "1446587", "revid": "287204", "url": "https://it.wikipedia.org/wiki?curid=1446587", "title": "Tamara Michajlovna Smirnova", "text": "Insieme a Ljudmila \u010cernych ha co-scoperto la cometa periodica 74P/Smirnova-Chernykh.\nTamara Smirnova ha anche scoperto numerosi asteroidi.\nLe \u00e8 stato dedicato un asteroide, 5540 Smirnova."}
{"id": "1446588", "revid": "1305772", "url": "https://it.wikipedia.org/wiki?curid=1446588", "title": "Mi\u00f1o", "text": ""}
{"id": "1446590", "revid": "439868", "url": "https://it.wikipedia.org/wiki?curid=1446590", "title": "Accademia serba delle scienze e delle arti", "text": "L'Accademia di scienze e arti della Serbia (in lingua serba cirillica: \"\u0421\u0440\u043f\u0441\u043a\u0430 \u0430\u043a\u0430\u0434\u0435\u043c\u0438\u0458\u0430 \u043d\u0430\u0443\u043a\u0430 \u0438 \u0443\u043c\u0435\u0442\u043d\u043e\u0441\u0442\u0438\"; latina: \"Srpska Akademija Nauka i Umetnosti\"; anche \u0421\u0410\u041d\u0423 o SANU) ha sede a Belgrado ed \u00e8 la pi\u00f9 importante accademia della Serbia.\nTra i membri pi\u00f9 celebri membri dell'Accademia vi sono Josif Pan\u010di\u0107, Jovan Cviji\u0107, Stojan Novakovi\u0107, Branislav Petronijevi\u0107, Mihajlo Pupin, Nikola Tesla, Milutin Milankovi\u0107, Mihailo Petrovi\u0107-Alas, Bogdan Gavrilovi\u0107, Ivo Andri\u0107, Danilo Ki\u0161, Dobri\u010da \u010cosi\u0107, insieme a numerosi altri scienziati, studiosi e artisti di origine sia serba che straniera.\n\u00c8 stata fondata il 1\u00ba novembre 1886.\nStoria.\nPredecessori.\nLa Reale Accademia serba delle Scienze (\u0421\u0440\u043f\u0441\u043a\u0430 \u043a\u0440\u0430\u0459\u0435\u0432\u0441\u043a\u0430 \u0430\u043a\u0430\u0434\u0435\u043c\u0438\u0458\u0430/Srpska kraljevska akademija) \u00e8 succeduta alla Societ\u00e0 Serba degli Eruditi (\u0421\u0440\u043f\u0441\u043a\u043e \u0443\u0447\u0435\u043d\u043e \u0434\u0440\u0443\u0448\u0442\u0432\u043e/Srpsko u\u010deno dru\u0161tvo), con la quale si \u00e8 unita nel 1892 acquisendo i membri di quest'ultima come propri membri regolari o onorari, i suoi obiettivi e il suo ruolo nella vita scientifica e culturale. Un simile processo era gi\u00e0 avvenuto il 29 luglio del 1964, quando la stessa Societ\u00e0 degli Eruditi prese il posto e le funzioni della preesistente Societ\u00e0 del Sapere serbo (\u0414\u0440\u0443\u0448\u0442\u0432\u043e \u0441\u0440\u043f\u0441\u043a\u0435 \u0441\u043b\u043e\u0432\u0435\u0441\u043d\u043e\u0441\u0442\u0438/Dru\u0161tvo srpske slovesnosti), la prima associazione di studiosi nel Principato di Serbia, fondata il 7 novembre 1841. La Reale Accademia delle Scienze era guidata dai suoi membri come ad esempio Jovan Cviji\u0107.\nNel 1864, la Societ\u00e0 ha eletto come propri membri alcune figure di rivoluzionari e indipendentisti internazionali come Giuseppe Garibaldi, Nikolay Chernyshevsky e Alexander Herzen, venendo immediatamente abolita dal governo conservatore del Principe Mihailo Obrenovi\u0107.\nFondazione della Reale Accademia serba delle Scienze.\nFin dal momento della sua fondazione come Reale Accademia Serba il 1\u00ba novembre 1886, l'Accademia Serba delle Scienze e delle Arti \u00e8 stata la pi\u00f9 alta istituzione accademica in Serbia. Secondo lo statuto, il re Milan Obrenovi\u0107 aveva il diritto di nominare il primo membro dell'Accademia, che avrebbe poi scelto gli altri membri. I nomi dei primi accademici furono annunciati dal re stesso il 5 aprile 1887. A quel tempo, esistevano quattro sezioni dell'Accademia, chiamate all'epoca \"accademie specializzate\".\nPer ciascuna di esse, furono eletti quattro membri:\nAccademia delle Scienze Naturali\nAccademia di Filosofia\nAccademia delle Scienze Sociali\nAccademia delle Arti\nOggi.\nOggi, l'Accademia dirige un piccolo numero di progetti di ricerca scientifica che vengono realizzati in cooperazione con altre istituzioni scientifiche serbe e attraverso la cooperazione internazionale.\nAssemblee elettorali.\nI nuovi membri dell'Accademia sono eletti attraverso le assemblee elettorali, che vengono tenute ogni tre anni a partire dal 1985. La precedente assemblea elettorale si \u00e8 tenuta il 5 novembre 2015"}
{"id": "1446592", "revid": "767487", "url": "https://it.wikipedia.org/wiki?curid=1446592", "title": "Simpatico mascalzone", "text": "Simpatico mascalzone \u00e8 un film del 1959 diretto da Mario Amendola."}
{"id": "1446593", "revid": "767487", "url": "https://it.wikipedia.org/wiki?curid=1446593", "title": "They've Actually Gotten Worse Live", "text": "They've Actually Gotten Worse Live \u00e8 un cd live dei NOFX. Il titolo riprende quello del primo live della band, I Heard They Suck Live!! \u00c8 stato registrato tra il 30 gennaio ed il 1\u00ba febbraio 2007 a San Francisco\nModifiche ai testi.\nDurante la registrazione, la band apporta varie modifiche ai testi originali delle canzoni."}
{"id": "1446596", "revid": "247222", "url": "https://it.wikipedia.org/wiki?curid=1446596", "title": "Nessuno siam perfetti, ciascuno abbiamo i suoi difetti", "text": "Nessuno siam perfetti, ciascuno abbiamo i suoi difetti \u00e8 il primo album di Andrea Mingardi, uscito nel 1974 e ristampato l'anno successivo dall'Alpharecord (AR 3026).\nTracce.\nTesti e musiche di Andrea Mingardi."}
{"id": "1446598", "revid": "1228258", "url": "https://it.wikipedia.org/wiki?curid=1446598", "title": "Narciso Feliciano Pelosini", "text": "Biografia.\nNacque da Giuseppe Pelosini e Maddalena Franchi a Fornacette. \nUltimo di cinque figli, aveva assistito alla morte prematura delle due sorelle e del fratello, scomparso in giovane et\u00e0 nel 1857. Si dedic\u00f2, oltre al suo mestiere di avvocato, anche alla carriera politica, ma lasci\u00f2 traccia di s\u00e9 anche nel campo della letteratura, che fu la giovanile aspirazione della sua vita. Si ammal\u00f2 di sifilide, per questo fu spinto a non legarsi sentimentalmente e a rinunciare al matrimonio. Negli ultimi anni della sua vita attravers\u00f2 un periodo di crisi spirituale che sfoci\u00f2 in una riscoperta della fede religiosa e della tradizione cattolica. Si ritir\u00f2 in solitudine in una casetta sul Monte Pisano. Mor\u00ec a Pistoia il 9 luglio 1896. E' sepolto nel Cimitero della Misericordia della stessa citt\u00e0.\nAncora oggi \u00e8 visibile una lapide presso la sua casa natale in via Tosco Romagnola a Fornacette.\nFormazione.\nCome il fratello sacerdote, si iscrisse al seminario a Montepulciano, che lasci\u00f2 per la facolt\u00e0 di Giurisprudenza a Pisa, dove segu\u00ec le lezioni del criminalista Francesco Carrara. Successivamente si trasfer\u00ec all'Universit\u00e0 di Siena dove si laure\u00f2 nel 1854. Nel frattempo aveva iniziato a scrivere e, nel 1853, erano uscite le sue \"Poesie Italiane\". Torn\u00f2 a Fornacette, dove si prepar\u00f2 per l'avvocatura presso lo studio del giurista Francesco Carrara. Continu\u00f2 a dedicarsi alla sua passione letteraria e, frequentando gli ambienti intellettuali, conobbe, tra gli altri Giosu\u00e8 Carducci, quando questi era ancora studente alla Scuola normale di Pisa. Il rapporto tra i due fu conflittuale, fino a quando cess\u00f2 del tutto.\nDivenne amico di Giacomo Puccini, di cui fu anche l'avvocato.\nCarriera.\nOrmai avvocato di grande fama, nel 1870 fu titolare della cattedra di Enciclopedia giuridica all'universit\u00e0 di Pisa. Aspir\u00f2 alla cattedra di diritto penale del suo defunto maestro Francesco Carrara, senza riuscirci. Fu poi titolare della cattedra di diritto penale presso l' Istituto Cesare Alfieri di Firenze e ci\u00f2 gli consent\u00ec di partecipare ad illustri processi dell'epoca, tra cui anche quello fra il politico Giovanni Nicotera e la \"Gazzetta d'Italia.\" Il 4 dicembre 1890 fu nominato senatore, militando nella Destra.\nL'Opera \"Maestro Domenico\".\nPrese parte al dibattito letterario che vedeva contrapposti classicisti e romantici. Firm\u00f2 le sue opere o con la sigla N.F.P. o come Giovan Paolo d'Alfiano, l'antico nome del paese natale. Nel 1871 scrisse \"Maestro Domenico\", storia di un falegname che si addormenta nel Granducato di Toscana e si risveglia anni dopo nel Regno d'Italia, accorgendosi che l\u2019antico mondo contadino \u00e8 scomparso definitivamente, sostituito da un' Italia composta da repubblicani anticlericali, di massoni e di politicanti di mestiere. Il libro denuncia l\u2019oppressione del potere, la stoltezza della burocrazia, la superficialit\u00e0 della stampa, l\u2019inettitudine della politica, la volgarit\u00e0 dei costumi, la diffamazione della religione."}
{"id": "1446601", "revid": "24989", "url": "https://it.wikipedia.org/wiki?curid=1446601", "title": "Piazza Slavija", "text": "Piazza Slavija (in lingua serba: \u0422\u0440\u0433 \u0421\u043b\u0430\u0432\u0438\u0458\u0430 / Trg Slavija) \u00e8 un'importante piazza commerciale e congiunzione di Belgrado (Serbia), situata tra le intersezioni di Kralja Milana, Beogradska, Makenzijeva, Svetosavska, Bulevar oslobo\u0111enja, Deligradska e Nemanjina. La piazza era stato precedentemente intitolata al socialista serbo Dimitrije Tucovi\u0107 dal 1947 al 2000.\nPosizione.\nPiazza Slavija si trova a meno di 1,5 chilometri a sud di Terazije (centro di Belgrado), ad un'altitudine di 117 metri. La maggior parte della piazza appartiene alla municipalit\u00e0 di Vra\u010dar, mentre la parte occidentale appartengono alla municipalit\u00e0 di Savski Venac. Il quartiere che circonda la piazza confina con i quartieri di Cvetni Trg a nord, i sotto-quartieri di Grantovac a nord-est, Englezovac/Savinac nel sud-est e Zapadni ad ovest.\nStoria.\nFino al 1880, nella zona attorno a piazza Slavija c'era un grande lago nella periferia orientale della citt\u00e0. La formazione della piazza \u00e8 iniziato quando un noto uomo d'affari scozzese, Francis Mackenzie, compr\u00f2 un grosso appezzamento sopra l'attuale piazza e lo parcellizz\u00f2 per la vendita (l'area divenne poi nota come Englezovac). Poco dopo, Mackenzie vi costru\u00ec la propria casa (nel luogo in cui era situato il vecchio cinema \"Slavija\"), che nel 1910 venne trasformata in Centro Popolare Socialista, un luogo di ritrovo del movimento operaio. Altri edifici pi\u00f9 piccoli si trovavano nell'angolo con Kralja Milana come i famosi caff\u00e8 \"Tri seljaka\" e \"Rudni\u010danin\", distrutti prima e durante la seconda guerra mondiale.\nPiazza Slavija fu progettata urbanisticamente come luogo finale di una successione di piazze lungo il percorso del centro di Belgrado, da Kalemegdan a Englezovac: Studentski Trg - piazza della Repubblica - Terazije - Cvetni Trg e Slavija. Col tempo, Studentski Trg e Terazije persero la loro funzione di piazza quadrata, diventando strade; mentre Cvetni Trg, con le radicali modifiche nei primi anni del 2000, \u00e8 completamente sparita, cosicch\u00e9 oggigiorno solo piazza Slavija e piazza della Repubblica rimangono le uniche piazze nel centro di Belgrado.\nDopo la seconda guerra mondiale, il nuovo regime comunista ribattezz\u00f2 la piazza nel 1947 in onore della figura socialista di spicco, Dimitrije Tucovic: fu collocato un busto in bronzo di Tucovi\u0107 (opera di Stevan Bodnar) al plateau della piazza centrale. Nei primi anni 2000 il nome fu ufficialmente cambiato in Slavija.\nL'Hotel Slavija fu costruito nel 1962, e successivamente ampliato (complesso Slavija A e Slavija B). Una terza aggiunta, l'ultra moderno Slavija Lux \u00e8 stato costruito nel 1989.\nNella piazza \u00e8 posizionato anche il primo ristorante McDonald's costruito nell'Europa orientale, inaugurato il 24 marzo 1988 ed ancora attivo.\nImportanza del traffico.\nSlavia \u00e8 uno dei luoghi pi\u00f9 frequentati di Belgrado: \u00e8 uno dei pochi posti in citt\u00e0 dove operano tutti e tre i tipi di trasporto pubblico: tram, filobus e autobus urbani. Per questo motivo gli ingorghi sono un fenomeno comune. La rotatoria stradale si divide in otto blocchi, che continuano verso altre parti della citt\u00e0.\nArchitettura.\nA causa dei numerosi e costanti cambiamenti, l'architettonica del tessuto urbano circostante la piazza Slavija \u00e8 diventata sinonimo di uno spazio brutto e devastato e la fonte di una delle pi\u00f9 famose leggende metropolitane di Belgrado: la maledizione della rupa Miti\u0107eva (letteralmente il \"buco di Miti\u0107\").\nRupa Miti\u0107eva.\nUna delle persone pi\u00f9 ricche di Belgrado prima della seconda guerra mondiale, Vlada Miti\u0107, acquist\u00f2 un lotto nella piazza Slavija per costruirvi il pi\u00f9 grande centro commerciale dei Balcani, ma lo scoppio della guerra ferm\u00f2 la realizzazione. Dopo la guerra, il governo comunista incarcer\u00f2 Vlada Miti\u0107, confiscandogli l'intera propriet\u00e0, compreso il lotto di Slavija, all'angolo delle strade Kralja Milana e Beogradska, oltre al denaro destinato per la costruzione del grande magazzino. Dal 1946 al 1980 furono completati ben 26 diversi progetti, ma nessuno di questi \u00e8 mai stato realizzato. Successivamente, il sindaco di Belgrado, Bogdan Bogdanovi\u0107, ha decise di installare \"in loco\" una grande meridiana. Nei primi anni 1990, la Dafiment banka, uno dei pi\u00f9 importanti schemi piramidali del regime di Slobodan Milo\u0161evi\u0107, acquist\u00f2 il lotto annunciando la costruzione di un centro commerciale di dimensioni monumentali, ma dopo il fallimento dello schema (tecnicamente era infatti un tipico schema Ponzi) neanche questo progetto non venne realizzato, tanto che il terreno venne recintato e trasformato in discarica. Dopo la caduta del regime nel 2000, l'area \u00e8 stata bonificata, con la realizzazione di un parco temporaneo. Successivamente, sono continuati gli annunci di progetti immobiliari, tutti falliti, tra cui l'ultra-moderno, gigantesco centro commerciale annunciato da investitori israeliani. Tale situazione pertanto fa considerare la \"rupa\" (\"buco\") un luogo maledetto.\nEdifici.\nCinema Slavija.\nNel luogo della ex-residenza di Francis Mackenzie, venne costruito il cinema \"Slavija\", il quale per decenni uno dei simboli di Belgrado. Il cinema fu demolito nei primi anni 1990, ma nessuno dei progetti di riqualificazione \u00e8 stato finora realizzato; pertanto l'amministrazione comunale vi ha realizzato un parcheggio temporaneo.\nHotel Slavija.\nNella piazza sono presenti tre alberghi:\nIl vecchio hotel Slavija, costruito a partire dal 1962 con stile architettonico internazionale, \u00e8 oggi visto dagli abitanti di Belgrado come un edificio obsoleto e degradato, con il suo aspetto simile ad un ospedale, rispetto alla modernit\u00e0 del marmo e del vetro dello Slavija Lux, che si inserisce perfettamente negli edifici dietro. All'interno dell'hotel \u00e8 riccamente addobbata con pannelli di legno sulla maggior parte delle superfici nelle camere. \u00c8 dotato di un casin\u00f2 e di un ristorante. Il vecchio hotel non \u00e8 stato mai completamente ristrutturato dal 1962, ma \u00e8 tuttora parzialmente operativo.\nBanca nazionale di Serbia.\nLa costruzione del nuovo edificio della Banca nazionale di Serbia inizi\u00f2 nei primi anni 1990. Si trova nella parte pi\u00f9 isolata dalla piazza stessa, ma a causa della sua dimensione, \u00e8 visibile da molte parti di Belgrado. Problemi economici causarono il ritardo nel completamento dell'edificio per oltre un decennio e mezzo. L'edificio in vetro-cemento fu terminato nel 2006.\nLa costruzione massiccia \u00e8 ritenuta antiestetica ed inadeguata per la posizione da molti belgradesi, tanto che nel 1994 l'allora governatore della banca, Dragoslav Avramovi\u0107, dichiar\u00f2 che non vi avrebbe messo piede, anche se l'edificio fosse stato completato in tempo. Infatti, a tutt'oggi, la sede istituzionale, la direzione centrale e, soprattutto, gli uffici del governatore, sono rimasti nella storica sede di Via Kralja Petra."}
{"id": "1446605", "revid": "110157", "url": "https://it.wikipedia.org/wiki?curid=1446605", "title": "Microregione di Coari", "text": "Coari \u00e8 una microregione dello Stato di Amazonas in Brasile, appartenente alla mesoregione di Centro Amazonense.\nComuni.\nComprende 6 municipi:"}
{"id": "1446606", "revid": "1305772", "url": "https://it.wikipedia.org/wiki?curid=1446606", "title": "Minho", "text": ""}
{"id": "1446608", "revid": "1787453", "url": "https://it.wikipedia.org/wiki?curid=1446608", "title": "Lorenzo Ciompi", "text": "Biografia.\nSi forma professionalmente frequentando il \"Laboratorio internazionale dell'attore\" di Orazio Costa a Firenze, la \"Bottega teatrale\" a Roma e l'\"Actor's Studio\" di New York.\nDopo aver recitato in teatro e lavorato in film e fiction tv, tra cui le soap opera \"Santa Barbara\" e \"Beautiful\", diventa popolare in Italia grazie alla soap opera di Canale 5, \"Vivere\" dove, dal 1999 al 2002 e poi nuovamente dal 2007 al 2008, interpreta il ruolo di \"Andrea Gherardi\".\nTra il 1999 e il 2002 interpreta il ruolo del \"dottor Livata\" nelle due stagioni della miniserie tv in onda su Rai Uno, \"Commesse\", regia di Giorgio Capitani; nel 2003, insieme ad Antonia Liskova, \u00e8 protagonista, nel ruolo di \"Luca Biagi\", della serie tv \"Incantesimo 6\".\nVince 3 Telegatti personali come miglior attore protagonista di una soap opera nel 1999, 2000 e 2001.\nNel 2008 recita da coprotagonista nella miniserie tv di Canale 5, \"Questa \u00e8 la mia terra - Vent'anni dopo\", regia di Raffaele Mertes.\nDal dicembre 2009 conduce il programma \"Le case di Lorenzo\" dedicato al design sul canale satellitare Leonardo.\nNel 2010 \u00e8 la voce narrante dell'edizione italiana del cartone animato \"Jarmies\" in onda sul canale satellitare JimJam dedicato ai bambini.\nA novembre 2011 \u00e8 uscito il suo primo libro, intitolato \"Un giardino sul Nilo\", (Sitcom Editore)."}
{"id": "1446609", "revid": "1305772", "url": "https://it.wikipedia.org/wiki?curid=1446609", "title": "Banca nazionale di Serbia", "text": "La Banca nazionale di Serbia (in serbo cirillico \u041d\u0430\u0440\u043e\u0434\u043d\u0430 \u0431\u0430\u043d\u043a\u0430 \u0421\u0440\u0431\u0438\u0458\u0435, traslitterato in Narodna banka Srbije) \u00e8 la banca centrale della Repubblica Serba. Con sede nella capitale Belgrado, ha come obiettivo la stabilit\u00e0 dei prezzi e la stabilit\u00e0 finanziaria del Paese.\nContesto.\nLa Serbia fu, per diversi secoli, una provincia dell'Impero ottomano. Ottenuta l'autonomia nel 1830, essa era ben lontana dal riscattare la grande arretratezza frutto di secoli di servaggio. A met\u00e0 '800, ad esempio, circolavano nel Paese non meno di 43 valute straniere.\nNel 1854, il giornale \"Srpske novine\" pubblic\u00f2 un articolo intitolato: \"La presente crisi monetaria \", nel quale l'autore invocava la creazione di una nuova istituzione finanziaria, destinata a mettere ordine nelle finanze dell'allora piccolo Paese. L'idea venne messa in pratica non meno di trent'anni pi\u00f9 tardi.\nFondazione.\nLa Banca nazionale del Regno di Serbia venne fondata il 6 gennaio 1884, con decreto del re Milan I. Sul modello della Banca nazionale belga, si trattava di una societ\u00e0 bancaria privata, alla quale lo Stato attribuiva un esclusivo \"droit de regard\" (potere di sorveglianza) sulle operazioni bancarie e finanziarie. La prima assemblea generale dei soci della neonata istituzione ebbe luogo dal 26 al 29 febbraio 1884. Tale data precede, tuttavia, quella che viene considerata la vera e propria nascita della istituzione, il 26 marzo successivo, allorch\u00e9 essa ricevette una prima missiva ufficiale, da parte del ministro delle finanze \u0110or\u0111e Pavlovi\u0107.\nLe attivit\u00e0 commerciali ebbero inizio il 2 luglio seguente, con la stampa del primo biglietto di banca.\nIn origine, l'istituzione aveva sede al 38 di via Knez Mihailova, all'angolo con la via Dubrova\u010dka (oggi via Kralja Petra). Pi\u00f9 tardi si spost\u00f2 in un immobile pi\u00f9 grande, in via Kralja Petra, ove a tutt'oggi siede la direzione.\nFra le due guerre mondiali.\nAl termine della grande guerra, il Regno di Serbia si trasform\u00f2 in Regno dei serbi, dei croati e degli sloveni, poi in Regno di Jugoslavia. Con decreto del 26 gennaio 1920, la Banca nazionale del Regno di Serbia estese le proprie competenze ai nuovi confini. Parimenti, essa venne ufficialmente riconosciuta quale istituto di credito.\nNel 1931 essa venne, infine, ribattezzata Banca centrale del Regno di Jugoslavia, le venne affidata la gestione della politica creditizia, la definizione delle linee generali della politica monetaria e la tutela del valore esterno ed interno della moneta nazionale.\nDalla seconda guerra mondiale alla guerra civile.\nNel corso della seconda guerra mondiale (qui iniziata con l'invasione nazi-fascista dell'aprile 1941 e terminata, a Belgrado, con la liberazione di dell'ottobre 1944), la banca centrale tenne aperti degli uffici a Londra. Sinch\u00e9, nel settembre 1946, essa venne nazionalizzata e ribattezzata Banca nazionale della Repubblica Socialista Federale di Jugoslavia.\nDopo la guerra civile.\nNel corso della sanguinosa guerra civile, connesse alla dissoluzione della federazione, la Banca venne ribattezzata Banca nazionale della Serbia. Oggi agisce con finalit\u00e0 di regolazione e controllo in un mercato bancario in corso di privatizzazione e viepi\u00f9 aperto alle banche straniere (dal 2005, essa ha potere di autorizzazione di ogni negoziazione concernente quote superiori al 5% di ogni banca serba), ed in una economia in marcia verso il libero mercato (la quota di popolazione che ha acceso prestiti presso una banca \u00e8 passata dal 15,3% del 2003 al 35,9% del 2007.\nIn un simile contesto, la Banca nazionale Serba sorveglia il regolare approvvigionamento finanziario delle banche commerciali e gli aggregati creditizi: ad esempio, nel 2006, sotto pressione del Fondo monetario internazionale, ha elevato le riserve bancarie obbligatorie.\nEssa ha, inoltre, obiettivo di stabilizzare il tasso di cambio fra l'Euro ed il Dinaro serbo.\nSede.\nDal 2006, la Banca ha installato i propri uffici operativi nei moderni locali sulla via Nemanjina, presso la piazza Slavija. Mentre la direzione e, soprattutto, gli uffici del governatore, sono rimasti nella storica sede di Via Kralja Petra."}
{"id": "1446612", "revid": "287204", "url": "https://it.wikipedia.org/wiki?curid=1446612", "title": "They\u2019ve Actually Gotten Worse Live", "text": ""}
{"id": "1446614", "revid": "74801", "url": "https://it.wikipedia.org/wiki?curid=1446614", "title": "Suddivisioni di Belgrado", "text": "Belgrado, capitale della Serbia, \u00e8 divisa in 17 comuni."}
{"id": "1446615", "revid": "767487", "url": "https://it.wikipedia.org/wiki?curid=1446615", "title": "Le dritte", "text": "Le dritte \u00e8 un film del 1958 diretto da Mario Amendola.\nTrama.\nL'affettata commerciante di abbigliamento Ofelia, l'ingenua casalinga Rina e la schietta infermiera Edna si incontrano casualmente in un commissariato e scoprono di avere in comune una vita sentimentale fallimentare.\nIn breve tutte e tre si innamorano: Ofelia di Amleto, fratello di Rina, Rina ed Edna rispettivamente di Lello ed Ercole, i due migliori amici di Amleto.\nLe tre giovani si coalizzano per realizzare l'unico obiettivo che per loro conti qualcosa, cio\u00e8 accalappiare un marito, e al grido \"matrimonio o morte\" si ripromettono di usare ogni astuzia possibile per raggiungere lo scopo.\nIl problema \u00e8 che gli uomini che contano di sposare sono scapoli impenitenti, abituati a frequentare solo donne disponibili e a rifuggire dalle \"zie\", cio\u00e8 dalle ragazze morigerate che fanno pressione per farsi sposare al pi\u00f9 presto, categoria in cui rientrano a tutti gli effetti Ofelia, Edna e Rina, al di l\u00e0 delle differenze di carattere.\nDopo una serie di equivoci, Amleto, Lello ed Ercole si rendono conto di essersi stancati della vita libertina e di essere anche loro innamorati delle tre \"dritte\". I tre matrimoni scandiscono il lieto fine."}
{"id": "1446616", "revid": "72396", "url": "https://it.wikipedia.org/wiki?curid=1446616", "title": "Demografia di Belgrado", "text": "Dati sulla demografia di Belgrado aggiornati al censimento effettuato nel 2002."}
{"id": "1446618", "revid": "110157", "url": "https://it.wikipedia.org/wiki?curid=1446618", "title": "As the Eternal Cowboy", "text": "As the Eternal Cowboy \u00e8 il secondo album della punk band statunitense Against Me!."}
{"id": "1446619", "revid": "1645873", "url": "https://it.wikipedia.org/wiki?curid=1446619", "title": "Vedeno", "text": "Vedeno () \u00e8 una cittadina della Cecenia, Russia, situata a circa 55\u00a0km a sud est di Groznyj.\n\u00c8 il centro amministrativo del \"rajon\" Vedenskij. Un dato ufficiale del 2004 riportava una popolazione di 11.512 persone, in calo di pi\u00f9 di 2.500 abitanti rispetto all'ultimo censimento sovietico del 1989; 3.735 uomini, 1.525 bambini di et\u00e0 pre-scolare, 1.604 bambini di et\u00e0 scolare, e 4.648 donne. Secondo un censimento russo del 2000, la popolazione nel 2005 era di 1.469."}
{"id": "1446620", "revid": "599013", "url": "https://it.wikipedia.org/wiki?curid=1446620", "title": "Runar Berg", "text": "Biografia.\n\u00c8 il figlio del giocatore del Bod\u00f8/Glimt, Harald Berg. Anche lui, come i fratelli \u00d8rjan e Arild, gioc\u00f2 a calcio a livello professionistico.\nCarriera.\nClub.\nGli inizi.\nBerg cominci\u00f2 la carriera con la maglia del Bod\u00f8/Glimt, militandovi per due stagioni nella 2. divisjon, tra il 1988 e il 1989. Fu poi acquistato dal Rosenborg, per cui pot\u00e9 esordire nella 1. divisjon in data 29 aprile 1990, subentrando a Sverre Brandhaug nel secondo tempo della sfida pareggiata per 0-0 contro il Troms\u00f8. Dopo 10 presenze in campionato (vinto dalla sua stessa squadra), per la stagione successiva si trasfer\u00ec proprio al Troms\u00f8.\nIl primo incontro in squadra fu datato 28 aprile 1991, quando fu schierato titolare nel pareggio per 1-1 contro la sua ex squadra del Rosenborg. Con questa maglia realizz\u00f2 anche la prima rete nella massima divisione norvegese, contribuendo al successo della squadra per 0-2 sul campo dello Str\u00f8msgodset. A fine stagione, totalizz\u00f2 18 presenze e 2 reti.\nL'affermazione.\nNel 1992, fece ritorno al Bod\u00f8/Glimt, militante nel gruppo A della 1. divisjon. Collezion\u00f2 20 presenze e 6 reti, aiutando la formazione a raggiungere la promozione nell'Eliteserien. Dal 1993 al 1996 gioc\u00f2 allora nella massima divisione con questa maglia, totalizzando 91 presenze e 23 reti. Nel 1997 torn\u00f2 a giocare nel Rosenborg e vi rimase fino al 1999, giocando anche nella Champions League.\nAd agosto 1999 fu acquistato dal di Maurizio Zamparini, allenato da Luciano Spalletti. Debutt\u00f2 in Serie A il 12 settembre, sostituendo Giuseppe Iachini nella sconfitta per 2-1 in casa del Torino. Il 30 gennaio 2000 segn\u00f2 la prima rete, in una partita che si concluse con il punteggio di 2-2, ancora contro il Torino. La squadra non riusc\u00ec a raggiungere la salvezza, retrocedendo in Serie B. Inizi\u00f2 anche la stagione seguente con i \"lagunari\", per poi essere ceduto a titolo definitivo.\nIl rientro in patria.\nFu allora ingaggiato dal Lyn Oslo, per cui esord\u00ec il 16 aprile 2001, quando fu impiegato dall'inizio della sfida contro lo Str\u00f8msgodset, conclusasi con un pareggio per 2-2. Il 13 maggio segn\u00f2 la prima rete, consentendo alla sua squadra di ottenere un pareggio nei minuti finali della sfida contro lo Stab\u00e6k, che termin\u00f2 1-1. Tra campionato e coppa, disput\u00f2 25 incontri e segn\u00f2 3 reti, venendo scelto come calciatore dell'anno del Lyn Oslo per le sue prestazioni.\nNel 2002 torn\u00f2 nuovamente al Bod\u00f8/Glimt. Gioc\u00f2 nella massima divisione per le successive quattro stagioni ma, al termine del campionato 2005, il club retrocesse nella 1. divisjon. La formazione riconquist\u00f2 la promozione nell'Eliteserien soltanto due anni pi\u00f9 tardi.\nLe ultime stagioni e il ritiro.\nDunque, nel 2008, il Bod\u00f8/Glimt torn\u00f2 nella massima divisione. A causa delle forti difficolt\u00e0 finanziarie della societ\u00e0, l'obiettivo della salvezza era visto dai media come molto difficile da raggiungere. La squadra gioc\u00f2 per\u00f2 un calcio semplice, difendendosi e ripartendo in contropiede: Berg fu un calciatore fondamentale per questa tattica, poich\u00e9 era l'artefice dei lanci per i compagni d'attacco, che potevano cos\u00ec colpire in ripartenza. Il centrocampista, ancora piuttosto agile per la sua et\u00e0, si liberava spesso anche per un passaggio di ritorno. Il club riusc\u00ec cos\u00ec a raggiungere la salvezza. Berg decise poi di giocare per il campionato 2009 a titolo gratuito. Il calciatore motiv\u00f2 questa scelta poich\u00e9, come gi\u00e0 detto, il Bod\u00f8/Glimt si trovava in difficolt\u00e0 economica e che il club avesse bisogno di soldi pi\u00f9 di quanto ne avesse lui. Bj\u00f8rn Tore Hansen, dirigente della squadra, apprezz\u00f2 la decisione di quello che sarebbe diventato, secondo il suo pensiero, una leggenda del club. A fine stagione, per\u00f2, la squadra retrocesse in 1. divisjon.\nIl 20 settembre 2010, Berg annunci\u00f2 la volont\u00e0 di ritirarsi dal calcio giocato. Dichiar\u00f2 di aver preso la decisione definitiva il giorno prima, in occasione di una sfida contro il Sandnes Ulf, quando fu sostituito dall'allora diciassettenne Daniel Berntsen. Il centrocampista confess\u00f2 d'essersi reso conto di togliere il posto a calciatori promettenti come Berntsen e che questo fosse il momento per farsi da parte.\nIl calcio dilettantistico.\nIl 13 marzo 2012 fu reso noto il suo ritorno in campo, seppure a livello dilettantistico: si accord\u00f2 con lo Junkeren, club di Bod\u00f8.\nNazionale.\nBerg conta 5 presenze per la . Esord\u00ec il 15 gennaio 1994, quando sostitu\u00ec Kjetil Rekdal nella sconfitta in amichevole contro gli per 2-1, a Phoenix.\nStatistiche.\nPresenze e reti nei club.\n\"Statistiche aggiornate al 24 aprile 2012.\""}
{"id": "1446621", "revid": "324200", "url": "https://it.wikipedia.org/wiki?curid=1446621", "title": "Paul Wild", "text": "Paul Wild \u00e8 il nome di diverse persone, inclusi due astronomi:"}
{"id": "1446624", "revid": "119803507", "url": "https://it.wikipedia.org/wiki?curid=1446624", "title": "Maria Schicklgruber", "text": "Biografia.\nNacque nel piccolo villaggio di Strones nel Waldviertel. Figlia di Theresia Pfeisinger (7 settembre 1769 - 11 novembre 1821), e dell'agricoltore Johannes Schicklgruber (29 maggio 1764 - 12 novembre 1847), aveva 10 tra fratelli e sorelle, di cui soltanto sei sopravvissero oltre l'infanzia. La madre mor\u00ec nel 1821 quando la Schicklgruber aveva 26 anni. Ricevette in eredit\u00e0 74,25 gulden, che lasci\u00f2 nel fondo per gli orfani sino al 1838. Werner Maser scrisse che era una donna \"parsimoniosa, riservata, ed estremamente accorta\".\nFino all'et\u00e0 di 40 anni non si hanno altre notizie della sua vita. Lo storico Bradley F. Smith dello Hoover Institution ipotizza che Maria si possa essere trasferita in qualche citt\u00e0 prestando servizio come domestica. Nel 1837, ancora nubile, ebbe il suo primo e unico figlio. Chiam\u00f2 il bambino Aloys. Maser nota che ella si rifiut\u00f2 di rivelare chi fosse il padre del bambino, cos\u00ec il parroco lo battezz\u00f2 come Aloys Schicklgruber, scrivendo \"illegittimo\" nello spazio riservato al nome del padre del registro della parrocchia. A quell'epoca viveva nel villaggio presso una famiglia di nome Trummelschlager.\nSi trasfer\u00ec presto nella casa del padre. Dopo un periodo imprecisato, nella casa trov\u00f2 alloggio Johann Georg Hiedler, mugnaio. Il 10 maggio 1842, cinque anni dopo la nascita di Aloys, Maria Anna Schicklgruber si spos\u00f2 con Hiedler nel vicino villaggio di D\u00f6llersheim. Qualche anno dopo (non pi\u00f9 di cinque) Aloys fu mandato a vivere presso il fratello di Johann Georg, Johann Nepomuk Hiedler, che possedeva una fattoria nel villaggio di Spital. Maria e Johann Georg si trasferirono invece a Klein-Motten. Maria mor\u00ec nel 1847 di tubercolosi a Klein-Motten, dove viveva col marito presso la famiglia Sillip. Fu sepolta presso la chiesa parrocchiale di D\u00f6ller."}
{"id": "1446625", "revid": "254401", "url": "https://it.wikipedia.org/wiki?curid=1446625", "title": "\u0160umadija", "text": ""}
{"id": "1446626", "revid": "287204", "url": "https://it.wikipedia.org/wiki?curid=1446626", "title": "Copa dos Campe\u00f5es", "text": "La Copa dos Campe\u00f5es (o Coppa dei Campioni del Brasile) \u00e8 stata una competizione calcistica brasiliana disputata dalle migliori squadre di ogni coppa regionale.\nIl vincitore della Copa dos Campe\u00f5es era automaticamente qualificato per la Coppa Libertadores dell'anno successivo.\nCoppe regionali.\nQueste le coppe regionali che garantivano l'accesso alla Copa dos Campe\u00f5es:\nFormato.\nNel 2000 e nel 2001, la competizione \u00e8 stata disputata da nove club. Era presente una fase preliminare chiamata \"triangolare\", a cui partecipavano i campioni della Copa Centro-Oeste e della Copa Norte e la seconda classificata della Copa do Nordeste. Queste squadre incontravano a vicenda in gare di sola andata e le due migliori venivano qualificate per la fase ad eliminazione diretta. Nella fase ad eliminazione diretta le squadre si affrontavano in partite con andata e ritorno. Nel 2000 la finale era in gara unica.\nNel 2002 \u00e8 stata disputata da sedici club. Nel primo turno le squadre erano divise in quattro gruppi, le due migliori di ogni girone si qualificavano per i quarti di finale. Quarti e semifinali erano disputati in partite di sola andata, la finale andata e ritorno. Tutti gli incontri erano giocati in citt\u00e0 delle regioni Norte e Nordeste."}
{"id": "1446627", "revid": "287204", "url": "https://it.wikipedia.org/wiki?curid=1446627", "title": "Copa dos Campeoes", "text": ""}
{"id": "1446628", "revid": "466539", "url": "https://it.wikipedia.org/wiki?curid=1446628", "title": "Giorgio Caputo", "text": "Biografia.\nStudia recitazione frequentando la scuola di Beatrice Bracco e quella di Francesca De Sapio, e partecipando ad alcuni workshop con, tra gli altri, Geraldine Baron, Sofia Coppola e Pierpaolo Sepe. Nel 1994 partecipa ad un filmato di finzione per il programma \"Mixer\", in onda su Rai 2. Dopo un ruolo secondario nel telefilm di otto episodi \"Una donna per amico\" (1998), diretto da Rossella Izzo, ha il suo primo ruolo da protagonista nella serie tv \"Una donna per amico 3\" (2002). Nel 1997 debutta nel cinema con un piccolo ruolo nel film \"Naja\", regia di Angelo Longoni, mentre il debutto teatrale \u00e8 con \"Cyrano de Bergerac\", diretto nel 2000 da Giuseppe Patroni Griffi. Tra gli altri suoi lavori, ricordiamo i film \"Dolce rumore del nulla\" (1999) e \"L'amore probabilmente\" (2001), entrambi diretti da Giuseppe Bertolucci, \"Sfiorarsi\" (2006), regia di Angelo Orlando, e \"Il nascondiglio\" (2007), regia di Pupi Avati.\nInoltre ha partecipato a diverse produzioni televisive, tra cui le miniserie \"Un posto tranquillo 2\" (2005), regia di Claudio Norza, e \"Rino Gaetano - Ma il cielo \u00e8 sempre pi\u00f9 blu\" (2007), regia di Marco Turco, in cui \u00e8 coprotagonista nel ruolo di \"Gufo\". Dal 2008 al 2010 interpreta il ruolo di \"Ricotta\" nella serie tv di Sky Cinema, \"Romanzo criminale\", regia di Stefano Sollima. Nel maggio del 2009 torna sul grande schermo con il film pi\u00f9 volte rimandato, intitolato \"Polvere\", regia di Massimiliano D'Epiro e Danilo Proietti. Nel 2015 \u00e8 \"Slim Tully\" nel film \"Last Knights\" di Kazuaki Kiriya al fianco di Morgan Freeman e Clive Owen\n\u00c8 un membro del gruppo rock-folk l'\"Orchestraccia\" nota per la rivisitazione di vecchi brani della tradizione romana con l'aggiunta di loro pezzi inediti, nel 2013 hanno inciso il loro primo album dal titolo \"Sona Orchestraccia sona\", oltre Caputo, sono membri del gruppo anche altri attori di cinema e televisione Edoardo Pesce, Edoardo Leo, Marco Conidi e Luca Angeletti."}
{"id": "1446629", "revid": "23117", "url": "https://it.wikipedia.org/wiki?curid=1446629", "title": "Coppa dei Campioni del Brasile", "text": ""}
{"id": "1446630", "revid": "23117", "url": "https://it.wikipedia.org/wiki?curid=1446630", "title": "Coppa dei Campioni brasiliana", "text": ""}
{"id": "1446631", "revid": "838137", "url": "https://it.wikipedia.org/wiki?curid=1446631", "title": "Microregione di Itacoatiara", "text": "Itacoatiara \u00e8 una microregione dello Stato di Amazonas in Brasile, appartenente alla mesoregione di Centro Amazonense.\nComuni.\nComprende 5 municipi:"}
{"id": "1446635", "revid": "92723", "url": "https://it.wikipedia.org/wiki?curid=1446635", "title": "Dark Sun", "text": "Dark Sun \u00e8 un'ambientazione del gioco di ruolo \"Dungeons &amp; Dragons\", i cui eventi si svolgono su un pianeta immaginario desertico chiamato \"Athas\".\nI temi di questa ambientazione sono comuni al sottogenere \"Terra morente\" (\"Dying Earth\") del filone science fantasy e includono la sopravvivenza agli elementi, un disastro ecologico, la scarsit\u00e0 delle risorse naturali, la schiavit\u00f9, la povert\u00e0 e il comune utilizzo delle arti psioniche. La situazione politica \u00e8 simile a quella del Medio Oriente, del Nord Africa o della Mesopotamia. Acqua e metalli sono estremamente rari. Le forze elementali lo hanno reso un difficile mondo esotico. L'ambientazione venne riproposta nel 2010 per la 4\u00aa edizione di \"Dungeons &amp; Dragons\" e tradotta per la prima volta in italiano dalla 25 Edition.\nIl mondo.\nUna volta Athas era un pianeta brulicante di vita, ma perse la sua fertilit\u00e0 a causa dell'uso della magia corruttrice dei \"profanatori\". Ora \u00e8 una terra bruciata dal sole e dimenticata dagli dei, dall'acqua e dalla speranza. Le risorse naturali si sono esaurite e la mancanza dei metalli ha portato ad un grande utilizzo di legno, ossidiana e ossa per costruire sia armi sia utensili ed oggetti comuni. In una simile landa dimenticata, anche le creature pi\u00f9 semplici hanno sviluppato competenze nelle arti psioniche nella lotta per la sopravvivenza. In un mondo come Athas, la morte per vecchiaia naturale \u00e8 considerata un grande successo e persino un evento degno di essere celebrato.\nGeografia.\nIl Mare di Limo.\nDa molti anni l'acqua ha smesso di scorrere in superficie e pu\u00f2 essere trovata solo nell'ultimo mare, in alcune oasi, in piccoli laghi e ruscelli e a ovest delle Montagne Risonanti nella Foresta del Crinale. Non solo le montagne sono quasi invalicabili, ma la Foresta del Crinale \u00e8 abitata dagli halfling, che nel mondo di Dark Sun sono piccole creature che vivono in trib\u00f9 e non esitano a catturare e a mangiare gli intrusi. Questo rende quasi impossibile andare verso ovest oltre le montagne.\nNel mondo di Athas, a causa della magia profanatrice, al posto dell'oceano vi \u00e8 un mare composto interamente di limo. Un limo incredibilmente pericoloso, dato che non \u00e8 in grado di sopportare il peso di una creatura umanoide, e le stesse particelle di cui \u00e8 costituito sono estremamente sottili e finiscono facilmente nei polmoni. Un forte vento proveniente dal Mare di Limo pu\u00f2 obbligare gli abitanti dei villaggi situati nelle vicinanze a rimanere chiusi in casa tutto il giorno. Alcune persone spesso costruiscono un oggetto simile a una maschera che, posizionata sulla bocca e sul naso, viene mantenuta umida per permettere alla persona di respirare.\nIl limo diventa pi\u00f9 solido pochi metri sotto la superficie. Grazie a questo i giganti spesso utilizzano le strade di limo solidificato ed \u00e8 possibile vederli immersi nel limo fino al petto. Anche gli umani a volte costruiscono imbarcazioni in grado di navigare su questo mare, anche se la loro velocit\u00e0 \u00e8 di molto inferiore. In ogni caso sia gli umani che i giganti nell'attraversamento rischiano di dover ancora affrontare le creature che vivono in questo mare di limo.\nEsistono anche navigatori psionici che, grazie all'utilizzo di una grande sfera di ossidiana usata per focalizzare il loro potere, possono levitare telecineticamente e condurre la nave come se stessero navigando sull'acqua.\nLa regione di Tyr.\nLa regione di Tyr \u00e8 una zona di Athas vasta centinaia di chilometri quadrati: si estende dall'entroterra ad ovest, alla Valle di Polvere e Fuoco ad est al di l\u00e0 del Mare di Limo, alle Terre Morte a sud, fino all'Abisso della Tomba dei Troll a nord; comprende tutte le citt\u00e0 tranne due citt\u00e0-stato dei re-stregoni, gli antichi Campioni di Rajaat. In questa regione sono normalmente ambientate le avventure.\nCitt\u00e0 stato.\nI governanti delle isolate citt\u00e0-stato sono chiamati re-stregoni, e, molto spesso, sono l'equivalente in \"Dark Sun\" dei dragoni. I templari possono servire e venerare questi re-stregoni come fonte dei loro incantesimi. I chierici adorano le forze elementali, mentre i druidi seguono delle potenti entit\u00e0, note come spiriti della terra.\nA nord e a sud, vi sono altre citt\u00e0, ma il loro territorio \u00e8 estremamente inospitale, per cui molte persone non vogliono rischiare un simile viaggio e la posizione di queste citt\u00e0 rimane incerta. La vita nella Regione di Tyr \u00e8 abbastanza difficile, e, sebbene i personaggi comincino a livelli pi\u00f9 alti di quelli delle altre ambientazioni, sono ostacolati da grandi limitazioni: rischiare la propria vita per amore dell'avventura o per altruismo \u00e8 un'azione sciocca, dato che la sopravvivenza ha la precedenza.\nLa regione delle Costiere Frastagliate.\nLa zona delle Costiere Frastagliate \u00e8 un'altra regione di Athas estesa per centinaia di chilometri quadrati, a nord della regione di Tyr: si estende dalla Savana Cremisi a ovest, dal Mare di Limo a est, e dalle Pianure di Fuoco a nord.\nL'Ultimo Mare.\nL'Ultimo Mare \u00e8 l'ultima grande massa d'acqua presente su Athas, ed \u00e8 un ritorno all'Era Verde di Athas, visto che venne protetta nel corso delle guerre purificatrici dai misteriosi Signori della Mente - potenti psionici dell'epoca d'oro. Governano tuttora la regione dell'Ultimo Mare, chiamata Marnita, ma hanno spostato le loro menti in sfere di ossidiana nascoste nella citt\u00e0 di Sarangar. La loro venerabile et\u00e0 e la mancanza di sensazioni fisiche hanno portato i Signori della Mente alla pazzia.\nLa Savana Cremisi.\nUna zona di ampie pianure con piante taglienti simili a bamb\u00f9, abitata dai Thri-kreen.\nEldaarich.\nCitt\u00e0 del Campione Rajaat, Daskinor \"Morte dei Goblin\". La citt\u00e0 somiglia a una prigione a causa della paranoia di Daskinor.\nKurn.\nCitt\u00e0 di Keltis (Oronis), un re-stregone che ha abbandonato la via della trasformazione draconica e ha preferito conservare la magia per divenire un Avangion. Oronis ha trasferito gran parte della sua popolazione a Nuova Kurn, una citt\u00e0 nascosta soggetta a un rigido regime di polizia, mentre la Vecchia Kurn \u00e8 poco pi\u00f9 di una copertura per evitare che gli stranieri capiscano i cambiamenti che vi hanno avuto luogo.\nLe Terre Morte.\nLe Terre Morte sono una vasta pianura di ossidiana a sud della regione di Tyr, inavvertitamente creata dal profanatore Qwith, un agente di Rajaat.\nRazze e Mostri.\nA causa delle dure condizioni di vita del pianeta, la flora e la fauna si sono evolute in modo da essere estremamente resistenti e potenti, se paragonate alle loro controparti delle altre ambientazioni di \"Dungeons &amp; Dragons\". Molte razze, se non tutte, posseggono un meccanismo proprio di auto-difesa che consiste in capacit\u00e0 psioniche, incrementi di forza, agilit\u00e0 e peso, minore necessit\u00e0 di acqua e cibo, capacit\u00e0 di visione dell'aura, vista migliorata e/o varie armi.\nCi sono molte differenze tra le razze, rispetto a quelle presenti nelle altre ambientazioni di \"Dungeons &amp; Dragons\". Le razze Athasiane sono considerate molto pi\u00f9 evolute di quelle delle altre ambientazioni. Per esempio, un elfo Athasiano \u00e8 pi\u00f9 veloce, forte e grosso di qualsiasi altro elfo delle altre ambientazioni di D&amp;D. Un umano Athasiano \u00e8 in grado di essere molto pi\u00f9 forte, veloce, resistente, intelligente, saggio e carismatico di un umano di un'altra ambientazione.\nQuesta evoluzione \u00e8 dovuta alle seguenti ragioni:\nRazze giocabili.\nSebbene il mondo di Athas abbia molte razze classiche di \"Dungeons &amp; Dragons\", queste possiedono caratteristiche diverse; per esempio, molti halfling sono feroci cannibali, gli elfi sono nomadi del deserto, i nani sono pelati con la tendenza a diventare mentalmente focalizzati (o ossessionati) sul raggiungimento di un certo obiettivo, come i derro.\nLe razze presenti nella prima edizione sono:\nLa Paizo Publishing ha introdotto anche le due razze seguenti:\nClassi.\nAlcune classi comuni alle altre ambientazioni di Dungeons &amp; Dragons semplicemente in Athas non ci sono. Nella versione 3.5 del gioco, paladini, monaci e stregoni non hanno corrispettivi su Athas. Viceversa, l'inusuale natura della magia, lo sviluppo comune delle arti psioniche e l'attenzione alle capacit\u00e0 di sopravvivenza personale hanno modificato la sfera di influenza di alcune classi e ne ha aggiunte di nuove.\nUtenti di Magia.\nSeguono i tratti distintivi dei vari incantatori.\nSacerdoti.\nA differenza di molte ambientazioni di D&amp;D, non ci sono reali divinit\u00e0. Comunque le persone venerano e ricevono dei poteri da :\nMaghi.\nGli incantatori arcani traggono il loro potere dalla stessa vita. Molti maghi traggono il loro potere dai vegetali. Esistono due principali tipo di mago:\nLa gente comune di Athas non conosce queste differenze e considera i maghi come se fossero tutti profanatori, responsabili della distruzione del mondo.\nNon si \u00e8 quasi mai sentito parlare di stregoneria, sebbene sia stata notata da singoli discendenti dei dragoni (solo nella versione Paizo).\nL'Alleanza Velata, \u00e8 un'organizzazione segreta di preservatori, grazie a delle cellule presenti in tutte le citt\u00e0-stato e nei principali villaggi. Questa organizzazione \u00e8 impegnata nella distruzione dei re-stregoni profanatori.\nUn gruppo di maghi molto raro \u00e8 in grado di lanciare incantesimi grazie ad altre fonti di potere, come il Sole o la stessa Tempesta Celeste.\nClassi Psioniche.\nLe scuole della mente sono per lo pi\u00f9 asservite ai re-stregoni. Lo psionismo \u00e8 comune in Athas quanto la magia arcana lo \u00e8 nelle altre ambientazioni di D&amp;D. \u00c8 accettato come una normale componente della vita.\nPersonaggi.\nLe citt\u00e0-stato di Athas descritte nei manuali originali sono rette dai \"re dragoni\", precedentemente Campioni di Rajaat. Il primo stregone di Athas, ossessionato dall'intenzione di far tornare il mondo alla sua Era Blu, organizz\u00f2 lo sterminio di tutte le razze Athasiane \"impure\" create fino ad allora (tutte tranne gli halfling e i thri-kreen, che riteneva animali). Quando i campioni capirono che Rajaat intendeva distruggere anche gli umani, si ribellarono. I ribelli non potevano uccidere il loro signore a causa della sua immensa conoscenza della stregoneria e per questo lo imprigionarono in un posto chiamato \"Il Vuoto\". In seguito, per mantenere prigioniero Rajaat, lavorarono assieme per trasformare uno di loro, Borys di Ebe, in un dragone piumato in grado di mantenere la prigione magica del loro antico padrone. Ognuno dei rimanenti Campioni smise di combattere la razza assegnatagli e divenne un re-stregone di una delle citt\u00e0-stato.\nCi furono anche altri personaggi che giocarono una parte importante nello sviluppo dei prodotti del mondo di \"Dark Sun\"; tra cui:\nI Campioni di Rajaat.\nL'ascesa dei Campioni, come annuncio dell'inizio delle guerre genocide per epurare Athas dai non-umani, ha cambiato la vita politica e sociale su Athas, per non parlare delle modifiche alla geografia del mondo. Queste Guerre Purificatrici sono state organizzate dal primo stregone di Athas e pi\u00f9 potente incantatore, Rajaat, e messe in atto dai suoi Campioni immortali.\nQui seguono i loro nomi e gli anni necessari per eliminare, o epurare, la razza a loro assegnata.\n1\u00ba Campione di Rajaat - Sacha di Arala \"Maledizione dei Coboldi\": maschio, tempo necessario per l'epurazione: 268 anni, fu decapitato da Borys non appena questi assunse la forma di dragone per mantenere imprigionato Rajaat. Sacha venne decapitato come punizione per aver, insieme a Wyan, tradito gli altri Campioni ed esserci alleato con Rajaat, avvisandolo dell'imminente attacco dei Campioni.\n2\u00ba Campione di Rajaat - Kalak di Tyr \"Devastazione degli Ogre\": maschio, tempo necessario per l'epurazione: 1228 anni, re-stregone di Tyr, ucciso da Rikus, Neeva, Sadira, Agis, e Tithian. Molti ritengono che non sia un vero Campione, come menzionato in \"The Rise and Fall of a Dragon King\" ma che abbia usato il potere di Sacha e Wyan per concedere la magia clericale ai suoi templari. Questo \u00e8 stato scritto nei romanzi, visto che il libro \"The Rise and Fall of a Dragon King\" fa riferimento a Inenek (Lalali-Puy) come \"Devastazione degli Ogre\" ma viene contraddetto da altre fonti come il libro \"City State of Tyr\" e il \"Revised Dark Sun boxed set\".\n3\u00ba Campione di Rajaat - Dregoth \"Distruttore dei Giganti\": maschio, epurazione fallita, re-stregone di Guistenal, ucciso da diversi re-stregoni (condotti da Abalach-Re) perch\u00e9 era prossimo a completare la sua metamorfosi in dragone e ad ascendere da dragone di 29\u00ba livello a dragone di 30\u00ba livello. Gli altri re-stregoni temevano che sarebbe divenuto pazzo come era successo a Borys dopo la sua trasformazione, quando attacc\u00f2 chiunque e lasci\u00f2 alle spalle regioni desolate. Dregoth venne rianimato dai suoi fidati templari come non morto dotato di volont\u00e0, dopodich\u00e9 ricostru\u00ec la sua citt\u00e0, con il nuovo nome di Nuova Guistenal, sotto le rovine della vecchia citt\u00e0, e rimane qui come re-stregone, al 29\u00ba livello di lich dragone non morto.\n4\u00ba Campione di Rajaat - Myron di Yorum \"Brucia-Troll\": epurazione fallita, ucciso da Rajaat e rimpiazzato da Manu di Deche (poi Hamanu di Urik). Rajaat lo uccise a causa della sua lentezza nel completamento della Guerra Purificatrice contro i troll. Molti credono che Myron sapesse dell'imminente tradimento ma che gli mancassero a forza e il carisma per unirsi agli altri Campioni contro Rajaat.\n4\u00ba Campione di Rajaat - Manu di Deche (Hamanu)* \"Brucia-Troll\": maschio, tempo necessario per l'epurazione: 1505 anni, re-stregone di Urik.\n5\u00ba Campione di Rajaat - Uyness di Waverly (Abalach-Re) \"Piaga degli Orchi\": femmina, tempo necessario per l'epurazione: 889 anni, regina-stregone di Raam, uccisa da Sadira.\n6\u00ba Campione di Rajaat - Gallard (Nibenay) \"Flagello degli Gnomi\": maschio, tempo necessario per l'epurazione: 1229 anni, re-stregone di Nibenay, vivo.\n7\u00ba Campione di Rajaat - Sielba \"Distruttrice degli Pterran\": femmina, epurazione fallita, regina-stregone di Yaramuke, uccisa da Hamanu. Nel libro \"The Rise and Fall of A Dragon King\" si fa riferimento a Sielba come \"Artiglio Spirito\" invece che come \"Distruttrice degli Pterran\".\n8\u00ba Campione di Rajaat - Albeorn di Dunswich (Andropinis) \"Ammazza-Elfi\": maschio, epurazione fallita, re-stregone di Balic, esiliato nel Nero da Rajaat.\n9\u00ba Campione di Rajaat - Tectuktitlay \"Annientatore di Wemic\": maschio, tempo necessario per l'epurazione: 1409 anni, re-stregone di Draj, ucciso da Rajaat.\n10\u00ba Campione di Rajaat - Keltis (Oronis) \"Boia dei Lucertoloidi\": maschio, tempo necessario per l'epurazione: 1362 anni, re-stregone di Kurn. Oronis era in grado non solo di interrompere la propria trasformazione in dragone come gi\u00e0 fatto da Hamanu, ma anche di invertirla completamente e iniziare la trasformazione, all'insaputa dei rimanenti Campioni (re-stregoni), in un Avangion. Costru\u00ec una nuova citt\u00e0, chiamata Nuova Kurn, e mantiene la vecchia come facciata per gli altri re-stregoni. All'insaputa di Oronis durante le Guerre Purificatrici, i Signori della Mente protessero un certo numero di lucertoloidi ed essi continuano ad esistere anche se in numero limitato in una remota regione di Athas.\n11\u00ba Campione di Rajaat - Inenek (Lalali-Puy) \"Castigatrice degli Aarakocra\": femmina, epurazione fallita, regina-stregone di Gulg, viva. Il libro \"The Rise and Fall of A Dragon King\" fa riferimento a Inenek (Lalali-Puy) come \"Devastazione degli Ogre\" invece che come \"Castigatrice degli Aarakocra\" e se questo fosse corretto allora lei avrebbe avuto successo nelle Guerre Purificatrici, tempo necessario per l'epurazione: 1228 anni.\n12\u00ba Campione di Rajaat - Wyan di Bodach \"Avvizzimento dei Pixie\": maschio, tempo necessario per l'epurazione: 877 anni, decapitato da Borys non appena questi assunse la forma di dragone per mantenere imprigionato Rajaat. Wyan e Sacha tradirono gli altri Campioni e si allearono con Rajaat, avvisandolo dell'imminente attacco dei Campioni. Wyan poi venne ucciso da Rikus.\n13\u00ba Campione di Rajaat - Borys di Ebe \"Macellaio di Nani\" (Dragone di Tyr): maschio, epurazione fallita. Re-stregone di Ur Draxa. Divenne il primo Dragone di Athas. Guid\u00f2 i Campioni nella rivolta contro Rajaat e poi fu impegnato a mantenerlo imprigionato per l'eternit\u00e0. Richiese un sacrificio annuale di 1000 schiavi per ognuna delle regioni delle citt\u00e0-stato in modo da poter imbrigliare le energie raccolte dagli schiavi per tenere Rajaat imprigionato. Borys venne ucciso da Rikus con l'antica spada di Borys, Flagello di Ithe, forgiata per lui da Rajaat. Rikus realizz\u00f2 tutto questo con l'aiuto di Sadira, Neeva e Rkard. Nel libro \"The Rise and Fall of A Dragon King\" si fa riferimento a Borys come successore di un precedente \"Macellaio di Nani\".\n14\u00ba Campione di Rajaat - Daskinor \"Morte dei Goblin\": maschio, tempo necessario per l'epurazione: 822 anni, re-stregone di Eldaarich, vivo. Caduto in preda alla pazzia e alla paranoia.\n15\u00ba Campione di Rajaat - Kalid-Ma \"Uccisore di Tari\": femmina (\"Psionic Artifacts of Athas\" fa riferimento a Kalid-Ma come a un maschio), epurazione fallita, regina-stregone di Kalidnay, si credeva fosse stata uccisa da Borys, Kalak e Hamanu, ma al momento \u00e8 intrappolata a Ravenloft, anche se gli artefatti psionici di Athas specificano che le sfere di Kalid Ma possono essere unite per far rivivere la regina-stregone.\nPennarin (menzionato in letteratura: il libro \"The Rise and Fall of A Dragon King\") l'unico Campione ucciso da Rajaat nella rivolta contro di lui. Pennarin \u00e8 molto probabilmente il Campione noto come \"Disgrazia dei Centauri\". Questa \u00e8 l'opzione pi\u00f9 verosimile, siccome i tre Campioni pi\u00f9 famosi per la loro robustezza fisica vennero attaccati da Rajaat con le armi durante la ribellione contro di lui. Questi tre Campioni erano Dregoth \"Distruttore dei Giganti\", Hamanu \"Brucia-Troll\", e Pennarin. Se Pennarin fosse la \"Disgrazia dei Centauri\" sarebbe logico che fosse uno dei tre campioni noti per la loro forza, dato che i centauri sono una razza grande e potente.\nIrikos (menzionato in \"Book of Artifacts\") Irikos viene nominato come Campione di Rajaat solo in \"Book of Artifacts\": \"It was Irikos's ancient duty to destroy the race of orcs, and when the last orc was no more, he turned to the conquest of all who did not stand with Rajaat's captains\" (Evidentemente ci\u00f2 \u00e8 in conflitto con i molti riferimenti a Uyness di Waverly (Abalache Re) come il Campione incaricato della distruzione degli orchi). Irikos era conosciuto come \"La Mano Sinistra di Rajaat\" ed era stato incaricato di distruggere la citt\u00e0 di Bodach durante le Guerre Purificatrici perch\u00e9, \"...the city of Bodach was a great neutral power. Its armies and magicians jealously guarded the lands of the city-state while the rulers refused all offers of alliance with the warring defilers and preservers\". Inoltre, \"Irikos possessed a powerful weapon named the \"Silencer\". Using the weapon, he and his host systematically destroyed the armies of Bodach and sacked the city. Still, the last and most powerful sorcerers of Bodach managed to cast a mighty spell of destruction against the defiler warlord, which blasted Irikos to ashes even as his hordes threw down Bodach with fire and sword. Only the \"Silencer\" survived.\" Questo \u00e8 l'unico riferimento a Irikos nei romanzi di Dark Sun. Questo riferimento in \"Book of Artifacts\" \u00e8 in conflitto diretto con tutti gli altri romanzi di Dark Sun. \"The Rise and Fall of a Dragon King\" dice che tutti i Campioni erano coinvolti, in un modo o nell'altro, nella rivolta contro Rajaat e Uyness di Waverly \u00e8 la \"Piaga degli orchi\" nel boxed set. Quindi si ritiene che questa informazione riguardo a Irikos sia sbagliata. Inoltre, si dovrebbe notare che \"Silenziatore\" \u00e8 una delle tre spade create da Rajaat il Portatore di Guerra: il \"Silenziatore\", il\" Flagello\" e lo \"Strinatore\" erano tutte e tre delle spade estremamente potenti e maledette. Nel supplemento \"Psionic Artifacts of Athas\", il \"Silenziatore\" e il\" Flagello\" sono descritti molto dettagliatamente. Nella descrizione del \"Flagello\" in quel manuale, come in molti altri libri, si dice che Rajaat aveva lottato con i preservatori prima di essere l'artefice delle Guerre Purificatrici, in un conflitto noto come la Jihad dei Preservatori. Inoltre, Irikos era stato designato come Campione da Rajaat, persino come \"Piaga degli Orchi\", ma la sua morte a Bodach durante la Jihad costrinse Rajaat a cambiare i suoi piani.\nEdizioni.\n2\u00aa edizione Dungeons &amp; Dragons.\nL'ambientazione \u00e8 stata pubblicata dalla TSR utilizzando come regolamento quello della 2\u00aa edizione di Dungeons &amp; Dragons. I manuali pubblicati sono elencati di seguito.\n4\u00aa edizione Dungeons &amp; Dragons.\nL'ambientazione \u00e8 stata pubblicata dalla WotC utilizzando come regolamento quello della 4\u00aa edizione di Dungeons &amp; Dragons.\nDungeons &amp; Dragons 3.x.\nI diritti dell'ambientazione sono passati nel 1997 alla Wizards of the Coast in seguito alla sua acquisizione della TSR. Sebbene l'ambientazione non sia pi\u00f9 supportata direttamente dalla Wizards of the Coast sono state sviluppate due diverse versioni per l'edizione 3.x di \"Dungeons &amp; Dragons\", la prima dagli utenti del sito Athas.org, l'altra dalla Paizo.\nSia la versione di Athas.org che quella della Paizo sono versioni ufficiali approvate e autorizzate da Wizards of the Coast, anche se sono reciprocamente incompatibili, e forniscono due diversi adattamenti dell'ambientazione. Alcuni hanno affermato che i prodotti non sono incompatibili, ma semplicemente fanno riferimento a due diverse epoche nel mondo, a distanza di centinaia di anni l'una dall'altra. Due degli autori del materiale Paizo, Chris Flipse e Jon Sederquist, fanno parte del \"concilio\" di Athas, e sono responsabili dello sviluppo di molte delle regole di Athas.org.\nAthas.org.\nGli utenti di Athas.org hanno creato le regole di base, due manuali dei mostri, diverse avventure e altri accessori.\nPaizo.\nLa Paizo ha pubblicato un articolo speciale in \"Dragon Magazine\" numero 319 (il numero di maggio 2004) e un articolo parallelo in \"Dungeon Magazine\" numero 110 dove fornisce una interpretazione dell'ambientazione per la versione 3.5 di Dungeons and Dragons. Le regole per il mago profanatore sono apparse in \"Dragon\" numero 315, e dei mostri supplementari in \"Dungeon\" numero 111.\nOltre ai punteggi pi\u00f9 alti per le statistiche, tutte le capacit\u00e0 delle razze giocabili come PG sono state migliorate. Ognuna (inclusi gli umani) hanno un bonus a una o pi\u00f9 caratteristiche, poteri psionici innati e spesso altri bonus. Ogni razza ha un modificatore di livello: ci\u00f2 significa che un PG di quella razza viene considerato come un PG di livello superiore al suo ai fini del bilanciamento.\nRomanzi.\nChronicles of Athas.\nNon sono considerate come facenti parte del canone."}
{"id": "1446638", "revid": "110157", "url": "https://it.wikipedia.org/wiki?curid=1446638", "title": "Microregione di Manaus", "text": "Manaus \u00e8 una microregione dello Stato di Amazonas in Brasile, appartenente alla mesoregione di Centro Amazonense.\nComuni.\nComprende 7 municipi:"}
{"id": "1446643", "revid": "287204", "url": "https://it.wikipedia.org/wiki?curid=1446643", "title": "Jack Straw", "text": "Biografia.\nMembro del Parlamento.\nStraw venne candidato per il seggio parlamentare del collegio di Blackburn, nel Lancashire, il seggio che era stato ricoperto Barbara Castle, nel 1977, dopo che la stessa Castle decise di non ricandidarsi. Risult\u00f2 vincitore nel 1979, ricoprendo da allora detto incarico, fino al 2015. Divenne anche presidente onorario della squadra di football dei Blackburn Rovers. Negli anni ottanta, fu portavoce agli affari economici per l'opposizione e successivamente all'ambiente prima della promozione allo Shadow Cabinet nel 1987.\nMembro del Gabinetto ombra.\nIl primo incarico di Straw allo Shadow Cabinet fu come responsabile dell'Istruzione dal 1987, poi all'ambiente dal 1992 al 1994.\nQuando Tony Blair divenne leader in seguito alla morte di John Smith, Straw fu scelto alla successione come responsabile dell'Interno allo Shadow Cabinet. Come Blair, Straw era convinto che le possibilit\u00e0 di una vittoria elettorale laburista fossero state in passato indebolite dalla posizione laburista eccessivamente morbida sul tema del contrasto al crimine, fu cos\u00ec che si guadagn\u00f2 la reputazione di intransigente, finanche in misura maggiore dell'allora ministro dell'Interno conservatore Michael Howard.\nL'attivit\u00e0 di governo.\nDurante l'esperienza di governo laburista, tra il 1997 e il 2010, Straw ha ininterrottamente fatto parte del Gabinetto, ricoprendo importanti ruoli negli esecutivi guidati da Tony Blair e Gordon Brown.\nDopo le elezioni del 1997, che riportarono il Partito Laburista al governo, Straw assunse il ruolo di Segretario di Stato per gli Affari Interni (Ministro dell'Interno), carica che ricopr\u00ec per l'intera legislatura.\nNel rimpasto che segu\u00ec le elezioni del 2001, fu invece nominato Segretario di Stato per gli Affari Esteri e del Commonwealth (Ministro degli Esteri), incarico ricoperto fino al 5 maggio 2006.\nLa pesante sconfitta patita dai laburisti alle elezioni locali del maggio 2006 spinse il Primo Ministro Tony Blair a un ampio rimpasto della sua squadra di governo. Straw, la cui figura era altamente associata alle impopolari scelte di politica estera del governo laburista, fu rimosso dal suo incarico; fu quindi nominato Lord Privy Seal nonch\u00e9 leader della Camera dei Comuni, con l'incarico di sovraintendere alla riforma della Camera dei Lord e del sistema di finanziamento ai partiti politici.\nDopo la nomina di Gordon Brown a Primo Ministro nel giugno 2007, Straw assunse l'incarico di Segretario di Stato alla Giustizia e di Lord Cancelliere, carica che mantenne fino alla sconfitta elettorale del maggio 2010. Straw \u00e8 stato il primo esponente politico proveniente dalla Camera dei Comuni a rivestire l'incarico di Lord Cancelliere."}
{"id": "1446644", "revid": "6923", "url": "https://it.wikipedia.org/wiki?curid=1446644", "title": "Blackout (Dropkick Murphys)", "text": "Blackout \u00e8 il quarto album di studio del gruppo celtic punk/folk punk statunitense Dropkick Murphys. \u00c8 stato pubblicato nel 2003, assieme ad un DVD contenente i video live di \"Rocky Road to Dublin\" e \"Boys on the Dock\", il video musicale di \"Gonna Be a Blackout Tonight\" ed il trailer del loro successivo DVD, che avrebbe poi avuto il titolo \"On The Road With The Dropkick Murphys\".\nL'album \u00e8 stato pubblicato anche come vinile in formato 10\". Contiene 5 canzoni dall'album ed una cover di \"It's a Long Way to the Top (If You Wanna Rock 'n' Roll)\" degli AC/DC, successivamente inclusa in \"Singles Collection, Volume 2\". Il gruppo ha prodotto i video anche di \"Walk Away\" e \"Gonna Be A Blackout Tonight\".\nLa traccia \"Time to Go\" \u00e8 stata inclusa nel videogioco del 2003 \"Tony Hawk's Underground\".\nTracce.\nTutte le tracce dei Dropkick Murphys eccetto dove indicato.\nLista tracce dei 10\" e 7\".\nTutte le tracce dei Dropkick Murphys eccetto dove indicato.\n\"Blackout 10\" (edizione limitata a 6000 copie. Le prime 250 pubblicate online ed autografate dal gruppo)\"\nLato A\nLato B\n\"The Fields Of Athenry 7\" (edizione limitata a 2000 copie)\"\nCD dei singoli.\n\"Walk Away (pubblicato solo in Europa)\"\n\"The Fields of Athenry (edizione limitata a 600 copie)\"\n\"The Fields of Athenry Promo (distribuito in un incontro di calcio a Glasgow, Scozia)\"\n\"Time to Go (edizione limitata a 12000 copie - distribuito ai giochi Boston Bruins)\""}
{"id": "1446645", "revid": "110157", "url": "https://it.wikipedia.org/wiki?curid=1446645", "title": "Searching for a Former Clarity", "text": "Searching for a Former Clarity \u00e8 il terzo album della punk band statunitense Against Me!"}
{"id": "1446646", "revid": "33921", "url": "https://it.wikipedia.org/wiki?curid=1446646", "title": "Mastella", "text": ""}
{"id": "1446647", "revid": "287204", "url": "https://it.wikipedia.org/wiki?curid=1446647", "title": "Museo nazionale di Serbia", "text": "Il Museo nazionale di Serbia, in serbo \"\u041d\u0430\u0440\u043e\u0434\u043d\u0438 \u043c\u0443\u0437\u0435\u0458\" (\"Narodni Muzej\") \u00e8 situato a Belgrado, in Serbia.\nFondato nel 1844 in Piazza della Repubblica (\"Trg Republike\"), contiene pi\u00f9 di 400.000 oggetti, tra cui anche molti capolavori provenienti dall'estero. Il 1\u00ba giugno 2003 \u00e8 stato chiuso per poter effettuare opere di ammodernamento della struttura.\nLe collezioni.\nLa collezione di disegni e stampe di artisti internazionali comprende 2.446 oggetti, mentre quella dell'arte jugoslava e serba ne ha pi\u00f9 di 6.000, di cui 1.700 sono dipinti di autori serbi dal XVIII al XIX secolo e 3.000 sono dipinti del XX secolo. Quest'ultima collezione non include quella dell'arte serba medievale.\nL'ultima acquisizione del museo \u00e8 il quadro \"Ritratto di uomo\" di Amedeo Modigliani, donato da un anonimo collezionista serbo, il cui valore \u00e8 stimato sui 25 milioni di euro. Il dipinto verr\u00e0 inserito nella collezione del museo al termine della ricostruzione.\nLa collezione d'arte francese contiene pezzi rari di Matisse, Picasso, Renoir, Rouault, Degas e C\u00e9zanne. La maggior parte dei dipinti fu collezionato e donato dal Principe Paolo di Jugoslavia.\nLa collezione Slomovic \u00e8 la pi\u00f9 grande collezione d'arte francese dei Balcani e contiene i dipinti reperiti da Erih Slomovic, un cittadino di Belgrado che, grazie alla collaborazione con Ambroise Vollard, ne raccolse circa 600.\nNumismatica.\nLa collezione di numismatica possiede pi\u00f9 di 300.000 reperti tra monete, medaglie, anelli e sigilli. \u00c8 divisa in dieci sottosezioni che partono dal V-VI secolo a.C., e comprende anche monete risalenti a Filippo il Macedone e Alessandro Magno.\nCollezioni d'arte.\nCollezione d'arte francese.\nLa collezione d'arte francese consiste in pi\u00f9 di 250 dipinti dal XVI al XX secolo. Tra gli autori troviamo Paul Gauguin, Pierre-Auguste Renoir, Hubert Robert, Henri de Toulouse-Lautrec, Henri Matisse, Claude Monet, Paul C\u00e9zanne, Edgar Degas, Jean-Baptiste-Camille Corot, Paul Signac, Maurice Utrillo, Ambroise Vollard, S\u00e9bastien Bourdon, Auguste Rodin, Eug\u00e8ne Boudin, Georges Rouault, Pierre Bonnard, Camille Pissarro, Jacques Callot, Odilon Redon, Honor\u00e9 Daumier, Gustave Moreau, Honor\u00e9 Daumier, Charles-Fran\u00e7ois Daubigny, Eug\u00e8ne Carri\u00e8re, Maurice de Vlaminck, \u00c9douard Vuillard, Andr\u00e9 Derain, Raoul Dufy, Suzanne Valadon, Eug\u00e8ne Fromentin, \u00c9mile Bernard, Jean-Louis Forain, Jean Cocteau, Rosa Bonheur, Marie Laurencin, Eug\u00e8ne Carri\u00e8re e Georges Dufr\u00e9noy.\nCollezione d'arte italiana.\nLa collezione d'arte italiana comprende pi\u00f9 di 230 opere d'arte dal XIV al XVIII secolo. Tra gli autori troviamo Tiziano, Tintoretto, Domenico Veneziano, Paolo Veronese, Palma il Vecchio, Caravaggio, Canaletto, Alessandro Magnasco, Vittore Carpaccio, Francesco Solimena, Lorenzo di Credi, Spinello Aretino, Luca Cambiaso, Francesco Guardi, Bernardo Strozzi, Francesco Bassano, Giovanni Battista Piranesi, Giovanni di Paolo, Giulio Carpioni e Girolamo Muziano.\nCollezione d'arte olandese e fiamminga.\nLa collezione d'arte olandese e fiamminga consiste in pi\u00f9 di 120 dipinti realizzati da Hieronymus Bosch, Vincent van Gogh, Jan van Goyen, Rembrandt, Pieter Paul Rubens, Frans van Mieris il Vecchio, Joachim Wtewael, Willem van Aelst, Jan Toorop, Aelbert Cuyp, Jan Brueghel il Giovane, Adriaen van Utrecht, Joos van Cleve, Johan Jongkind, Piet Mondrian, Carel Willink, Kees van Dongen e Allart van Everdingen\nCollezione d'arte giapponese.\nLa collezione d'arte giapponese possiede 82 opere, comprese 36 stampe artistiche appartenenti al genere Ukiyo-e. Nella collezione sono presenti opere di Kunisada, Toyokuni, Keisai Eisen, Hiroshige, Utamaro, Ginko Adaci, Tsuguharu Foujita, Sosai Ikei, Jamamoto Souna e Sadahida Giokuran\nAltre collezioni d'arte.\nIn altre collezioni sono presenti opere di Vasilij Vasil'evi\u010d Kandinskij, Albrecht D\u00fcrer, Mary Cassatt, Charles Conder, Alfred Sisley, Gustav Klimt, El Lissitzky, Marc Chagall, Aegidius Sadeler, Vladimir Borovikovsky e Burne Hogarth.\nCollezione d'arte cubista.\nLa collezione d'arte cubista contiene opere di Pablo Picasso, Paul C\u00e9zanne, Alexander Archipenko, Marie Laurencin e Robert Delaunay.\nCollezione d'arte jugoslava e serba.\nLa collezione d'arte jugoslava e serba comprende pi\u00f9 di 6.000 opere realizzate tra il XVIII e il XX secolo. Tra gli autori compaiono Paja Jovanovi\u0107, Stojan Aralica, Petar Lubarda, Milan Konjovi\u0107, Uro\u0161 Predi\u0107, \u0110or\u0111e Andrejevi\u0107 Kun, Nade\u017eda Petrovi\u0107, Petar Dobrovi\u0107, Mi\u0107a Popovi\u0107, Maodus Mira e Sava \u0160umanovi\u0107.\nEsiste anche una collezione d'arte croata, che include 156 opere datate tra il 1850 ed il 1969."}
{"id": "1446648", "revid": "110157", "url": "https://it.wikipedia.org/wiki?curid=1446648", "title": "Microregione di Parintins", "text": "Parintins \u00e8 una microregione dello Stato di Amazonas in Brasile, appartenente alla mesoregione di Centro Amazonense.\nComuni.\nComprende 7 municipi:"}
{"id": "1446649", "revid": "110157", "url": "https://it.wikipedia.org/wiki?curid=1446649", "title": "Americans Abroad!!! Against Me!!! Live in London!!!", "text": "Americans Abroad!!! Against Me!!! Live in London!!! \u00e8 un album live della punk band statunitense Against Me!."}
{"id": "1446652", "revid": "247222", "url": "https://it.wikipedia.org/wiki?curid=1446652", "title": "Si sente dire in giro", "text": "Si sente dire in giro \u00e8 un album di Andrea Mingardi del 1990."}
{"id": "1446654", "revid": "110157", "url": "https://it.wikipedia.org/wiki?curid=1446654", "title": "Microregione di Rio Preto da Eva", "text": "Rio Preto da Eva \u00e8 una microregione dello Stato di Amazonas in Brasile, appartenente alla mesoregione di Centro Amazonense.\nComuni.\nComprende 2 municipi:"}
{"id": "1446657", "revid": "1782831", "url": "https://it.wikipedia.org/wiki?curid=1446657", "title": "The Warrior's Code", "text": "The Warrior's Code \u00e8 il quinto album di studio del gruppo celtic punk/folk punk statunitense Dropkick Murphys. La canzone \"I'm Shipping Up to Boston\" \u00e8 stata inclusa nella colonna sonora del film \"The Departed - Il bene e il male\".\nTracce.\nTutte le tracce dei Dropkick Murphys eccetto dove indicato."}
{"id": "1446658", "revid": "86599", "url": "https://it.wikipedia.org/wiki?curid=1446658", "title": "Paul Wild (astronomo svizzero)", "text": "Dal 1980 al 1991 Paul Wild \u00e8 stato direttore dell'Istituto di Astronomia dell'Universit\u00e0 di Berna ed ha osservato il cielo dall'Osservatorio Zimmerwald, vicino a Berna.\nGli \u00e8 stato dedicato l'asteroide 1941 Wild.\nScoperte.\nIl Minor Planet Center gli accredita le scoperte di novantaquattro asteroidi, effettuate tra il 1961 e il 1994, di cui una in collaborazione con Ivo Bauer\u0161\u00edma. Tra questi sono di particolare rilievo l'asteroide Apollo 1866 Sisyphus e gli asteroidi Amor 2368 Beltrovata e 3552 Don Quixote.\nHa inoltre scoperto le comete periodiche 63P/Wild, 81P/Wild, 86P/Wild e 116P/Wild e le non periodiche C/1957 U1 Latyshev-Wild-Burnham, C/1967 C2 Wild e C/1968 U1 Wild.\nInfine ha scoperto le novae Nova Sco 1954, V1274 Sgr, V1301 Aql, V373 Sct e V443 Sct, e quarantanove supernovae (di cui otto co-scoperte): la prima fu SN 1954A, la pi\u00f9 recente SN 1994M."}
{"id": "1446659", "revid": "110157", "url": "https://it.wikipedia.org/wiki?curid=1446659", "title": "Microregione di Tef\u00e9", "text": "Tef\u00e9 \u00e8 una microregione dello Stato di Amazonas in Brasile, appartenente alla mesoregione di Centro Amazonense.\nComuni.\nComprende 3 municipi:"}
{"id": "1446660", "revid": "712828", "url": "https://it.wikipedia.org/wiki?curid=1446660", "title": "Jessie e James", "text": ""}
{"id": "1446663", "revid": "682087", "url": "https://it.wikipedia.org/wiki?curid=1446663", "title": "STG44", "text": ""}
{"id": "1446664", "revid": "287204", "url": "https://it.wikipedia.org/wiki?curid=1446664", "title": "Johann Georg Hiedler", "text": ""}
{"id": "1446665", "revid": "682087", "url": "https://it.wikipedia.org/wiki?curid=1446665", "title": "Stg-44", "text": ""}
{"id": "1446672", "revid": "2220227", "url": "https://it.wikipedia.org/wiki?curid=1446672", "title": "Piece of Me", "text": "Piece of Me \u00e8 il secondo singolo, registrato nel 2007, estratto dal quinto album di Britney Spears, \"Blackout\" sempre del 2007. La canzone \u00e8 stata scritta da Christian Karlsson, Pontus Winnberg, Klas \u00c5hlunded e prodotta da Bloodshy &amp; Avant che avevano gi\u00e0 prodotto in precedenza un altro singolo della Spears, \"Toxic\". \"Piece of Me\" \u00e8 rientrata inoltre agli MTV Europe Music Awards del 2008 insieme a \"Gimme More\".\n\u00c8 inoltre il singolo che ha fatto vincere a Britney ben tre premi agli MTV Video Music Awards, tra cui quello pi\u00f9 ambito, ovvero il \"Video of the Year\".\n\"Piece Of Me\" \u00e8 dominata da distorsioni vocali che si sovrappongono alla voce mugolante di Britney Spears producendo un effetto sonoro fuorviante.\nVideo musicale.\nIl video musicale \u00e8 stato girato marted\u00ec 27 novembre 2007 al \"Social Hollywood\", un club di Los Angeles, ed \u00e8 stato pubblicato il 14 dicembre. \u00c8 stato diretto da Wayne Isham, gi\u00e0 regista di un altro video della Spears, \"I'm Not a Girl, Not Yet a Woman\".\nIl video inizia con la ripresa diretta d'alcuni fotografi, che puntano le macchine fotografiche verso l'alto. Poi si vedono alcuni di loro che indicano qualcosa e poi appare Britney con un caschetto biondo. Questa canta con una mantellina color viola scuro, ma se la solleva e la toglie mostrando un vestito aderente hot point. Un'altra Spears balla davanti a uno schermo colorato, mentre un'altra con una pelliccia bianca balla e un'altra ancora entra in un locale.\nIntanto s'alternano le scene dei balletti della Spears con quelle di alcune sue sosia. Queste scendono delle scale e raggiungono, non senza difficolt\u00e0, un SUV grigio. Arrivano poi in una discoteca ed eseguono un ballo sensuale e molto audace.\nNella discoteca, la Spears va in bagno con un paparazzo e lo getta su una panca. Gli sfila la camicia, ma notando un microfono nascosto, usa il suo rossetto per scrivergli \"sucker\" (sfigato). L'immagine si frappone all'interno d'una rivista, dove la cantante alza le dita delle mani in segno di vittoria, mentre il ragazzo sorride imbarazzato.\nSono presenti inoltre spezzoni in cui la cantante stralcia le copertine dei tabloid scandalistici, chiaro riferimento ai recenti avvenimenti inerenti alla sua vita privata, riguardo agli eccessi che giornali, tv e Internet le hanno attribuito.\nIl video ha ottenuto la certificazione Vevo."}
{"id": "1446677", "revid": "1543377", "url": "https://it.wikipedia.org/wiki?curid=1446677", "title": "Roberto Berthoud", "text": "Biografia.\nNato a Serravalle Scrivia, di professione calzolaio, si avvicin\u00f2 in giovane et\u00e0 a idee comuniste e entr\u00f2 a far parte del Partito Comunista Italiano che era clandestino, diventando ben presto dirigente della sezione locale.\nPer il suo antifascismo militante venne perseguitato e incarcerato dal regime fascista. Divenne segretario della Federazione Giovanile Comunista Italiana di Alessandria.\nNel 1943 ader\u00ec alla resistenza e nel 1944 fond\u00f2 il CLN di Serravalle Scrivia e organizz\u00f2 i contatti tra i partigiani, soprattutto della divisione Pinan-Cichero. Poi divenne commissario politico presso le formazioni garibaldine della Val Lemme e ospit\u00f2 in casa sua disertori, renitenti alla leva e antifascisti.\nIl 28 dicembre 1944 venne arrestato dalle Brigate Nere, venne consegnato alle SS di Siegfried Engel e trasferito nella Casa dello Studente a Genova, dove fu sottoposto a lunghe torture per quasi un mese, senza mai rivelare il nome di altri partigiani. Portato morente nel carcere di Marassi, gli venne negata qualunque assistenza medica.\nIl suo corpo fu seppellito in segreto nel cimitero di Staglieno, poi nel dopoguerra fu consegnato alla famiglia e seppellito nel mausoleo dei Caduti della Libert\u00e0 a Serravalle Scrivia.\nRiconoscimenti.\nA lui \u00e8 stata dedicata la via principale di Serravalle Scrivia, la sezione locale dell'ANPI e una stele nei giardini pubblici di Serravalle Scrivia.\nBibliografia.\nFilippo Bertone: \"Mario Roberto Berthoud: una storia di Serravalle\", Atti dal Giorno della Memoria 2005, Archivio Biblioteca Comunale di Serravalle Scrivia.\nCollegamenti esterni.\n Breve biografia, in \"Guida ai Luoghi della Memoria in provincia di Alessandria: Il Novese\""}
{"id": "1446678", "revid": "287204", "url": "https://it.wikipedia.org/wiki?curid=1446678", "title": "Roland Juh\u00e1sz", "text": "Caratteristiche tecniche.\n\u00c8 un difensore centrale.\nCarriera.\nClub.\nPrima di trasferirsi in Belgio in cambio di \u20ac 1,5 milioni, ha militato nel MTK Budapest. Nel gennaio 2013 l'Anderlecht lo cede in prestito in Ungheria, al Videoton, che a fine stagione ne riscatta il cartellino a titolo definitivo.\nNazionale.\nViene convocato per gli Europei 2016 in Francia.\nNella competizione gioca 3 delle 4 partite della squadra che viene eliminata agli ottavi di finale per 4-0 contro il Belgio.\nIl 15 novembre 2016 gioca la sua 96\u00aa e ultima partita con la nazionale ungherese lasciando la squadra magiara dopo 12 anni, con il ritiro che era stato annunciato dopo gli europei di calcio."}
{"id": "1446679", "revid": "2025934", "url": "https://it.wikipedia.org/wiki?curid=1446679", "title": "Club Santos Laguna", "text": "Il Club Santos Laguna, meglio conosciuto come Santos Laguna o pi\u00f9 raramente, Santos, \u00e8 una societ\u00e0 calcistica messicana. Rappresenta la \"Comarca Lagunera\" composta dalle citt\u00e0 di Torre\u00f3n, G\u00f3mez Palacio e Ciudad Lerdo.\nIl club messicano ha definito un gemellaggio societario con il Celtic Football Club, una delle due principali squadre di Scozia.\nStoria.\n\u00c8 stato fondato nel 1983 con il nome di \"Santos IMSS\", partecipando al campionato di Segunda Division B. Nel 1988/89 raggiunge per la prima volta la massima categoria del calcio messicano, la Primera Divisi\u00f3n de M\u00e9xico.\n\u00c8 uno degli otto club che non sono mai retrocessi.\nUn sondaggio del 2013 la quotava come la quinta squadra pi\u00f9 popolare del Messico. A maggio 2014 era 84\u00ba nella classifica CWR (Club World Ranking) dell'IFFHS.\n\u00c8 arrivato due volte in finale di CONCACAF Champions League. Nel 2011-2012 e nel 2012-2013, perdendo sempre con il Monterrey.\nOrganico.\nRosa.\n\"Aggiornata al 18 luglio 2019.\""}
{"id": "1446680", "revid": "113757", "url": "https://it.wikipedia.org/wiki?curid=1446680", "title": "Mario Roberto Berthoud", "text": ""}
{"id": "1446681", "revid": "181699", "url": "https://it.wikipedia.org/wiki?curid=1446681", "title": "Canti natalizi", "text": ""}
{"id": "1446683", "revid": "767487", "url": "https://it.wikipedia.org/wiki?curid=1446683", "title": "I guerrieri dell'inferno (film)", "text": "I guerrieri dell'inferno (\"Who'll Stop the Rain\") \u00e8 un film del 1978 diretto da Karel Reisz, basato sul romanzo \"Dog Soldier\" dello scrittore Robert Stone, vincitore del National Book Award nel 1975.\nIl titolo originale della pellicola \"Who'll Stop the Rain\", \u00e8 ispirato alla celebre canzone dei Creedence Clearwater Revival, che saranno presenti in numerosi momenti della pellicola come colonna sonora. Una volta distribuito oltreoceano, la pellicola \u00e8 stata intitolata con il titolo \"Dog Soldier\".\nLo scrittore Robert Stone si \u00e8 ispirato al suo personaggio di Hicks al personaggio reale di Neal Cassady, un guru della \"controcultura\" statunitense degli anni sessanta, che Stone conobbe di persona per tramite del suo vecchio compagno di studi, lo scrittore Ken Kesey.\nLa scena finale della morte di Hicks lungo la ferrovia \u00e8 ispirata alla morte di Cassady che mor\u00ec in un incidente lungo la tratta ferroviaria di San Miguel de Allende in Messico nel 1968.\n\u00c8 stato presentato in concorso al 31\u00ba Festival di Cannes.\nTrama.\nMentre \u00e8 di stanza a Saigon, il reporter di guerra John Converse avvicina Ray Hicks, in servizio nella marina mercantile statunitense, e lo convince ad aiutarlo a trafugare un grosso carico di droga da Saigon a San Francisco. Ray Hicks trasporter\u00e0 la droga durante il suo viaggio di ritorno in America, e, secondo l'accordo con Converse, dovr\u00e0 ricevere quanto pattuito alla consegna, che dovr\u00e0 fare alla moglie di Converse, Marge.\nTuttavia le cose si complicano quando Hicks scopre di essere stato vittima di una trappola ordita da Converse che lo fa inseguire da una banda di criminali, e scopre di essere braccato da un poliziotto corrotto della DEA, Antheil, che li inseguir\u00e0 fino in Messico, e che era a conoscenza dell'operazione sin dall'inizio.\nDurante la loro fuga, Hicks e Marge Converse, che si rivela essere diventata una tossicodipendente, si innamorano, diventando amanti. Per uscire dalla morsa dei suoi inseguitori, Hicks cercher\u00e0 di trovare un nuovo compratore del carico di droga, per trovare i soldi con cui sparire per sempre con Marge. Tuttavia, in quest'ultimo disperato tentativo, Hicks trover\u00e0 la morte."}
{"id": "1446691", "revid": "400694", "url": "https://it.wikipedia.org/wiki?curid=1446691", "title": "Sandro De Palma", "text": " \nBiografia.\nSandro De Palma si \u00e8 formato alla scuola di Vincenzo Vitale e successivamente ha studiato con Nikita Magaloff e Alice Kezeradze-Pogorelich. Ha debuttato all'et\u00e0 di nove anni con un programma di musiche di Bach, Chopin e Schubert. A 19 anni ha vinto il primo premio al Concorso Internazionale \u201cAlfredo Casella\u201d di Napoli e due anni dopo si \u00e8 aggiudicato il primo Premio della \u201cFondazione Bruce Hungerford\u201d di New York. La sua attivit\u00e0 concertistica, nazionale e internazionale \u00e8 molto ricca. Tra le tappe pi\u00f9 significative della sua carriera da segnalare nel 1983 l'esecuzione integrale degli Studi di Chopin al Festival Internazionale \u201cArturo Benedetti Michelangeli\u201d nelle sedi di Brescia e di Bergamo, nel 1998 il debutto alla Wigmore Hall di Londra con i 24 Preludi di Chopin.\nNel 2000 ha eseguito, su invito di Juri Temirkanov, il Concerto n. 1 di Franz Liszt con l'Orchestra filarmonica di San Pietroburgo. Nell'ottobre del 2001 ha realizzato la prima esecuzione con Andrea Bocelli e Ilia Kim e sotto la direzione di Donato Renzetti, \u201c\u2026malinconia, ninfa gentile\u201d per canto, due pianoforti concertanti e orchestra d'archi di Azio Corghi, il quale successivamente ha dedicato a lui e a Kim la suite \"\u2026Di bravura \"tratta da questa composizione. Di \u201c\u2026malinconia, ninfa gentile\u201d \u00e8 stata pubblicata, a cura della Presidenza del Senato d'Italia, la registrazione in disco. Sempre in prima esecuzione ha eseguito il Concerto per pianoforte e orchestra di Michele Dall'Ongaro al Teatro Bellini di Catania.\nHo suonato alla Filarmonica di Berlino eseguendo con il \u201cQuartetto Amarcorde\u201d il Quintetto di Franck e il Concerto n. 1 per pianoforte e tromba di \u0160ostakovi\u010d con gli archi della famosa orchestra tedesca.\nHa partecipato alla \u201cFolle journ\u00e9e\u201d di Nantes (edizioni 2004, 2005, 2006), al Festival pianistico de \u201cLa Roque d'Anth\u00e9ron\u201d, al Festival Beethoven di Bonn e al Festival Chopin di Marienbad.\nNell'ottobre 2008 ha inaugurato il Festival Pianistico \u201cPiano en Valois\u201d e nel gennaio 2009 ha eseguito il Concerto in do maggiore di Antonio Salieri con l'Orchestra dell'Arena di Verona.\nNell'aprile 2010 ha eseguito il Secondo concerto di Brahms al Musikverein di Vienna.\nNel luglio 2010 ha tenuto tre concerti all'Esposizione Universale di Shangaj e in ottobre gli \u00e8 stato assegnato il Premio \u201cCimarosa\u201d per la divulgazione delle Sonate dell'autore napoletano. Nell'ottobre 2012 ha effettuato una tourn\u00e9e in Cina per il Festival Piano aux Jacobins.\nOltre all'attivit\u00e0 di solista, Sandro De Palma ha una particolare predilezione per la musica da camera. Ha eseguito tutte le Sonate per violino e pianoforte di Beethoven e tutta l'opera da camera di Brahms. Tra i violinisti con i quali ha suonato ricordiamo Boris Belkin, Domenico Nordio, Ilja Grubert, Pierre Hommage; tra i violoncellisti Luigi Piovano, Tatiana Vassilieva, tra gli strumentisti a fiato Vincenzo Mariozzi, Wenzel Fuchs, Giampiero Sobrino. Ha collaborato con gli archi e i fiati dei Berliner Philharmoniker, con il Quartetto Prazak, il Quartetto Eb\u00e8ne, il Quartetto Amarcorde.\nLa sua attivit\u00e0 discografica, iniziata a sedici anni con un disco dedicato a Liszt \u00e8 proseguita con la partecipazione alla prima registrazione mondiale del \"Gradus ad Parnassum \"di Muzio Clementi per la Fonit Cetra (20\u00ba Premio della Critica discografica Italiana), con incisioni dedicate a Brahms e a rare pagine pianistiche di Cilea.\nHa inoltre inciso alcune Sonate di Domenico Cimarosa e Domenico Scarlatti.\nDa sempre nel mondo dell'arte musicale e teatrale, sia come concertista sia come \"manager\", integra con equilibrio la sensibilit\u00e0 artistica con le capacit\u00e0 organizzative e gestionali e possiede una visione olistica delle problematiche pi\u00f9 importanti afferenti la direzione artistica di un teatro. Alla continua ricerca di \u201ctesori sconosciuti\u201d (vedi le programmazioni della 56\u00aa e 57\u00aa edizione del Festival di Spoleto, in cui ha proposto anche autori di rarissima esecuzione quali Decaux e Filtsch), nel corso della lunga carriera ha saputo bilanciare proposte di programmazione originali con le esigenze di coinvolgimento del pubblico.\nDal 1999 al 2010 \u00e8 stato Direttore artistico prima dell'Associazione Musicale del Teatro Bellini di Napoli, poi del Festival Maggio della Musica di Napoli.\nNel 2000 ha fondato l'Associazione Musicale Muzio Clementi, di cui \u00e8 Presidente e Direttore artistico."}
{"id": "1446692", "revid": "287204", "url": "https://it.wikipedia.org/wiki?curid=1446692", "title": "Paradise (Nevada)", "text": "Paradise \u00e8 una citt\u00e0 non incorporata e census-designated place (CDP) della contea di Clark, Nevada, Stati Uniti, adiacente alla citt\u00e0 di Las Vegas. La popolazione era di 223.167 abitanti al censimento del 2010, rendendola la pi\u00f9 popolosa comunit\u00e0 non incorporata del Nevada. Essendo una localit\u00e0 non incorporata, \u00e8 governata dalla commissione della contea di Clark con il contributo del Paradise Town Advisory Board. Paradise fu fondata l'8 dicembre 1950.\nParadise contiene l'Aeroporto Internazionale di Las Vegas-McCarran, l'Universit\u00e0 del Nevada, la maggior parte della Las Vegas Strip e la maggior parte delle attrazioni turistiche nell'area di Las Vegas, esclusa la downtown. Nonostante questo, il nome Paradise rimane relativamente sconosciuto perch\u00e9 a tutti i ZIP codes che servono Paradise viene assegnato il nome di luogo predefinito \"Las Vegas\".\nGeografia fisica.\nSecondo lo United States Census Bureau, ha un'area totale di .\nStoria.\nLa parte meridionale della Las Vegas Valley fu indicata come Paradise Valley gi\u00e0 nel 1910, a causa di una falda acquifera che rese la terra particolarmente fertile per l'agricoltura. I commissari della contea istruirono il distretto scolastico di Paradise nel 1914.\nNel 1950, il sindaco Ernie Cragin di Las Vegas, cercando di finanziare un ambizioso programma edilizio e di pagare l'aumento del debito della citt\u00e0, cerc\u00f2 di espandere la base imponibile della citt\u00e0 annettendo la Las Vegas Strip, che era un territorio non incorporato. Un gruppo di dirigenti di casin\u00f2, guidati da Gus Greenbaum del Flamingo, ha esercitato pressioni sui commissari della contea per lo status di citt\u00e0, che impedirebbero alla citt\u00e0 di annettere la terra senza l'approvazione della commissione. La commissione vot\u00f2 per creare la citt\u00e0 non incorporata di Paradise l'8 dicembre 1950. La citt\u00e0 comprendeva una striscia larga un miglio e lunga quattro miglia, dai confini meridionali della citt\u00e0 di Las Vegas a poco pi\u00f9 a sud del Flamingo. Il consiglio cittadino consisteva inizialmente in cinque gestori di casin\u00f2, presieduti da Greenbaum.\nUn mese dopo la sua fondazione, la citt\u00e0 \u00e8 stata ampliata per includere le aree residenziali della Paradise Valley, dandole una superficie totale di 54 miglia quadrate (140 km\u00b2).\nParadise in seguito fu divisa in due parti: Paradise Town A e Paradise Town B. Nel 1953, la Town A fu rinominata Winchester, e la Town B divenne nota semplicemente come Paradise.\nNel 1975, il Nevada promulg\u00f2 una legge che avrebbe incorporato Paradise (insieme a Sunrise Manor e Winchester) nella citt\u00e0 di Las Vegas. Prima che potesse entrare in vigore, tuttavia, il disegno di legge fu cancellato come incostituzionale dalla Corte Suprema del Nevada.\nSociet\u00e0.\nEvoluzione demografica.\nSecondo il censimento del 2010, la popolazione era di 223.167 abitanti.\nEtnie e minoranze straniere.\nSecondo il censimento del 2010, la composizione etnica del CDP era formata dal 59,8% di bianchi, l'8,9% di afroamericani, lo 0,8% di nativi americani, il 9,5% di asiatici, l'1,0% di oceanici, il 14,6% di altre razze, e il 5,5% di due o pi\u00f9 etnie. Ispanici o latinos di qualunque razza erano il 31,2% della popolazione."}
{"id": "1446696", "revid": "123176337", "url": "https://it.wikipedia.org/wiki?curid=1446696", "title": "Giuseppina Grassini", "text": "Biografia.\nDopo essersi formata musicalmente sotto la guida della madre, violinista dilettante, e di Domenico Zucchinetti a Varese e di Antonio Secchi a Milano, debutt\u00f2 nel mondo dell'opera nel 1789 a Parma cantando ne \"La pastorella nobile\" di Guglielmi e l'anno seguente alla Scala di Milano in tre opere buffe tra cui \"La bella Pescatrice\" dello stesso autore e \"La cifra\" di Antonio Salieri. Non avendo tali prime esecuzioni di carattere comico avuto particolarmente successo, la Grassini fu indotta a riprendere lo studio del canto e a volgersi verso il genere drammatico.\nGli esordi e l'apice della carriera italiana.\nA partire dal 1792 ella torn\u00f2 pienamente attiva esibendosi nei teatri di Vicenza, Venezia, nuovamente Milano, Napoli e Ferrara. Cant\u00f2, tra l'altro, nella prima rappresentazione alla Scala dell\"Artaserse\" di Zingarelli (1793), nella \"premi\u00e8re\" del \"Demofoonte\" di Portugal (1794), nell\"Orfeo ed Euridice\" di Bertoni (Euridice), nel \"Telemaco nell'isola di Calipso\" di Mayr (premi\u00e8re 1797), nell\"Artemisia\" di Cimarosa (premi\u00e8re 1797) e ne \"La morte di Semiramide\" di Nasolini, in occasione della prima rappresentazione alla Fenice nel 1798 (ruolo del titolo).\nIl suo anno di gloria fu comunque il 1796 quando cre\u00f2 due ruoli che sarebbero rimasti in repertorio alcuni decenni e famosi poi fino ai giorni nostri, in entrambi i casi a fianco del sopranista Girolamo Crescentini che fu anche suo prezioso maestro e ai cui insegnamenti rimase fedele per tutta la sua vita artistica. Per lei, infatti, Nicola Zingarelli scrisse la parte di \"Giulietta\" nella sua opera \"Giulietta e Romeo\", andata in scena alla Scala di Milano il 30 gennaio, mentre Domenico Cimarosa compose il ruolo di \"Orazia\" ne \"Gli Oriazi e i Curiazi\", andati invece in scena nell'altro grande teatro dell'Italia Settentrionale, La Fenice di Venezia, il 26 dicembre. In quello stesso anno, la Grassini partecip\u00f2 anche alla prima di una terza opera, l\"Issipile\" di Gaetano Marinelli, la quale non riport\u00f2 per\u00f2 un successo neanche paragonabile a quello delle altre due.\nIl periodo napoleonico e il ritiro.\nIl 4 giugno 1800, poco prima della vittoria di Marengo, alla Scala di Milano, mentre interpretava \"La vergine del sole\" di Andreozzi, la Grassini, del resto gi\u00e0 nota per le sue turbolente vicende amorose, fece colpo su Napoleone Bonaparte, che l'arruol\u00f2 tra le sue amanti, portandola con s\u00e9 a Parigi, dove si esib\u00ec in alcuni concerti. La relazione con il Primo Console non aveva per\u00f2 probabilmente un carattere di convenienza, ma era semplicemente simbolo dello spirito libero della Grassini, la quale, invaghitasi nel frattempo del violinista Pierre Rode, non esit\u00f2 ad intrecciare una nuova relazione con lui, praticamente sotto gli occhi del futuro Imperatore dei Francesi, ed a lasciare Parigi per una tourn\u00e9e concertistica nei Paesi Bassi e Germania (1801), per poi rientrare senz'altro in Italia.\nLa Grassini nel 1802-5 fu a Londra, dove al \"King's Theatre\" cant\u00f2 in alcune riprese de \"La vergine del sole\" di Andreozzi, de \"La morte di Cleopatra\" di Nasolini e della \"Camilla\" di Fioravanti, nonch\u00e9 nelle prime esecuzioni de \"Il ratto di Proserpina\" e della \"Zaira\" di von Winter. Nel \"Ratto\" figurava anche il celebre soprano Elizabeth Billington che si scontr\u00f2 con l'italiana in una gara di gorgheggi, dalla quale questa usc\u00ec trionfale vincitrice.\nNel 1806 la Grassini torn\u00f2 a Parigi insieme al suo maestro Crescentini, dove fu nominata Prima cantante di Sua Maest\u00e0 l'Imperatore. Alle Tuileries si esib\u00ec come protagonista nella prima de \"La Didone\" di Pa\u00ebr, nel \"Pimmalione\" di Cherubini e nella \"Didon abandonn\u00e9e\" di Paer. Il suo soggiorno nella capitale francese dur\u00f2 sino al 1814, anno in cui venne di nuovo scritturata dal \"King's Theatre\" di Londra e partecip\u00f2 alla prima pdell\"Aristodemo\" di Pucitta. Durante il suo soggiorno londinese, la Grassini, tenendo fede alle sue turbolente inclinazioni amorose, intrecci\u00f2 una nuova relazione, questa volta con il grande rivale di Napoleone, il duca di Wellington. Dopo un breve trasferimento a Roma, fece ritorno a Parigi durante i Cento giorni dell'epilogo napoleonico e vi rimase anche dopo la Restaurazione (il Duca di Wellington era stato nominato ambasciatore britannico a Parigi), finch\u00e9 non fu costretta a lasciare il territorio francese per l'ostilit\u00e0 da parte di Luigi XVIII, che considerava sconveniente la popolarit\u00e0 di un'ex-amante di Napoleone.\nRientrata quindi definitivamente in Italia, continu\u00f2 la sua attivit\u00e0 di cantante nei teatri lirici: si esib\u00ec a Brescia, a Padova, a Trieste, a Firenze e nel 1817 nuovamente alla Scala di Milano, senza peraltro riscuotere pi\u00f9 i successi cui era abituata. Si ritir\u00f2 dai palcoscenici nel 1823 e si stabil\u00ec definitivamente nel capoluogo lombardo, dedicandosi anche all'insegnamento ed avendo tra le sue allieve Giuditta Pasta e le proprie nipoti Giulia e Giuditta Grisi. Mor\u00ec molto anziana nel 1850.\nCaratteristiche artistiche.\nPur nell'usuale disaccordo tra i critici, Giuseppina Grassini deve essere indubbiamente annoverata tra i pi\u00f9 grandi cantanti che calcarono le scene liriche a cavallo tra i due secoli, XVIII e XIX. Classificata ordinariamente come contralto, la Grassini cantava su tessiture che modernamente si definirebbero piuttosto da mezzosoprano ed aveva un'estensione vocale piuttosto limitata; poteva per\u00f2 contare su una voce di elevata sonorit\u00e0 e volume che si caratterizzava peraltro per una notevole flessibilit\u00e0, alle quali si accompagnarono sempre un'eccellente capacit\u00e0 interpretativa e, per di pi\u00f9, una bellezza non comune che fecero della Grassini, oltre che l'oggetto di tante avventure amorose, il modello ideale per molti pittori dell'epoca, tra cui Andrea Appiani. Fedele agli insegnamenti del suo \"vecchio\" maestro e collega Crescentini, la Grassini si colloc\u00f2 sempre tra il gruppo di cantanti che si opposero alla deriva del \"belcanto\" nella seconda met\u00e0 del Settecento, con la sua corsa incontrollata verso le vette assurde dei superacuti e la coloratura fine a s\u00e9 stessa, e che cercarono invece di recuperare, come ha scritto Rodolfo Celletti, \"\"la passione e il vigore\" che avevano caratterizzato la stagione aurea del canto nel primo Settecento e che contribuirono quindi a porre le basi di quello che sarebbe stato, di l\u00ec a poco, \"il gran finale rossiniano\"\" di una magnifica stagione bisecolare del canto lirico. Non solo, ma la Grassini, anche per la sua giovane et\u00e0, costitu\u00ec, se mai, pi\u00f9 di altri, un vero e proprio tramite con la futura generazione rossiniana e post-rossiniana. Acuto come sempre quando scrive di canto, Stendhal ebbe a rilevare, parlando di Giuditta Pasta: ella \u201c\"\u00e8 troppo giovane per aver potuto vedere sulla scena la Todi, Pacchierotti, Marchesi, Crescentini; ella non ha mai avuto l'occasione di ascoltarli al pianoforte; pure, i melomani che li hanno uditi dicono che sembra loro allieva. Per il canto, essa non \u00e8 obbligata che alla signora Grassini, colla quale ha cantato durante una stagione a Brescia\"\u201d e della quale, avrebbe potuto aggiungere, \u00e8 stata un Curiazio ideale in varie rappresentazioni de \"Gli Oriazi e i Curiazi\".\nPrincipali ruoli creati.\nL'elenco seguente non \u00e8 esaustivo, ma \u00e8 senz'altro significativo della carriera, soprattutto italiana, della Grassini."}
{"id": "1446699", "revid": "436907", "url": "https://it.wikipedia.org/wiki?curid=1446699", "title": "Verano zombie", "text": "Verano zombie \u00e8 il secondo album in studio del rapper italiano Noyz Narcos, pubblicato il 9 marzo 2007 dalla Traffik Records.\nDescrizione.\nIl ritornello di \"Intro\" (presente in \"Verano Zombie\") \u00e8 stato utilizzato come sottofondo di una scena del cortometraggio \"Ganja Fiction\", proprio nel momento in cui fanno la comparsa i componenti del gruppo TruceKlan. Un verso del brano \"Autodistruttivo\" (\"Musica truce vi cuce la bocca con un fil di ferro/vi dona un coltello ed un motivo per averlo/non \u00e8 bello come un ronzio nel cervello/non sono n\u00e9 tuo zio n\u00e9 tuo fratello, ciao bello\") \u00e8 stato invece riutilizzata come ritornello del brano \"Musica truce\", presente in \"Guilty\"."}
{"id": "1446700", "revid": "4106", "url": "https://it.wikipedia.org/wiki?curid=1446700", "title": "Werdenberg", "text": ""}
{"id": "1446707", "revid": "33689", "url": "https://it.wikipedia.org/wiki?curid=1446707", "title": "Johann Nepomuk Hiedler", "text": ""}
{"id": "1446708", "revid": "1714743", "url": "https://it.wikipedia.org/wiki?curid=1446708", "title": "Cristiano V di Oldenburg", "text": "Circa nel 1362, Cristiano V si spos\u00f2 con Agnese di Holstein e Heringen da cui ebbe un figlio, Dietrich di Oldenburg. Per\u00f2 viene ancora detto che si spos\u00f2 dopo il 1368 ed ebbe il figlio circa nel 1372, ma, come gi\u00e0 detto, non \u00e8 certo. In pi\u00f9 \u00e8 un antenato in discendenza patrilineare del principe Filippo, duca di Edimburgo."}
{"id": "1446709", "revid": "97683065", "url": "https://it.wikipedia.org/wiki?curid=1446709", "title": "Atti atipici dell'Unione europea", "text": "Gli atti atipici del diritto dell'Unione europea sono una serie eterogenea di atti emessi dalle istituzioni comunitarie. Sono definiti tali non solo perch\u00e9 vanno considerati atti nati dalla prassi e non contemplati dai Trattati, ma perch\u00e9 spesso corrispondono nel \"nomen iuris\" agli atti tipici previsti dall'art. 288 del TFUE, ossia \"decisione\", \"direttiva\", \"regolamento\", ma non ne condividono il contenuto e soprattutto hanno caratteri ed effetti radicalmente diversi.\nTali atti sono:\nLe consultazioni sono raccolte sul sito La vostra voce in Europa (http://ec.europa.eu/yourvoice/consultations/index_it.htm).\n Fonte:https://web.archive.org/web/20090224072436/http://europa.eu/documents/comm/index_it.htm"}
{"id": "1446710", "revid": "1372005", "url": "https://it.wikipedia.org/wiki?curid=1446710", "title": "Lo scontro delle civilt\u00e0", "text": "Lo scontro delle civilt\u00e0 e il nuovo ordine mondiale \u00e8 un libro del 1996 (esponente la teoria omonima) dello scienziato politico statunitense Samuel P. Huntington. In sintesi nel suo saggio Huntington sostiene che la principale fonte di conflitti nel mondo post-Guerra fredda diverranno le identit\u00e0 culturali e religiose. La teoria era stata originariamente formulata in un articolo del 1993 su \"Foreign Affairs\" dal titolo \"The Clash of Civilizations?\", in risposta al libro \"The End of History and the Last Man\", dato alle stampe nel 1992 dal suo allievo Francis Fukuyama. Per completezza di informazione bisogna accennare al fatto che la famosa espressione \"scontro delle civilt\u00e0\" non fu probabilmente coniata per prima da Huntington, ma sembra essere comparsa in precedenza internamente ad un articolo redatto dallo storico ed orientalista britannico Bernard Lewis, pubblicato nel 1991 su \"The Atlantic Monthly\" ed intitolato \"The Roots of Muslim Rage\".\nSinossi.\nHuntington ha preso le mosse da una ricognizione delle diverse teorie della politica globale del periodo post-guerra fredda. Alcuni teorici e scrittori avevano sostenuto che la democrazia liberale e i valori dell'Occidente fossero diventati la sola alternativa ideologica rimasta per le nazioni del mondo uscito dalla guerra fredda. In particolare, Francis Fukuyama sostenne che il mondo avesse raggiunto la \"fine della storia\" nel senso hegeliano.\nSecondo Huntington la fine dell'ordine internazionale bipolare (\u201cguerra fredda\u201d) conseguita alla crisi e alla dissoluzione dell'Unione Sovietica non ha dato luogo ad un mondo pi\u00f9 unito ed armonico, ma alla creazione (o al riemergere) di linee di divisione fra i paesi che ricalcano le linee di confine di quei raggruppamenti umani di lenta formazione e lunga durata che sono le civilt\u00e0.\nEgli (pur con qualche perplessit\u00e0 su alcuni casi) indica nel mondo attuale nove civilt\u00e0 distinte: Occidentale, Cristiana orientale (ortodossa), Latino-americana (distinta da quella occidentale), Islamica, Ind\u00f9, Cinese, Giapponese, Buddista, Africana.\nLe linee di confine delle civilt\u00e0, secondo Huntington, sono destinate a dividere il mondo del prevedibile futuro secondo una logica di accentuata collaborazione fra simili ed inimicizia (pi\u00f9 o meno forte) fra dissimili.\nLe tesi di Huntington possono essere lette come una riedizione aggiornata dell'incubo del \u201ctramonto dell'Occidente\u201d che, probabilmente con minor fondamento, venne agitato gi\u00e0 all'inizio del Novecento, per es. da Oswald Spengler.\nIn base al suo pensiero, ritiene che sia in corso un'ampia de-occidentalizzazione del mondo, legata soprattutto alla crescita demografica di alcune delle altre civilt\u00e0 (p. es. quella islamica) e in misura ancora maggiore alla crescita economica della Cina, dell'India e del Sud-Est asiatico.\nSoprattutto in questi ultimi paesi, secondo Huntington, si starebbe verificando un processo che, sommariamente, \u00e8 cos\u00ec descrivibile: \u201cvia via che il processo della modernizzazione [tecnologica e produttiva] aumenta \u2026 il tasso di occidentalizzazione si riduce e la cultura autoctona torna ad emergere. In seguito, l'ulteriore modernizzazione finisce con l'alterare gli equilibri di potere tra l'Occidente e la societ\u00e0 non occidentale, alimenta il potere e l'autostima di quelle societ\u00e0 e rafforza in esse il senso di appartenenza alla propria cultura\u201d. (trad. it. pagg. 100-101).\nLe sue conclusioni sono di tipo conservatore e hanno come punto di approdo pratico una sorta di estensione all'intero Occidente della tipica alternativa americana dell'isolazionismo: l'Occidente (Europa occidentale, Stati Uniti e annessi) deve rendersi conto di essere \"una fra le civilt\u00e0\" e non \"la\" civilt\u00e0, abbandonare il sogno illusorio di una civilt\u00e0 universale in formazione basata su democrazia e diritti umani e le interferenze in tale materia con altre civilt\u00e0. Deve, invece, difendere entro i propri limiti di estensione la propria identit\u00e0 e i propri valori, che non sono, n\u00e9 prevedibilmente saranno, universalmente condivisi.\nDistinzione tra Modernizzazione e Occidentalizzazione.\nTra i nuclei centrali del discorso di Huntington c'\u00e8 una (discussa e controversa) distinzione fra \u201coccidentalizzazione\u201d e \u201cmodernizzazione\u201d, riassumibile come segue.\n\u201cModernizzazione - scrive Huntington - significa industrializzazione, urbanizzazione, maggiori livelli di alfabetizzazione, istruzione, ricchezza e mobilit\u00e0 sociale, nonch\u00e9 strutture occupazionali pi\u00f9 complesse e diversificate. La modernizzazione \u00e8 un prodotto della straordinaria espansione delle conoscenze tecniche e scientifiche iniziata a partire dal XVIII secolo e che ha permesso di plasmare il proprio ambiente in modi completamente nuovi\u201d.\nSebbene la modernizzazione cos\u00ec intesa sia nata in Occidente, Huntington sostiene (ed \u00e8 la nota distintiva della sua analisi) che \u201cl'Occidente era Occidente prima di essere moderno\u201d, e che \u2013 di conseguenza \u2013 esista un insieme di valori occidentali che sono indipendenti dalla modernizzazione, e perci\u00f2 non solo storicamente estranei nel loro insieme (salvo poche limitate e parziali convergenze) alle altre civilt\u00e0, ma anche destinati a rimanere tali. Tra questi elenca come fondamentali:\nTipi di reazione delle altre civilt\u00e0 al dominio occidentale.\nDate queste premesse, Huntington esamina la reazione delle diverse civilt\u00e0 non occidentali all'impatto dell'Occidente. I tipi fondamentali vengono delineati attraverso la combinazione delle nozioni di occidentalizzazione e modernizzazione:\nCritica.\nIl nobel Amartya Sen ha contestato, in quanto \u00abnon reggono ad un esame critico\u00bb, le affermazioni secondo cui \u00able caratteristiche peculiari dell'occidente, quelle che lo distinguono da altre civilt\u00e0, sono antecedenti alla sua modernizzazione\u00bb:\u00abL'Occidente era Occidente molto prima di essere moderno\u00bb a pag.90 e ancora la tesi secondo cui \u00abil senso di individualismo e la tradizione di diritti e libert\u00e0\u00bb tipici dell'Occidente sono \u00absenza uguali tra le societ\u00e0 civili\u00bb a pag.94 ."}
{"id": "1446712", "revid": "15756", "url": "https://it.wikipedia.org/wiki?curid=1446712", "title": "Venere nella fantascienza", "text": "Il pianeta Venere compare nelle opere di fantasia a partire dal XIX secolo ed \u00e8 teatro di numerosissime storie di fantascienza. La sua vicinanza alla Terra e la sua superficie perennemente coperta di spesse nubi hanno fatto s\u00ec che gli scrittori, in particolare dagli anni venti, lo immaginassero spesso come un mondo umido ma abitabile dagli esseri umani, finch\u00e9 negli anni sessanta l'esplorazione per mezzo di sonde non ha rivelato che in realt\u00e0 \u00e8 arido, caldissimo ed inospitale. Di conseguenza la maggior parte delle opere scritte fino ai due terzi del Novecento lo presentano piovoso e dotato di un clima tropicale, quando non addirittura completamente oceanico.\nSecondo l'ipotesi nebulare di Laplace sulla formazione del Sistema solare i pianeti pi\u00f9 esterni furono i primi a formarsi: anche per questo motivo nella fantascienza Venere fu spesso presentato come un pianeta pi\u00f9 giovane della Terra, con una fauna ed una flora simili a quelle del Mesozoico terrestre.\nNel 1915 il chimico e fisico Svante Arrhenius, decidendo che la copertura nuvolosa di Venere era necessariamente acqua, decret\u00f2 in \"Stj\u00e4rnornas \u00f6den\" (\"Destini delle stelle\") che \"Una parte molto grande della superficie di Venere \u00e8 senza dubbio coperta da paludi\" e paragon\u00f2 l'umidit\u00e0 di Venere alle foreste tropicali del Congo. Il pianeta divenne cos\u00ec, fino ai primi anni sessanta, un luogo in cui gli scrittori di fantascienza potevano ambientare ogni tipo di forme di vita inusuali, dai simil-dinosauri a piante carnivore intelligenti, con frequenti analogie alla Terra del periodo Carbonifero.\nPer quanto tali descrizioni fossero state guardate con scetticismo dagli scienziati anche in precedenza, nel 1922 Charles E. St. John e Seth B. Nicholson, non essendo riusciti a determinare gli indizi spettroscopici di ossigeno o acqua nell'atmosfera, proposero un pianeta Venere desertico, polveroso e spazzato dal vento. Le pi\u00f9 ottimistiche nozioni su Venere tuttavia non furono definitivamente confutate fino a quando le prime sonde spaziali non furono inviate sul pianeta. I dati del sorvolo del \"Mariner 2\" (dicembre 1962) e della radioastronomia dello stesso periodo indicavano un Venere caldo e secco, ma fino al 1964 gli scienziati sovietici stavano ancora progettando sonde venusiane con la possibilit\u00e0 di ammarare su una superficie di acqua allo stato liquido.\nPrima che le sonde \"Venera 4\" e \"Mariner 5\" non avessero raggiunto Venere (18-19 ottobre 1967) non fu possibile confermare al di l\u00e0 di ogni dubbio che la situazione di Venere era quella di un deserto arido ed estremamente caldo, un mondo del tutto inospitale: le nuvole sono di acido solforico, l'atmosfera \u00e8 composta prevalentemente di biossido di carbonio (la pressione atmosferica \u00e8 92 volte quella della Terra) e la temperatura alla superficie potrebbe fondere il piombo. Le storie che descrivevano un mondo umido e tropicale a quel punto svanirono, con l'eccezione di quelle intenzionalmente nostalgiche e \"retrofuturistiche\", un passaggio che Brian Aldiss e Harry Harrison marcarono con la loro antologia del 1968 \"Farewell Fantastic Venus!\". Le storie ambientate su Venere si possono dunque dividere tra quelle che riflettono la prima, antica visione del pianeta e quelle scientificamente pi\u00f9 accurate, scritte a partire dalla met\u00e0 degli anni sessanta.\nA mano a mano che la conoscenza scientifica del pianeta avanzava, gli autori di fantascienza hanno cercato di tenere il passo, in particolare facendo congetture su tentativi umani di terraformare Venere. Arthur C. Clarke nel romanzo \"\" (1997), ad esempio, postula un'operazione di abbassamento della temperatura del pianeta deviando frammenti di comete da far precipitare sulla sua superficie. Un Venere terraformato \u00e8 usato come ambientazione in un gran numero di differenti opere di fantasia.\nCinema e televisione.\nIspirandosi alla dea Venere della mitologia classica, vari film e serie di fantascienza degli anni cinquanta e sessanta hanno presentato il pianeta come abitato da societ\u00e0 matriarcali o ispirate alle amazzoni (sebbene queste non avessero nulla a che vedere con la dea Venere) e talvolta ostili ai maschi."}
{"id": "1446715", "revid": "113757", "url": "https://it.wikipedia.org/wiki?curid=1446715", "title": "Friedrich Engel", "text": ""}
{"id": "1446717", "revid": "110157", "url": "https://it.wikipedia.org/wiki?curid=1446717", "title": "Rock Against Bush, Vol. 2", "text": "Rock Against Bush \u00e8 una compilation pubblicata dalla casa discografica Fat Wreck Chords. Contiene una collezione di canzoni, gi\u00e0 pubblicate o inediti, di vari artisti punk rock. \u00c8 stato pubblicato il 10 agosto 2004."}
{"id": "1446718", "revid": "160926", "url": "https://it.wikipedia.org/wiki?curid=1446718", "title": "The Dwarves", "text": ""}
{"id": "1446719", "revid": "1788047", "url": "https://it.wikipedia.org/wiki?curid=1446719", "title": "Aba\u00edra", "text": "Aba\u00edra \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Seabra."}
{"id": "1446721", "revid": "144796", "url": "https://it.wikipedia.org/wiki?curid=1446721", "title": "Paolo I di Grecia", "text": ""}
{"id": "1446722", "revid": "298055", "url": "https://it.wikipedia.org/wiki?curid=1446722", "title": "Mary Corleone", "text": ""}
{"id": "1446723", "revid": "33689", "url": "https://it.wikipedia.org/wiki?curid=1446723", "title": "Tasso grezzo", "text": ""}
{"id": "1446736", "revid": "339392", "url": "https://it.wikipedia.org/wiki?curid=1446736", "title": "Westlich Raron", "text": ""}
{"id": "1446737", "revid": "298055", "url": "https://it.wikipedia.org/wiki?curid=1446737", "title": "Anthony Corleone", "text": ""}
{"id": "1446739", "revid": "161374", "url": "https://it.wikipedia.org/wiki?curid=1446739", "title": "First Nation", "text": ""}
{"id": "1446749", "revid": "466539", "url": "https://it.wikipedia.org/wiki?curid=1446749", "title": "Tuesday Weld", "text": "Biografia.\nSuo padre, Lothrop Motley Weld, era il rampollo di un'importante famiglia dell'East Coast (della quale fa parte anche l'ex governatore del Massachusetts William Weld), e mor\u00ec quando la piccola Susan aveva solo tre anni. Dopo la morte del padre, sua madre, Yosene Balfour Ker, a causa della forte crisi economica in cui versava la famiglia, composta da altre due sorelle, invest\u00ec nella bellezza di Tuesday per ricavarne il maggior vantaggio economico possibile, facendola diventare una modella per riviste femminili e per cataloghi di vendita per corrispondenza.\nDi fatto la piccola Tuesday (il suo nome d'arte venne ispirato dal suo nomignolo \"Tu-Tu\") divenne la fonte di sostentamento per tutta la famiglia, ruolo di cui ben presto prese coscienza, subendo una forte pressione psicologica e fisica che la port\u00f2 all'et\u00e0 di soli nove anni a gravi problemi di carattere nervoso, a dieci anni all'alcolismo e a soli dodici anni a un tentativo di suicidio. Nel 1956 fece il suo debutto sia in teatro che sul grande schermo, in una piccola parte nel film di Alfred Hitchcock \"Il ladro\".\nNello stesso anno venne scritturata per partecipare alla pellicola \"Il re del rock and roll\", voluta dal produttore discografico Alan Freed per lanciare la moda del \"Rock'n Roll\" e le sue stelle, in cui la giovane attrice recit\u00f2 a fianco di personaggi come Chuck Berry, Frankie Lymon e Johnny Burnette. Tuttavia, nel film, le parti cantate della Weld vennero doppiate dalla cantante Connie Francis. Dopo aver firmato un contratto di ben nove anni con la 20th Century Fox, che la present\u00f2 come \"la risposta della Fox a Sandra Dee\", venne lanciata nella pellicola \"Missili in giardino\" (1958), a fianco di Paul Newman e Joan Collins, dopo la quale la casa produttrice decise di rescindere il contratto.\nNel 1959, la sedicenne Weld venne scritturata per lo show televisivo della CBS \"The Many Loves of Dobie Gillis\"; nonostante il contratto fosse solo di un anno, grazie a questa partecipazione si guadagn\u00f2 il favore del pubblico televisivo, vincendo il Golden Globe come \"Nuova giovane promessa\" e ottenne un rilancio sul grande schermo al fianco di Danny Kaye nella pellicola musicale \"I cinque penny\" (1959), che vedeva anche la partecipazione del jazzista Louis Armstrong. Nel 1960 recit\u00f2 a fianco di Bing Crosby e Fabian in \"In due \u00e8 un'altra cosa\", dove interpret\u00f2 la parte di una giovane studentessa di college.\nQuesto ruolo la consacr\u00f2 come la regina delle \"teen-ager\" di Hollywood, immagine che le rimase tuttavia d'ingombro e dalla quale non le fu facile affrancarsi, con conseguenze negative sulla sua carriera successiva. Nel 1961 recit\u00f2 al fianco di Elvis Presley in \"Paese selvaggio\". Tra i due nacque una relazione sentimentale, che fu molto dannosa per l'immagine di attrice pi\u00f9 matura che la Weld cercava di costruire. L'attrice divenne vittima del giornalismo scandalistico pi\u00f9 accanito, scatenando pubblicamente le ire di sua madre per i suoi pi\u00f9 o meno presunti rapporti con attori molto pi\u00f9 anziani di lei.\nNel 1963 la Weld interpret\u00f2 il film drammatico \"Soldato sotto la pioggia\", al fianco di Jackie Gleason e Steve McQueen, pellicola che non ebbe tuttavia il successo che si aspettava la produzione, segnando l'ennesimo tentativo fallito della Weld di entrare nello \"star system\" hollywoodiano. L'attore Roddy McDowall, che interpret\u00f2 a fianco della Weld la pellicola del 1966 \"Lord Love a Duck\", avr\u00e0 a dichiarare:\nLa sfortunata carriera dell'attrice dipese molto anche dalle sue scelte sbagliate o, peggio ancora, dal rifiuto di interpretare parti in pellicole che segnarono il debutto ed il lancio di altre grandi stelle del cinema. La Weld, infatti, rifiut\u00f2 pellicole come \"Gangster Story\" di Arthur Penn, \"Rosemary's Baby\" di Roman Pola\u0144ski o \"Il grinta\" di Henry Hathaway. Nel 1965 apparve nella pellicola \"Cincinnati Kid\" di Norman Jewison, al fianco di Steve McQueen e Ann Margret, ed in altre pellicole minori.\nRiconoscimenti di un certo rilievo furono una candidatura al Golden Globe nel 1973 per il film \"Play It As It Lays\", al fianco di Anthony Perkins, e la candidatura al Premio Oscar alla miglior attrice non protagonista nel 1978 per il film \"In cerca di Mr. Goodbar\". Da non dimenticare il ruolo di Carol in \"C'era una volta in America\" (1984), accanto a Robert De Niro e James Woods.\nVita privata.\nSi spos\u00f2 tre volte: dal 1965 al 1971 con lo sceneggiatore Claude Harz, da cui ebbe una figlia, Natasha, nata nel 1966; dal 1975 al 1980 con l'attore Dudley Moore, da cui ebbe un figlio, Patrick, nato nel 1976, e dal 1985 al 1998 con il violinista Pinchas Zukerman.\nCuriosit\u00e0.\nViene nominata in una puntata della serie antologica \"\" di Ryan Murphy, ambientata nel 1962, come possibile attrice di un libro scritto dalla protagonista della serie."}
{"id": "1446752", "revid": "682087", "url": "https://it.wikipedia.org/wiki?curid=1446752", "title": "Potenza fiscale", "text": "La potenza fiscale dei veicoli e imbarcazioni \u00e8 un indice di prestazione che in alcuni sistemi fiscali viene utilizzato ai fini del calcolo delle tasse di possesso degli stessi. La sua unit\u00e0 di misura sono i \"cavalli fiscali\" (CF).\nLa potenza fiscale pu\u00f2 non essere correlata dalla potenza fisica del mezzo, come nel caso italiano dove essa \u00e8 dipendente esclusivamente dalla cilindrata.\nNel mondo.\nLa definizione, il calcolo e l'utilizzo della potenza fiscale varia a seconda delle diverse amministrazioni finanziarie dei diversi paesi.\nDefinizione e utilizzo secondo la normativa italiana.\nNella definizione della normativa fiscale italiana, la potenza fiscale consiste in un indice legato esclusivamente alla cilindrata, come stabilito dalla formula indicata nell'art. 9-ter del D.L. n. 691/1976, convertito con modificazioni dalla legge n. 786/1976. Per i motori a ciclo Otto a due tempi e ciclo Diesel a due tempi, i risultati della formula precedente dovranno essere moltiplicati per un coefficiente di valore 1.4, come stabilito dall'art. 3, punto 2 del D.P.R. n. 39/1953. Il D.P.R. citato contiene anche le formule per il calcolo nel caso di altri tipi di motore (motori a ciclo diverso dal ciclo Otto e dal ciclo Diesel, ovvero motori a vapore, motori elettrici e altri tipi di motore).\nLa formula per il calcolo della potenza fiscale per i motori a quattro tempi \u00e8 la seguente:\nformula_1\nSi deve tralasciare la frazione di cavallo eventualmente risultante dal calcolo.\nUtilizzo.\nInizialmente la potenza fiscale veniva utilizzata per calcolare il valore economico del bollo, ovvero la tassa di circolazione divenuta in seguito tassa di possesso, ora sostituita con la potenza reale del motore.\nAd oggi il parametro viene utilizzato dalle compagnie assicurative, per alcune delle quali risulta essere il primo parametro per calcolare il premio per il rischio responsabilit\u00e0 civile auto/moto. I cavalli fiscali vengono inoltre utilizzati come parametro per la deduzione da parte delle imprese dei rimborsi chilometrici ai propri dipendenti e collaboratori coordinati e continuativi che hanno utilizzato la propria autovettura in occasione di una trasferta. In particolare la deducibilit\u00e0 dei predetti rimborsi chilometrici, in base a tariffa ACI, non pu\u00f2 superare l'importo relativo ad autovetture di potenza superiore a 17 cavalli fiscali se a benzina, ovvero a 20 cavalli fiscali se diesel (D.P.R. n. 971/1986, articolo 95, comma 3).\nQuesto parametro viene inoltre utilizzato dall'Agenzia delle Entrate per il calcolo del reddito determinato sinteticamente, mediante l'applicazione degli indici e dei coefficienti presuntivi di reddito stabiliti nella tabella allegata al D.M. 10/09/1992 e successive modificazioni e integrazioni.\nConversione da cilindrata a cavalli fiscali.\nTabella di conversione da cilindrata a cavalli fiscali, secondo formula indicata sopra."}
{"id": "1446771", "revid": "122418852", "url": "https://it.wikipedia.org/wiki?curid=1446771", "title": "Modenas", "text": "La Modenas, acronimo di Motosikal Dan Enjin Nasional Sdn \u00e8 una casa motociclistica malaysiana nata nel 1995. Frutto di un investimento governativo consistente, nonch\u00e9 di una compartecipazione della Kawasaki Racing con cui ha anche un contratto di collaborazione tecnica, si \u00e8 specializzata nella produzione di motociclette di media cilindrata e di scooter.\nL'azienda risulta aver prodotto il suo milionesimo esemplare di due ruote nel giugno 2007.\nAttivit\u00e0 sportiva.\nIl suo nome ha cominciato ad essere conosciuto internazionalmente anche grazie al fatto di aver appoggiato finanziariamente il Team KR dall'ex campione mondiale Kenny Roberts per un nuovo modello di motocicletta dotata di un motore a due tempi tricilindrico destinato alle competizioni del motomondiale - classe 500 negli anni dal 1997 al 2000; tale realizzazione veniva portata in gara appunto sotto il nome di Modenas KR3."}
{"id": "1446772", "revid": "92723", "url": "https://it.wikipedia.org/wiki?curid=1446772", "title": "Tomoyo Daidouji", "text": " \u00e8 un personaggio immaginario della serie \"Card Captor Sakura\", creata dalle CLAMP. Sia nel manga che nell'anime ricopre un ruolo principale, in quanto \u00e8 la migliore amica della protagonista, Sakura Kinomoto.\nNome.\nIl nome pu\u00f2 essere al meglio tradotto come 'saggezza popolare'. Questo nome \u00e8 molto appropriato, perch\u00e9 Tomoyo \u00e8 una ragazza molto intelligente e perspicace nel capire i sentimenti delle altre persone; foneticamente assomiglia anche alla parola , che vuol dire amico: \u00e8 un gioco di parole voluto dato il ruolo con la protagonista Sakura. Il suo cognome, , pu\u00f2 significare sia 'tempio dei grandi princ\u00ecpi', sia 'strada principale del tempio'.\nPersonalit\u00e0.\nTomoyo \u00e8 la migliore amica di Sakura Kinomoto. Quando scopre che Sakura \u00e8 diventata una cattura carte, Tomoyo diventa la sua prima assistente, creando dei vestiti per la sua migliore amica, e filmandola durante le sue avventure.\nLa madre di Tomoyo, Sonomi, \u00e8 la presidentessa della Daid\u014dji Toy Company. \u00c8 anche la cugina di Nadeshiko Kinomoto, la defunta madre di Sakura: questo rende Sakura e Tomoyo cugine di secondo grado. Il padre di Tomoyo non \u00e8 mai apparso nella serie, ma in un'intervista le CLAMP hanno affermato di avere informazioni su di lui, ma che non le hanno mai rivelate.\nLa casa dei Daid\u014dji \u00e8 molto grande, costruita in uno stile prettamente occidentale. Tutta la famiglia dispone di molte cameriere e guardie del corpo, alcune affidate alla sorveglianza di Tomoyo.\nTomoyo fa parte del coro della scuola, e canta spesso anche nelle recite. Una delle sue qualit\u00e0 maggiori \u00e8 l'altruismo, soprattutto verso Sakura. Tomoyo \u00e8 gentile, premurosa, molto intelligente, meticolosa, e molto melodica. Inizialmente aiuta Sakura con le sue relazioni romantiche, prima con Yukito Tsukishiro, e poi con Syaoran Li. Tomoyo aiuta Syaoran a dichiararsi a Sakura e viceversa.\nRelazioni.\nSakura.\nLa relazione di Tomoyo con Sakura \u00e8 basata sull'amore e sull'amicizia. Tomoyo \u00e8 infatti molto attaccata a Sakura, e in alcuni momenti sembra essere ossessionata o innamorata della ragazza.\nIl loro primo incontro avvenne in terza elementare, quando Sakura regal\u00f2 a Tomoyo una gomma per cancellare, perch\u00e9 quest'ultima aveva dimenticato la sua. Cos\u00ec, questa gomma, usata solo quella volta, divenne l'oggetto pi\u00f9 prezioso per Tomoyo.\nQuell'unico segno di gentilezza port\u00f2 le due ragazze a condividere un'amicizia molto speciale.\nNel manga, Tomoyo confessa il suo amore per Sakura molte volte, anche se non direttamente. Ad ogni modo, i sentimenti che Sakura prova per Tomoyo sono sempre pi\u00f9 vicini all'amicizia, in quanto il suo amore \u00e8 riservato soltanto a Yuki e in seguito a Syaoran. Tomoyo non sembra mai infastidita o gelosa delle relazioni di Sakura, ma appare aiutarla in molti modi: fino a quando Sakura \u00e8 felice, anche Tomoyo lo \u00e8.\nIn una specifica conversazione, Tomoyo ha affermato che sarebbe molto entusiasta se le persone che ama, la amassero a sua volta. Ma ci\u00f2 che davvero importa per lei \u00e8 che la persona che ama sia felice.\nTouya.\nAll'inizio del manga, una delle quattro mangaka che compongono il gruppo CLAMP, non era consapevole dell'amore provato da Tomoyo per Sakura. Cos\u00ec, in alcune scene iniziali, Tomoyo aveva una leggera cotta per Touya, fratello di Sakura. Dopo che le CLAMP avevano discusso questo particolare, Tomoyo inizi\u00f2 a mostrare pi\u00f9 interesse verso Sakura. L'arrossire di Tomoyo di fronte a Touya verr\u00e0 giustificato per la somiglianza delle orecchie tra i due fratelli.\nCrossover.\nTomoyo, come Sakura, viene presa come spunto per un personaggio di \"Tsubasa RESERVoir CHRoNiCLE\", conosciuto come Tomoyo o Tsukuyomi. In questo manga, firmato CLAMP, \u00e8 la principessa del regno del Giappone, e anche una potentissima miko. Appare come una versione adulta di Tomoyo Daid\u014dji in \"Card Captor Sakura\".\nNell'universo del Regno di Piffle nello stesso manga, Tomoyo \u00e8 la presidentessa del Piffle Princess, una corporazione ripresa in vari manga delle autrici. Il carattere di questa Tomoyo \u00e8 molto simile a quello della vera Tomoyo in \"Card Captor Sakura\": Tomoyo viene infatti vista con una videocamera, intenta a filmare Sakura e il suo costume. \u00c8 anche accerchiata da guardie del corpo, proprio come la vera Tomoyo.\nAltre apparizione includono un'altra versione di Tomoyo come studentessa nella Repubblica di Hanshin, mentre nel lungometraggio animato \"La principessa del Paese delle gabbie per uccelli\" Tomoyo \u00e8 una principessa di un regno comandato dal suo tirannico zio."}
{"id": "1446773", "revid": "12323", "url": "https://it.wikipedia.org/wiki?curid=1446773", "title": "Text-to-speech", "text": ""}
{"id": "1446774", "revid": "122244204", "url": "https://it.wikipedia.org/wiki?curid=1446774", "title": "Anfiteatro di Statilio Tauro", "text": "Lanfiteatro di Statilio Tauro (latino: \"amphitheatrum Statilii Tauri\") fu il primo anfiteatro permanente costruito a Roma.\nStoria.\nInaugurato nel 29 a.C. nella parte meridionale del Campo Marzio da Tito Statilio Tauro, a proprie spese: il due volte console, generale e politico romano dell'epoca augustea aveva infatti una grande fortuna, e finanzi\u00f2 pure i giochi gladiatorii per l'inaugurazione dell'anfiteatro al pubblico romano. Sebbene fosse in parte costruito in pietra, alcune strutture erano in legno, come l'arena. Fu totalmente distrutto in occasione del grande incendio di Roma del 64.\nSecondo quanto ci racconta Svetonio, Augusto sembra si rec\u00f2 nell'arena di un anfiteatro (che potremmo identificare con quello di Statilio Tauro), oppure di un circo romano (Circo Massimo o Circo Flaminio):"}
{"id": "1446775", "revid": "33689", "url": "https://it.wikipedia.org/wiki?curid=1446775", "title": "Belecthor II", "text": ""}
{"id": "1446778", "revid": "767487", "url": "https://it.wikipedia.org/wiki?curid=1446778", "title": "L'amore nasce a Roma", "text": "L'amore nasce a Roma \u00e8 un film del 1958 diretto da Mario Amendola."}
{"id": "1446780", "revid": "196390", "url": "https://it.wikipedia.org/wiki?curid=1446780", "title": "Belechtor II", "text": ""}
{"id": "1446787", "revid": "767487", "url": "https://it.wikipedia.org/wiki?curid=1446787", "title": "I dritti", "text": "I dritti \u00e8 un film del 1957 diretto da Mario Amendola."}
{"id": "1446788", "revid": "712828", "url": "https://it.wikipedia.org/wiki?curid=1446788", "title": "Guerra dell'ira", "text": ""}
{"id": "1446793", "revid": "1632387", "url": "https://it.wikipedia.org/wiki?curid=1446793", "title": "The North Face", "text": "The North Face, Inc. \u00e8 un'azienda statunitense che produce abbigliamento, calzature e accessori per la montagna, ed \u00e8 divenuta sussidiaria della Vf Corporation. I prodotti sono indicati per alpinisti, arrampicatori, escursionisti, praticanti di snowboard, per chi vive in montagna, e per atleti.\nLa linea di abbigliamento \u00e8 conosciuta per il suo uso in spedizioni sul monte Everest, come di altre attivit\u00e0 all'aperto e come abbigliamento di moda.\nStoria.\nFondata nel 1964 dal miliardario ecologista Douglas Tompkins, il suo logo \u00e8 stato disegnato da David Alcorn nel 1971 e ritrae l'Half Dome, roccia granitica locata nel Parco nazionale di Yosemite.\nControversie.\nNel maggio del 2019 The North Face ha usato Wikipedia per cercare di promuovere i loro prodotti nei risultati delle ricerche di Google durante una campagna pubblicitaria. Tali azioni hanno violato le condizioni di utilizzo di Wikipedia."}
{"id": "1446797", "revid": "1243", "url": "https://it.wikipedia.org/wiki?curid=1446797", "title": "Ferrovia Castagnole delle Lanze-Nizza Monferrato-Alessandria", "text": ""}
{"id": "1446798", "revid": "599013", "url": "https://it.wikipedia.org/wiki?curid=1446798", "title": "Tadayuki Okada", "text": " \nCarriera.\nLa sua carriera nel mondo delle competizioni motociclistiche su pista pi\u00f9 importanti \u00e8 iniziata nel 1986 con la partecipazione al campionato nazionale giapponese. Dal 1989 al 1991 ottiene tre titoli nazionali consecutivi in classe 250, proprio le sue buone prestazioni gli consentono di avere delle wild card per partecipare al Gran Premio motociclistico del Giappone. Accumula cos\u00ec le sue prime quattro partecipazioni in sella alla Honda NSR 250, culminate con il secondo posto ottenuto nell'edizione del 1992.\nAd inizio del motomondiale 1993 \u00e8 entrato a far parte della squadra ufficiale della HRC, iniziando a poter competere per la stagione intera di gare. Delle tre stagioni di gare nella classe 250, la migliore \u00e8 quella del 1994 dove Okada ottiene il suo primo successo, in occasione del gran premio di casa e, grazie a quello, alla vittoria nel GP d'Argentina ed altri quattro piazzamenti sul podio, ha concluso l'annata al secondo posto in classifica generale, alle spalle di Max Biaggi.\nNella stagione 1996 ha cambiato classe passando alla 500, restando sempre fedele alla Honda. Corre nella classe regina per 5 anni, fino al termine della stagione 2000 con un bilancio complessivo di 4 vittorie ed altri 17 piazzamenti sul podio; in classifica generale sar\u00e0 secondo nel motomondiale 1997 alle spalle di Mick Doohan e terzo nel motomondiale 1999.\nNel suo palmar\u00e8s risultano anche tre vittorie nella 8 Ore di Suzuka: nel 1995 in coppia con Aaron Slight, nel 1999 dividendo la moto con Alex Barros e nel 2012 con K\u014dsuke Akiyoshi e Jonathan Rea.\nOltre che alle competizioni del motomondiale, nel 2001 ha partecipato al campionato mondiale Superbike sempre con una Honda (la VTR1000 SP) del team ufficiale Castrol Honda, giungendo all'ottavo posto nella classifica finale ed ottenendo durante la stagione anche tre podi.\nDopo il ritiro dalle gare ha svolto il ruolo di collaudatore, sempre per la stessa casa motociclistica a cui \u00e8 stato fedele per tutta la carriera. Nel motomondiale 2008, a quasi sette anni di distanza dalla sua ultima gara, gli \u00e8 stata assegnata una wild card per gareggiare nella MotoGP in occasione del GP d'Italia. In questa corsa ha portato al debutto una nuova versione della Honda RC212V piazzandosi per una volta ancora in zona punti, al 14\u00ba posto."}
{"id": "1446799", "revid": "767487", "url": "https://it.wikipedia.org/wiki?curid=1446799", "title": "Finalmente libero", "text": "Finalmente libero \u00e8 un film del 1953 diretto da Mario Amendola, Ruggero Maccari."}
{"id": "1446802", "revid": "228587", "url": "https://it.wikipedia.org/wiki?curid=1446802", "title": "Chiese di Cerignola", "text": "Le chiese di Cerignola sono lo specchio della citt\u00e0, e attraverso esse \u00e8 possibile osservare alcuni dei cambiamenti, degli avvicendamenti e degli eventi storici che l'hanno interessata nel corso dei secoli. Agli edifici religiosi presenti all'interno dell'area urbana, si aggiungono quelli campestri, sparsi nell'agro cerignolano. Entrambi fanno parte della Diocesi di Cerignola-Ascoli Satriano.\nSi precisa che a Cerignola dal 1906 \u00e8 presente una chiesa evangelica Valdese facente parte alla famiglia cristiana secondo la denominazione di chiese protestanti.\nChiese del centro abitato.\nBasilica minore di San Pietro Apostolo (\"Duomo Tonti\").\nIl forte incremento demografico che si ebbe a Cerignola nel XIX secolo, port\u00f2 alla necessit\u00e0 di costruire una nuova cattedrale. La vecchia \"Chiesa Madre\", infatti, non era pi\u00f9 sufficiente ad accogliere la popolazione in continuo aumento.\nIn principio furono valutati dal Comune diversi progetti, tutti per\u00f2 scartati in quanto ritenuti troppo dispendiosi. Nel 1855 un concittadino, tale \"Paolo Tonti\" (da cui il Duomo trae il proprio nome), dispose nel suo testamento che le rendite provenienti dai suoi beni fossero impiegate per la costruzione della nuova cattedrale.\nAnche in questo caso, furono numerosi i progetti vagliati e scartati per ragioni economiche o perch\u00e9 non graditi dalla cittadinanza. Finalmente, nel 1870, venne approvato il progetto della nuova chiesa, ad opera dell'ingegner Errico Alvino. I lavori iniziarono il 29 giugno 1873, ma, a causa di vicissitudini varie, si protrassero per pi\u00f9 di sessant'anni, permettendo l'inaugurazione dell'opera solo nel lontano 1934.\nLa chiesa eredit\u00f2 i titoli di cattedrale e di parrocchia di \"san Pietro apostolo\" dall'antica Chiesa Madre e, nel 1986, fu innalzata a sede vescovile della Diocesi di Cerignola-Ascoli Satriano e a cattedrale diocesana. Il 22 febbraio 1999, il cardinale Georgius A. Medina Est\u00e9vez ha elevato la Cattedrale a basilica minore intitolata a \"san Pietro Apostolo\".\nIl monumento \u00e8 di dimensioni imponenti, al punto tale che \u00e8 possibile vederne la cupola anche a distanza di chilometri. Esso custodisce per sei mesi - da maggio a settembre - l'icona della Madonna di Ripalta, santa patrona principale della citt\u00e0.\nChiesa del Purgatorio.\nLa chiesa fu costruita nel 1578 dai Padri Gesuiti trasferitisi in citt\u00e0. Inizialmente ubicata fuori dalle mura, fu inglobata nell'abitato in seguito allo sviluppo urbanistico che interess\u00f2 Cerignola.\nL'aspetto attuale \u00e8 frutto di lavori svolti nel XVIII secolo che portarono ad una dilatazione in altezza e in ampiezza dell'edificio. Di notevole valore \u00e8 l'altare maggiore, considerato uno dei pi\u00f9 preziosi della Puglia.\nChiesa della Beata Vergine del Monte Carmelo.\nLa chiesa parrocchiale del Carmine era in origine chiamata \"\"Maria Santissima del Carmelo fuori le mura e Sant'Anna\", in quanto ubicata al di fuori dell'antico borgo.\nLa sua costruzione risalirebbe al XVI secolo, periodo in cui i Carmelitani si stabilirono in citt\u00e0 (1576). Col passare del tempo, essendosi la citt\u00e0 estesa maggiormente, la chiesa assunse una posizione centrale all'interno dell'abitato. La centralit\u00e0 fu favorita anche dalla presenza di maggiorenti e artigiani nelle immediate vicinanze, e dal trasferimento del Municipio nell'ex convento dei Carmelitani annesso alla chiesa. Il convento rimase di propriet\u00e0 dell'Ordine fino agli inizi del XIX secolo, periodo in cui l'editto di Saint Cloud soppresse alcuni ordini monastici e ne confisc\u00f2 i beni assegnandoli allo Stato.\nLa facciata, eseguita in due tempi, \u00e8 in stile barocco e fu completata in seguito alla realizzazione delle due navate laterali, costruite in un secondo momento rispetto al corpo centrale. Esternamente vi \u00e8 un campanile a cinque \"tesi\"\" - o piani - progettato dall'architetto Federico Reale (allora priore della Confraternita del Carmine) e la cui costruzione richiese ben 17 anni. Il campanile \u00e8 stato costruito in pietra calcarea martellinata ed \u00e8 impreziosito da due bracci di ferro in croce posti sulla sommit\u00e0 e da tre campane di dimensioni diverse. Inoltre, all'altezza della prima rampa del campanile, vi \u00e8 un obl\u00f2 al cui interno si trova una campanella probabilmente appartenuta alla vecchia cappella. Dal 17 novembre 1839 la chiesa \u00e8 stata elevata a parrocchia.\nChiesa di Borgo-Libert\u00e0-Torre Alemanna.\nLa chiesa sorge distaccata dall'antico complesso teutonico vero e proprio di Torre Alemanna.\nSi tratta di un edificio religioso fatto costruire dal cardinale commendatario dell'insediamento teutonico. Recentemente, i lavori di restauro del complesso hanno confermato la presenza - tra il XII e il XIII secolo - di una chiesa all'interno di tale insediamento.\nChiesa di Sant'Agostino.\nNel XV secolo gli Agostiniani stabilirono la loro sede in una chiesa dedicata a santa Caterina. Da allora sono stati apportati numerosi cambiamenti all'edificio. Ad esempio \u00e8 mutata la facciata barocca, realizzata alla fine del Settecento, quando furono eliminate anche le capriate lignee utili alla sopraelevazione del soffitto.\nL'interno si presenta con un'unica navata. Sul pavimento sono tuttora presenti i resti di una balaustra che correva lungo l'asse mediano e longitudinale della costruzione, il cui scopo era dividere i fedeli in base al loro sesso.\nPresso questa chiesa furono trasportati tutte le reliquie ed oggetti sacri prima esistenti nella chiesa di San Trifone in Campo Marzio, distrutta nel secolo XVIII per allargare il convento degli agostiniani annesso alla Chiesa di Sant'Agostino.\nChiesa di Sant'Antonio da Padova.\nL'edificio fu eretto nel 1882 dai Frati Minori Conventuali sulle rovine della cappella annessa al convento di Santa Maria di Loreto e Sant'Antonio.\nNel corso del XX secolo la chiesa ha sub\u00ecto numerosi interventi di abbellimento, gli ultimi dei quali, effettuati nel biennio 1994-1995, hanno restituito alla chiesa il suo aspetto originale.\nLa chiesa presenta un'unica navata dal soffitto a cassettoni con decorazioni in stucco, ed \u00e8 completata esternamente da un campanile. Nel 1945 la chiesa \u00e8 stata elevata a parrocchia da monsignor Pafundi.\nChiesa Madre.\nLa Chiesa Madre \u00e8 una degli edifici pi\u00f9 antichi di Cerignola. Fu cattedrale intitolata a san Pietro, fino alla realizzazione del Duomo Tonti; attualmente \u00e8 dedicata a san Francesco. A giudicare da alcune iscrizioni duecentesche presenti all'interno della chiesa, la sua costruzione \u00e8 da attribuire all'XI o XII secolo.\nOsservandola \u00e8 possibile notare i diversi interventi di ristrutturazione che ha sub\u00ecto. Ognuno di questi interventi presenta elementi architettonici tipici del periodo in cui \u00e8 stato effettuato.\nChiese campestri.\nMadre di Dio Maria Santissima di Ripalta.\n\"Localit\u00e0: Ripa Alta\" - La chiesa, che dista 9 chilometri circa da Cerignola, sorge su uno strapiombo, alto circa 150 metri, sito sulla riva sinistra dell'Ofanto. In origine qui si praticavano riti pagani. A riprova di ci\u00f2, vi \u00e8 la presenza in loco di una stele, probabilmente facente parte di un antico tempio. Essa presenta un'iscrizione latina relativa alla costruzione di un'ara dedicato alla dea Bona, divinit\u00e0 della pastorizia e dei boschi.\nLe prime tracce relative al culto dell'icona bizantina di Maria risalirebbero all'XIII secolo. L'icona fu portata in localit\u00e0 Ripa Alta dai monaci Basiliani, fuggiti alla persecuzione contro il culto delle immagini sacre attuata da Leone III l'Isaurico. La costruzione del convento dovrebbe essere quindi opera dei monaci, i quali lo realizzarono sui ruderi dell'antico tempio per esporvi l'icona.\nSebbene non vi sia certezza della presenza dei monaci, \u00e8 provata invece l'esistenza di una chiesa gi\u00e0 dal 947 d.C. In quel periodo essa fu abbandonata dai monaci a causa delle scorribande dei Saraceni e fu tenuta dal chierico Cicerone. I monaci, prima di allontanarsi dal luogo, si preoccuparono di nascondere l'immagine santa in una grotta.\nNel 1259, in un atto del Preposto della Chiesa di Canosa - di cui la struttura faceva parte - il tempio veniva gi\u00e0 citato col titolo di: \"chiesa della Beata Maria Vergine di Ripalta\".\nNel 1310 la propriet\u00e0 pass\u00f2 all'Ordine dei Cavalieri Teutonici, mentre nel 1543, come dimostrato da un atto notarile, il Capitolo della Chiesa di Cerignola, proprietario da data ancora ignota, don\u00f2 la cappella nominata \"Santa Maria di Ripalta\" al duca Caracciolo, signore della Terra di Cerignola.\nA causa di una serie di avvicendamenti che interessarono le propriet\u00e0 di fabbricati e terreni circostanti, lo stato di conservazione della chiesa and\u00f2 peggiorando con il passare del tempo. Solo nel 1931 furono avviati dei lavori di restauro e consolidamento, a cui seguirono, nel 1974, lavori di ampliamento della struttura, che portarono alla costruzione del transetto e dell'abside, e alla rimozione di alcune stanze del piano superiore.\nL'8 settembre 1992 la chiesa \u00e8 stata eretta a santuario diocesano Madre di Dio Maria Santissima di Ripalta; il 31 maggio 1993, invece, la propriet\u00e0 di chiesa, locali annessi e terreni circostanti \u00e8 passata dai privati alla Diocesi di competenza. Da allora, numerosi sono stati gli interventi atti a rendere pi\u00f9 confortevole l'ambiente, come ad esempio l'installazione di panche per i fedeli.\nIl santuario ospita il quadro della Madonna di Ripalta per i mesi che vanno dal secondo luned\u00ec di ottobre al sabato successivo alla Pasqua. In quei giorni, i fedeli si muovono in pellegrinaggio a piedi per accompagnare l'icona da Cerignola al santuario e viceversa. Durante la processione, il corteo effettua due soste in prossimit\u00e0 di altrettante cappelle rurali: la Salve Regina (1872) e le Pozzelle (1833).\nSan Casimiro.\n\"Localit\u00e0: Montearsente (le Torri)\" - La chiesa fu costruita in onore del duca Casimiro d'Egmont, proprietario dell'annessa fattoria. Fu consacrata dal vescovo di Minervino il 13 luglio del 1758. All'interno della chiesa \u00e8 possibile osservare delle lapidi epigrafiche che testimoniano l'avvenuta consacrazione.\nIl prospetto semplice termina con un frontone e campanile a vela ad unica cella; nell'interno l'ambiente unico ha una copertura a botte impostata su archi e vele.\nPrima del suo trasferimento alla pinacoteca di Bari, sull'altare barocco era presente una tela raffigurante il Santo a cui la chiesa \u00e8 intitolata.\nAll'interno della struttura vi \u00e8 un'altra epigrafe particolare che giustifica la presenza della chiesa in aperta campagna: essa, infatti, permettere ai campagnoli di assolvere ai loro \"bisogni spirituali\", tenendoli lontani dallo \"spettro\" del paganesimo.\nSan Giovanni Battista.\n\"Localit\u00e0: San Giovanni di Zezza\" - La costruzione risale al XVIII secolo ed era di propriet\u00e0 del conte d'Egmont duca di Bisaccia, come risulta dal Catasto Onciario gi\u00e0 nel 1742.\nSebbene di dimensioni modeste, al suo interno \u00e8 possibile notare i numerosi dipinti che ornano la chiesa, e che raffigurano numerosi santi quali: san Giovanni, san Lorenzo, sant'Antonio e sant'Isidoro di Siviglia protettore dei contadini.\nSuccessivamente al degrado dell'edificio, fu costruita una nuova chiesa distante poche centinaia di metri. La nuova chiesa, dalla pianta circolare, all'interno conserva una lapide in memoria dei piloti statunitensi, appartenenti alla 15\u00aa divisione aerea, morti durante la seconda guerra mondiale.\nSan Marco Evangelista.\n\"Localit\u00e0: Contrada San Marco\" - La cappella rurale dista approssimativamente quattro chilometri dal centro abitato, e si trova nell'omonima contrada, sulla strada per Canosa di Puglia.\nFino ai primi dell'Ottocento, Il 25 aprile, giorno in cui ricorre la festa del Santo, i preti membri del Capitolo si recavano nella cappella per la celebrazione della messa e la benedizione dei campi. Successivamente, la celebrazione si spost\u00f2 presso il convento dei Cappuccini, da cui partiva la processione alla volta della Chiesa Madre, dopo una breve sosta a palazzo Carmelo, l'ex municipio. Anche questo rito, come quello celebrato nella cappella rurale, ormai non \u00e8 pi\u00f9 celebrato.\nSanta Maria dell'Annunziata.\n\"Localit\u00e0: Contrada Santa Maria dei Manzi\" - La chiesa, la cui esistenza \u00e8 nota sin dal 1758, si trova a circa quattro chilometri dal centro urbano, sulla strada per Manfredonia.\nLa facciata presenta un arco in stile gotico sormontato da una lunetta. Ai suoi lati vi sono invece, due nicchie vuote. Al centro della facciata, inoltre, si trova una cella campanaria provvista di una campana risalente al 1852.\nPoich\u00e9 il pavimento \u00e8 al di sotto del piano stradale, l'ingresso \u00e8 garantito da tre scalini.\nL'interno presenta una sola navata, che dall'ingresso si restringe verso il fondo della chiesa. Numerosa la presenza di archi e contrarchi con volte a vela. Al centro del presbiterio vi \u00e8 l'altare costruito in pietra leccese, di stile barocco.\nTra il 1989 e il 1991, la costruzione ha subito una serie di lavori di restauro, grazie ai quali sono tornati alla luce frammenti di antichi affreschi.\nSul fianco destro della chiesa, vi \u00e8 un locale che presenta un'iscrizione sulla porta d'ingresso. L'iscrizione parla dell'eremita che fece costruire il locale nell'aprile del 1543.\nSanta Maria delle Grazie (Torricelli).\nLa chiesa, che dista circa 3 chilometri dal centro cittadino, si trova all'interno della masseria di propriet\u00e0 della famiglia Torricelli, nell'omonima contrada. Il complesso si compone di una palazzina padronale a cui \u00e8 annessa la struttura religiosa.\nLa facciata culmina con un frontone e presenta un campanile a vela ad unica cella trasversale. La facciata \u00e8 inoltre rivolta verso l'antica Chiesa Madre.\nIl portale con stipiti in pietra immette nell'unica navata coperta a botte, mentre il piccolo catino absidale ospita un altare in muratura decorato e una finestra che illumina l'ambiente.\nLa chiesa \u00e8 stata elevata, successivamente al suo restauro, a oratorio semipubblico il 22 agosto del 1977.\nSanta Maria delle Grazie (San Martino).\n\"Localit\u00e0: Contrada San Martino\" - Considerando le vicende storiche legate a questa chiesa, Santa Maria delle Grazie \u00e8 indubbiamente da considerarsi la chiesa campestre pi\u00f9 importante. La struttura \u00e8 ubicata sulla strada che un tempo, percorrendo il Tratturo di Casal Trinit\u00e0, portava a Trinitapoli.\nLa storia della chiesa risulta essere alquanto incerta. Probabilmente la struttura fu eretta nel IX secolo come cappella gentilizia per volere dei fratelli Lupis o Lupo di Giovinazzo, sulle rovine di un antico tempio pagano.\nBench\u00e9 sussistano dei dubbi sull'effettiva costruzione della chiesa, dovuti a probabili errori di trascrizione, \u00e8 certa l'esistenza della chiesa agli inizi del Cinquecento. Qui, infatti, fu trasportato il corpo senza vita di Louis d'Armagnac, duca di Nemours comandante dell'esercito francese sconfitto da Consalvo da Cordova durante la Battaglia di Cerignola. Ancora oggi all'interno della chiesa, alla destra dell'arco trionfale, si pu\u00f2 leggere un'iscrizione dell'epoca (eseguita quasi certamente con un pugnale) che ricorda lo scontro.\nSanta Maria delle Grazie \u00e8 nota anche con l'appellativo di \"Incoronatella\", poich\u00e9 l'ultimo sabato di aprile qui si svolgeva una sagra che radunava tutti i devoti della Madonna dell'Incoronata che non potevano recarsi al santuario sulla strada tra Cerignola e Foggia.\nSan Vito Martire.\n\"Localit\u00e0: San Vito\" - La cappella di San Vito \u00e8 sita nell'omonima contrada, distante all'incirca quattro chilometri dalla citt\u00e0, e si trova sulla stessa strada che porta al macello comunale.\nIl Santo, martire nel 303 d.C. insieme a nutrice e al marito di quest'ultima, viene celebrato il 15 giugno; data in cui molti cerignolani, vista la diffusione del nome Vito in citt\u00e0, si recano alla cappella per la Santa Messa."}
{"id": "1446806", "revid": "767487", "url": "https://it.wikipedia.org/wiki?curid=1446806", "title": "I testimoni (film)", "text": "I testimoni (\"Les t\u00e9moins\") \u00e8 un film del 2007 diretto da Andr\u00e9 T\u00e9chin\u00e9.\nNel film, che ha per protagonisti Emmanuelle B\u00e9art e Michel Blanc, si ritrovano temi tra cui l'amore tormentato, la morte e la rinascita.\nL'azione si svolge a Parigi nel 1984 all'imperversare delle prime epidemie di AIDS.\nIl film \u00e8 stato presentato in concorso al Festival di Berlino.\nTrama.\nManu ha 20 anni quando arriva a Parigi in cerca di lavoro. Si trasferisce provvisoriamente nell'albergo dove alloggia la sorella, Julie, impegnata totalmente nel canto, che cerca di mantenere dal fratello una certa distanza.\nManu esce spesso la sera, frequenta luoghi d'incontro per omosessuali. Ed \u00e8 in un parco che incontra Adrien, medico gay cinquantenne e acculturato, con il quale stringer\u00e0 un'amicizia casta e spensierata.\nDurante un weekend di vacanza, Adrien presenta Manu a una giovane coppia sposata, Mehdi e Sarah, rispettivamente un poliziotto e una scrittrice di storie per bambini. In apparenza la coppia sembra felice, tranquilla, senza inquietudini. Tuttavia la realt\u00e0 \u00e8 un'altra: Sarah non riesce ad accettare suo figlio, nato da poco, e, non riuscendo a prendersi cura di lui, s'immerge totalmente nel suo lavoro di scrittrice, anche se in piena crisi creativa.\nL'arrivo di Manu a Parigi e la sua intrusione nella vita di Julie, Mehdi, Sarah e Adrien metter\u00e0 in crisi il loro fragile equilibrio sociale e sentimentale, senza volerlo n\u00e9 saperlo, rivelandone i desideri pi\u00f9 reconditi."}
{"id": "1446811", "revid": "767487", "url": "https://it.wikipedia.org/wiki?curid=1446811", "title": "Give Me the Fear", "text": "Give Me the Fear \u00e8 l'album d'esordio della rock band britannica Tokyo Dragons, pubblicato il 25 ottobre 2005."}
{"id": "1446812", "revid": "838137", "url": "https://it.wikipedia.org/wiki?curid=1446812", "title": "Federazione Motociclistica Italiana", "text": "La Federazione Motociclistica Italiana, pi\u00f9 nota con la sigla FMI, \u00e8 l'ente che in Italia rappresenta e cura gli interessi generali del mondo delle motociclette; in special modo e sin dall'inizio per quanto riguarda il motociclismo sportivo, ma anche nel campo della produzione di serie, dell'educazione e della sicurezza stradale, del settore moto storiche e in quello del mototurismo.\nStoria.\nI primi movimenti in questo campo avvennero intorno al 1901 quando il Club Sportivo Ardire organizza il primo Campionato Toscano di ciclismo, formando anche una categoria per motocicli. Nel 1903 vengono creati il Moto Club Como, il Moto Club Firenze e l'Unione Sportiva Leonessa d'Italia. Non essendo uniti nei criteri di svolgimento delle gare, i gruppi creano una sorta di tornei molto diversi fra loro, e questo crea problemi per i partecipanti.\nIl sodalizio nacque il 29 aprile 1911 come Moto Club d'Italia, allo scopo di \"dare allo sport motociclistico un'organizzazione uniforme e un regolamento unico che ne disciplini tutte le manifestazioni\" e, per celebrare la fondazione, organizz\u00f2 una competizione per motociclette sul circuito ellissoidale in terra battuta del \"Trotter\" (l'antico ippodromo milanese) che riusc\u00ec a richiamare, secondo le cronache dell'epoca, oltre 5.000 spettatori.\nIl giorno 8 ottobre dello stesso anno, il neonato Club diede il via al \"1\u00ba Campionato Motociclistico Italiano\", organizzando la gara di velocit\u00e0 sul percorso Sesto San Giovanni \u2013 Lecco \u2013 Colico \u2013 Sondrio \u2013 Passo dell'Aprica \u2013 Edolo \u2013 Lovere \u2013 Bergamo \u2013 Crescenzago; un tracciato di 314,6 km, da completare nel tempo massimo di 7 ore.\nNel 1929, la sede federale del Moto Club d'Italia fu trasferita a Roma. Il 15 aprile 1932, in vista del Gran premio d'Europa, svoltosi a Roma due giorni dopo, il re Vittorio Emanuele concesse al sodalizio l'insegna e il titolo di \"Reale\" e la denominazione venne mutata in Reale Moto Club d'Italia.\nNel 1935, quale risposta alle \"inique sanzioni\" comminate all'Italia dalla Societ\u00e0 delle Nazioni, su richiesta del Regno Unito, inizi\u00f2 il periodo dell'autarchia, nel quale si decise l'abolizione delle terminologie anglofone, cos\u00ec mutando il Reale Moto Club d'Italia in Reale Federazione Motociclistica Italiana.\nDurante la Repubblica Sociale Italiana il CONI venne trasferito a Venezia e, con esso, la Reale Federazione Motociclistica Italiana.\nDopo il referendum istituzionale del 1946, l'assemblea dei soci riunitasi a Montecatini, decise di mutare la denominazione in \"Federazione Motociclistica Italiana\" e di spostare la sede federale a Milano, poi nuovamente e definitivamente trasferita a Roma, nel 1964.\nPresidenti.\nLa seguente lista riporta in ordine cronologico i nomi dei Presidenti che si sono succeduti alla guida della Federazione.\nOrganizzazione.\nAnche se la sede principale \u00e8 situata a Roma, in tutto il territorio sono sparse diversi gruppi aderenti alla federazione, chiamati Moto club. Un qualsiasi individuo voglia iscriversi ad un Motoclub (naturalmente in territorio italiano), aderisce di conseguenza anche alla FMI. Queste sedi non sempre contengo nella loro denominazione il nome del comune ove sono situate, ma possono avere qualsiasi nominativo. L'attivit\u00e0 dei moto club consiste nell'organizzazione di motoraduni e altri eventi sportivi di carattere locale, nazionale ed internazionale.\nLe specialit\u00e0 ed i titoli.\nElenco delle specialit\u00e0 gestite dalla Federazione Motociclistica Italiana e numero dei titoli internazionali conseguiti (aggiornato il 07-06-2018):\nSupermoto.\nDiscipline accessorie: Mototurismo, Moto d'Epoca ed Educazione e Sicurezza stradale."}
{"id": "1446820", "revid": "149726", "url": "https://it.wikipedia.org/wiki?curid=1446820", "title": "Gimnuri", "text": ""}
{"id": "1446824", "revid": "2014155", "url": "https://it.wikipedia.org/wiki?curid=1446824", "title": "Malcolm II di Scozia", "text": "La data di nascita di M\u00e1el Coluim \u00e8 sconosciuta, ma si ritiene che sia avvenuta attorno al 980 se il Flateyjarb\u00f3k \u00e8 esatto nel datare il matrimonio della figlia Sigurd Hlodvisson al tempo di Olaf Tryggvason.\nSecondo gli annali irlandesi che raccolgono le notizie sulla sua vita, M\u00e1el Coluim fu \"ard r\u00ed Alban\", Alto Re di Scozia. Come del resto Brian Boru, Alto Re d'Irlanda, egli non era l'unico re di Scozia: tra i suoi vassalli si ricordano il Re-dio Strathclyde, che govern\u00f2 a lungo nel sud ovest della Scozia, e diversi Re di stirpe Norse-Gael delle coste a ovest e delle Isole Ebridi e l'avversario Mormaer di Moray. A sud, nel Regno d'Inghilterra, gli erano fedeli i Conti di Bernicia e Northumbria, i cui predecessori erano stati Re di Northumbria e avevano regnato su gran parte del sud della Scozia, e che continuavano a governarne gran parte del sud est.\nPrimi anni.\nNon \u00e8 chiaro se M\u00e1el Coluim fece la prima apparizione pubblica nel 997, quando \"Cin\u00e1ed mac Ma\u00edl Coluim\" viene identificato come l'uccisore di Causant\u00edn mac Cuil\u00e9n. Ad ogni modo, se M\u00e1el Coluim abbia ucciso Causant\u00edn o no, non ci sono dubbi che egli, nel 1005, abbia ucciso il successore di Causant\u00edn, Cin\u00e1ed mac Duib, nella battaglia di Monzievaird a Strathearn.\nJohn di Fordun scrisse che M\u00e1el Coluim sconfisse le armate norvegesi nel primo giorno della sua incoronazione, ma questo fatto non viene riportato da alcun'altra fonte. Fordun indica che il Vescovato di Mortlach (successivamente trasferito ad Aberdeen) venne fondato in ringraziamento di questa vittoria.\nLa Bernicia.\nLa prima azione rimarchevole del regno di Malcom II fu l'invasione della Bernicia, dal momento che il re locale non aveva voluto sottomettersi alla sua volont\u00e0, fatto che port\u00f2 all'assedio di Durham. Lo scontro sembra sia stata una sconfitta per gli abitanti della Northumbria, guidati da Uchtred l'Ardito, futuro Conte di Bernicia.\nUna seconda guerra in Bernicia, probabilmente nel 1018, ebbe maggior successo. La Battaglia di Carham, combattuta sul fiume Tweed, fu una vittoria per gli scozzesi, guidati da Malcom II in persona e dagli uomini di Strathclyde guidati da E\u00f3gan (Owen il Coraggioso). In questo periodo, la morte del Conte Uchtred avrebbe dovuto essere gi\u00e0 avvenuta, ed Eir\u00edkr H\u00e1konarson venne nominato Conte di Northumbria dal cognato, Canuto il Grande, anche se la sua influenza rimase limitata nella zona a sud, il regno formale di Deira, ed Eir\u00edkr si oppose agli scozzesi.\nUna delle figlie di Malcom II, il cui nome \u00e8 sconosciuto, spos\u00f2 Sigurd Hlodvisson, Conte delle Orcadi. Il loro figlio, Thorfinn Sigurdsson aveva appena cinque anni quando Sigurd venne ucciso, il 23 aprile 1014, nella Battaglia di Clontarf. La \"Orkneyinga saga\" riporta che Thorfinn venne cresciuto alla corte di Malcom II e, dal nonno, ottenne il governo di Caithness. Thorfinn, definito \"Heimskringla\", fu un fervido alleato dei re di Scozia, e fu di valido aiuto a Malcom II stesso contro la tirannia del re norvegese Olaf Haraldsson.\nMorte e successione.\nM\u00e1el Coluim mor\u00ec nel 1034 (Mariano Scoto riporta la data della sua morte il 25 novembre 1034). L'elenco dei re di Scozia lo vede morire a Glamis, descrivendolo come il re scozzese pi\u00f9 valoroso e vittorioso. Gli Annali di Tigernach riportano: \"M\u00e1el Coluim mac Cin\u00e1eda, Re di Scozia, l'onore di tutta l'Europa dell'ovest, \u00e8 morto\". La Profezia di Berch\u00e1n, che fu d'ispirazione per John di Fordun e per Andrew of Wyntoun, riportava che egli sarebbe morto di morte violenta, aggredito da alcuni banditi, combattendo contro \"i parricidi\", probabilmente i figli di M\u00e1el Brigte di Moray, a cui Malcom II aveva sottratto il trono.\nAd ogni modo, la teoria pi\u00f9 veritiera sulla morte di Malcom II \u00e8 quella data da Mariano, taciuta dagli annali irlandesi, il quale parla del successore di Malcom, Donnchad, che govern\u00f2 per cinque anni e nove mesi. Dal momento che la morte di quest'ultimo sarebbe avvenuta nel 1040, descritta come \"morte prematura\" dagli Annali di Tigernach, avrebbe dovuto essere un ragazzo nel 1034. L'assenza di posizioni certe fa permanere il dubbio sulla causa della morte di Malcom II.\nNon si conosce molto altro della vita di M\u00e1el Coluim; il Book of Deer riporta che M\u00e1el Coluim fu il fondatore, come gi\u00e0 detto, del Vescovato di Mortlach-Aberdeen."}
{"id": "1446830", "revid": "339392", "url": "https://it.wikipedia.org/wiki?curid=1446830", "title": "\u00d6stlich Raron", "text": ""}
{"id": "1446831", "revid": "101175", "url": "https://it.wikipedia.org/wiki?curid=1446831", "title": "S\u00e9bastien Le Grelle", "text": "Carriera.\nLa sua carriera in campo internazionale \u00e8 iniziata nelle gare del campionato Europeo Velocit\u00e0 dove ha partecipato negli anni dal 1997 al 2000 alla categoria Supersport vincendo il titolo nel 1999 in sella ad una Suzuki.\nNel 2000, dopo aver iniziato la stagione nell'europeo, ha avuto la possibilit\u00e0 di esordire nel motomondiale gareggiando nella classe 500 su una Honda NSR 500 V2 del team Tecmas Honda Elf, prendendo il posto di S\u00e9bastien Gimbert. Nelle 8 presenze ai gran premi ha raccolto un totale di 7 punti che l'hanno fatto giungere al 20\u00ba posto della classifica stagionale.\nNel 2001 \u00e8 passato a competere nel campionato mondiale Supersport su Honda CBR 600 del team Moto 1 Honda Elf Dholda, ottenendo il 33\u00ba posto stagionale; vi ritorna nel 2004 e nel 2005 classificandosi rispettivamente al 40\u00ba e al 20\u00ba posto. Nel 2005 vince anche la tappa olandese del campionato europeo di categoria.\nLe ultime presenze nel mondiale supersport sono del 2006 in cui si piazza al 26\u00ba posto.\nNel 2015 e nel 2017 vince il campionato internazionale di corse su strada nella classe Superbike con una BMW."}
{"id": "1446833", "revid": "798140", "url": "https://it.wikipedia.org/wiki?curid=1446833", "title": "Consiglio Nazionale Forense", "text": "Il Consiglio Nazionale Forense (CNF) \u00e8 l'organismo di rappresentanza istituzionale dell'avvocatura italiana e, sotto quel profilo, rappresenta l'intera classe forense.\n\u00c8 stato istituito con R.D.L. 27 novembre 1933, n. 1578 e dal R.D. 22 gennaio 1934, n. 37. La disciplina ha subito modificazioni dalla legge 31 dicembre 2012 n. 247. Ha sede a Roma presso il Ministero della giustizia.\nCaratteristiche e struttura.\n\u00c8 l'istituzione apicale del sistema ordinistico forense ed \u00e8 composto da membri eletti su base distrettuale, con mandato quadriennale. I componenti sono trentatr\u00e9, e non possono essere eletti consecutivamente pi\u00f9 di due volte nel rispetto dell'equilibrio tra i generi.\n\u00c8 composto da avvocati iscritti all'albo speciale per il patrocinio davanti alle giurisdizioni superiori. Il meccanismo di elezione dei componenti del Cnf \u00e8 basato sull'elezione da parte dei componenti dei vari Consigli dell'ordine, riuniti su base distrettuale, a loro volta eletti dagli iscritti all'albo, e integra un sistema elettorale che dovrebbe risultare idoneo a selezionare candidati di profilo, tale da non dare adito a dubbi circa la possibilit\u00e0 di condizionamenti e interferenze nell'esercizio delle funzioni. Al suo interno il Consiglio elegge il Presidente, due Vice Presidenti, il Segretario ed il Tesoriere. Il Consiglio uscente resta in carica per il disbrigo degli affari correnti fino all'insediamento del Consiglio neoeletto.\nFondazioni.\nHa istituito negli anni alcune fondazioni, in particolare:\nRappresentanza internazionale.\nIl Consiglio Nazionale Forense partecipa alla composizione ed ai lavori delle istituzioni dell'avvocatura internazionale, essendo membro della FBE (Federazione degli Ordini Forensi Europei - Consiglio d'Europa) e del Consiglio degli Ordini Forensi d'Europa (CCBE)."}
{"id": "1446836", "revid": "466539", "url": "https://it.wikipedia.org/wiki?curid=1446836", "title": "Arcipelago Alessandro", "text": "Larcipelago Alessandro, arcipelago di Alessandro o arcipelago Alexander \u00e8 un gruppo di isole situato lungo la costa dell'Alaska sud-orientale, chiamato cos\u00ec in onore dello zar Alessandro II di Russia.\nConta circa 1100 isole: sono le cime di una catena di montagne sommerse (prosecuzione dei monti Sant'Elia) che emergono ripide dall'oceano Pacifico; la superficie totale \u00e8 di 36 780\u00a0km\u00b2. Canali profondi e fiordi separano le isole e le dividono dalla terraferma.\nI nativi dell'arcipelago sono i popoli Tlingit e Kaigani Haida, mentre il popolo Tsimshian trovato sull'isola Annette \u00e8 originario della Columbia Britannica ed emigr\u00f2 qui nel XIX secolo. La popolazione totale delle isole si aggira intorno ai 30 000 abitanti. Le principali attivit\u00e0 delle isole sono: turismo, pesca e attivit\u00e0 forestali di taglio e trasporto legname.\nKetchikan dell'isola Revillagigedo e Sitka dell'isola Baranof sono le maggiori citt\u00e0 dell'arcipelago. Juneau, la pi\u00f9 grande citt\u00e0 della regione, si trova sulla terraferma e non fa parte dell'arcipelago.\nUna specie tipica che popola l'arcipelago \u00e8 quella del \"Canis lupus ligoni\" (lupo dell'arcipelago Alessandro)\nLe isole.\nLe isole dell'arcipelago hanno coste ripide e irregolari e foreste temperate sempreverdi. Le maggiori, in ordine di grandezza, sono: \nSeguono, inferiori ai 1000\u00a0km\u00b2:\nStoria.\nIl primo europeo a visitare l'arcipelago fu, nel 1741, il navigatore russo Aleksej Il'i\u010d \u010cirikov, che avvist\u00f2 le coste delle isole Noyes e Baker (entrambe al largo della costa occidentale dell'isola Principe di Galles), cos\u00ec come Baranof, Chichagof, Kruzof e Yakobi. Nel 1774, Juan Jos\u00e9 P\u00e9rez Hern\u00e1ndez avvist\u00f2 la costa meridionale dell'isola Dall, mentre Juan Francisco de la Bodega y Quadra entr\u00f2 nella baia di Bucareli al largo dell'isola Principe di Galles l'anno seguente. Nel 1792 Jacinto Caama\u00f1o avvist\u00f2 l'isola Revillagigedo e le isole Gravina, scoprendo lo stretto di Clarence.\nGeorge Vancouver e i suoi uomini effettuarono un'indagine approfondita dell'arcipelago nel 1793 e 1794, circumnavigando sia Revillagigedo che Admiralty, mappando l'intera isola di Kuiu, i lati est delle isole Baranof e Chichagof, Etolin, Wrangell, Zarembo, Mitkof e Kupreanof.\nNel giro di un decennio i russi avevano attraversato lo stretto di Peril, che separa le isole Chichagof e Baranof, e nei decenni successivi trovarono lo stretto e i passaggi che separavano molte delle altre isole maggiori. L'arcipelago era luogo di commercio marittimo di pellicce all'inizio del XIX secolo. Il controllo delle isole pass\u00f2 dalla Russia agli Stati Uniti con l'acquisto dell'Alaska nel 1867.\nSecondo il dizionario dei nomi dei luoghi dell'Alaska di Donald Orth (pag. 64), l'arcipelago Alessandro ha ricevuto il suo nome dalla \"U.S. Coast and Geodetic Survey\" nel 1867 in onore dello zar Alessandro II di Russia. Su una mappa del 1860 dell'America russa (l'Alaska), il gruppo di isole \u00e8 chiamato \"King George III Archipelago\" (arcipelago di Re Giorgio III)."}
{"id": "1446838", "revid": "767487", "url": "https://it.wikipedia.org/wiki?curid=1446838", "title": "Il figlio di due madri", "text": "Il figlio di due madri (\"Fils de deux m\u00e8res ou Com\u00e9die de l'innocence\") \u00e8 un film francese del 2000 diretto da Ra\u00fal Ruiz.\nIl film fu presentato alla Mostra del Cinema di Venezia nel 2000.\nTrama.\nLa vita della famiglia del ragazzino Camille viene sconvolta dall'irruzione della violinista Isabelle, che ha perso il figlio Paul, annegato due anni prima, e che Camille afferma essere la sua vera madre. I filmati girati dal ragazzo con la sua videocamera aiutano il ragazzino a risolvere l'enigma."}
{"id": "1446839", "revid": "729019", "url": "https://it.wikipedia.org/wiki?curid=1446839", "title": "Siegfried Engel", "text": "Biografia.\nA soli 15 anni si iscrisse a un'organizzazione giovanile nazista e nel 1931 entr\u00f2 nella Giovent\u00f9 hitleriana; in seguito entr\u00f2 nelle SA, di cui fece parte dal 1932 al luglio 1934, uscendone circa un mese dopo la notte dei lunghi coltelli.\nPoco dopo essersi laureato in filosofia, divenne membro delle SS il 28 gennaio 1936 con la tessera n\u00b0 272593; divenne poi membro dello Sicherheitsdienst, il servizio di sicurezza delle SS e, in poco di pi\u00f9 di due anni, il 30 gennaio 1939 venne promosso Hauptsturmf\u00fchrer (capitano). Dopo lo scoppio della seconda guerra mondiale venne inviato a Oslo, dove oper\u00f2 dal 25 aprile al 1\u00ba dicembre 1940. Tornato dalla Norvegia occupata, il 29 gennaio 1941 venne nominato Sturmbannf\u00fchrer (maggiore).\nIl 5 gennaio 1944 divenne capo dell'Aussenkommando Sipo-SD a Genova ed il 30 gennaio 1945 fu promosso Obersturmbannf\u00fchrer (tenente colonnello).\nLa Strage della Benedicta e la Strage del Turchino.\nIl 7 aprile 1944 i nazifascisti, guidati da Engel, fucilarono 147 partigiani e altri caddero in combattimento, dopo aver circondato la Brigata Autonoma Alessandria e la 3\u00aa Brigata Garibaldi Liguria in localit\u00e0 Benedicta di Bosio; altri 59 partigiani, fatti prigionieri, furono poi fucilati nella Strage del Turchino il 19 maggio 1944, al Passo del Turchino. Altri quattrocento partigiani furono catturati in seguito a rastrellamenti e avviati alla deportazione nel lager di Mauthausen: duecento di loro riuscirono fortunosamente a scappare dal treno che si dirigeva al lager. Alla Strage della Benedicta riusc\u00ec a sopravvivere alle fucilazioni Giuseppe Ennio Odino, perch\u00e9 creduto morto. Engel, inoltre, guid\u00f2 i nazifascisti nella battaglia di Pertuso e nella battaglia di Cantalupo, dove venne ucciso Fiodor, entrambe in val Borbera.\nLa Strage di Portofino.\nNella notte tra il 2 e il 3 dicembre 1944 22 partigiani vennero prelevati dalla IV Sezione del carcere di Marassi, poi vennero legati reciprocamente con filo di ferro con pesanti pietre come zavorra e furono caricati su alcune barche, fucilati e gettati in mare al largo di Portofino, nei pressi della localit\u00e0 Olivetta. Le ragioni di questo eccidio sono tuttora oscure.\nLa Strage di Cravasco.\nIl 23 marzo 1945, su ordine di Engel, per l'uccisione di nove militari tedeschi vennero prelevati dal carcere di Marassi di Genova venti antifascisti, che avevano gi\u00e0 subito torture alla Casa dello Studente. Furono caricati su un camion e portati nei pressi del cimitero di Cravasco, frazione di Campomorone per essere fucilati.\nLa Casa dello Studente a Genova.\nLa Casa dello Studente, sede delle SS di Genova guidate da Engel, divenne sede di torture dal 1943 al 1945, anche continuate per mesi contro partigiani e anche contro civili.\nProcessi e morte.\nNel 1996 Engel fu indagato per \"reato continuato di violenza in concorso con omicidio in danno di cittadini italiani\" dalla procura militare presso il Tribunale militare di Torino: fu in seguito rinviato a giudizio e condannato all'ergastolo in contumacia il 15 novembre 1999, condanna che non scont\u00f2, dato che le autorit\u00e0 tedesche non concessero mai l'estradizione richiesta dal ministero di Giustizia italiano.\nNel marzo 2000, per\u00f2, la procura di Amburgo richiese gli atti processuali a quella di Torino per riprocessare Engel in Germania; nel 2002 fu condannato a sette anni, che non sconter\u00e0 mai, dal tribunale di Amburgo.\nMor\u00ec ad Amburgo, nel quartiere di Lokstedt, in Siebensch\u00f6n 19, a 97 anni di et\u00e0, senza aver mai scontato nulla per i propri crimini."}
{"id": "1446843", "revid": "599013", "url": "https://it.wikipedia.org/wiki?curid=1446843", "title": "Anthony Gobert", "text": "Anche due suoi fratelli, Aaron Gobert e Alex Gobert, corrono come piloti professionisti.\nCarriera.\nInizia la sua carriera professionistica da giovanissimo con il motocross, per poi passare alle gare su pista, vincendo il campionato australiano Superbike nel 1995. Esordisce nel mondiale Superbike nel 1994, grazie ad una wild card, nel gran premio di casa, dove ottiene la pole position ed in gara la vittoria ed un terzo posto.\nLa stagione successiva, in sella ad una Kawasaki ZXR 750 del team Kawasaki Muzzy, disputa la prima stagione intera nel mondiale Superbike, chiusa al quarto posto, grazie anche alle vittorie a Laguna Seca e sul circuito di casa a Phillip Island.\nNel 1996 resta nel team Kawasaki Muzzy con la nuova Kawasaki ZX 7RR, ottenne una doppietta a Phillip Island, e chiude la stagione all'ottavo posto con 3 vittorie.\nNel 1997 passa al motomondiale - classe 500, partecipando a 9 gran premi con la Suzuki RGV \u0393 500 del team ufficiale Lucky Strike Suzuki, prima di venir squalificato per doping e licenziato a seguito di un controllo eseguito proprio dalla casa motociclistica giapponese, che in precedenza aveva accusato lo stesso Gobert di scarso impegno nelle gare. In questo modo la Suzuki si libera del contratto con l'australiano, generando il primo caso di positivit\u00e0 ad una sostanza dopante nel motociclismo.\nNel 1998 viene ingaggiato dal team Vance &amp; Hines con la Ducati 996 nel campionato AMA Superbike. Il 12 luglio 1998 una nuova vicenda negativa legata al doping segna la sua carriera. Gobert viene iscritto come wild card alla prova statunitense a Laguna Seca del mondiale Superbike, ma viene bloccato dalla Federazione Internazionale perch\u00e9 trovato nuovamente positivo ad un controllo antidroga ancora per uso di marijuana. L'australiano cade nuovamente nello stesso errore commesso l'anno precedente, proprio nel momento in cui la sua carriera stava riprendendo vigore, infatti nel campionato AMA Superbike era secondo ed aveva anche vinto tre gare, ma non era stato sottoposto mai a controlli antidoping dalla Federazione Statunitense. Viene inizialmente squalificato per tutta la stagione agonistica, pena che viene poi ridotta a sole tre gare di stop.\nLa stagione successiva \u00e8 ancora in AMA Superbike ancora con la Ducati e viene nuovamente iscritto come wild card nel mondiale Superbike a Laguna Seca, questa volta riesce ad ottenere la vittoria in gara 1. Nello stesso anno disputa anche 3 gran premi nella classe 500 con la Muz Weber.\nIl 2000 lo vede tornare nel mondiale Superbike, dove, sempre sul circuito di casa a Phillip Island, conduce alla vittoria la Bimota SB8R, riportando la Bimota al primo posto di una gara del mondiale Superbike a distanza di 11 anni dall'ultimo successo di Giancarlo Falappa al Paul Ricard nel 1989 con la Bimota YB4EI. Il team MVR Bimota Exp. per\u00f2 entra in crisi finanziaria e non conclude la stagione, costringendo Gobert a chiudere anticipatamente la stagione. Disputa comunque il Gran Premio di Donington Park nella classe 500 con la Modenas KR3 del Proton TEAM KR e 3 gare nel campionato britannico Superbike con la Yamaha.\nNel 2001 e nel 2002 ha corso nel campionato statunitense, prima in Superbike e poi in Supersport, con la Yamaha.\nNegli anni successivi \u00e8 tornato a correre nella Superbike australiana, salvo qualche apparizione nel mondiale, come nel 2006, quando sostituisce David Checa nel mondiale Supersport in 2 gare, ed ottiene una wild card nella tappa di Valencia del mondiale Superbike anche se non prende parte alle gare domenicali.\nNel 2007 ha disputato il campionato australiano superbike in sella ad una Kawasaki."}
{"id": "1446845", "revid": "69794", "url": "https://it.wikipedia.org/wiki?curid=1446845", "title": "L'Impresa", "text": "L'Impresa, anche nota come La Compagnia o Primatech Paper, \u00e8 un'associazione fittizia della serie televisiva 'Heroes'. Il suo scopo originario era identificare, monitorare e studiare i soggetti avanzati, ovvero le persone in possesso di speciali abilit\u00e0, allo scopo di proteggerle e allo stesso tempo eliminare o rinchiudere quelle pi\u00f9 pericolose.\nStoria.\nL'Impresa venne fondata tra i mesi di gennaio e febbraio del 1977 da 12 persone, tutti soggetti avanzati, ai quali si aggiunse anche Adam Monroe, che fu poco dopo rinchiuso poich\u00e9 si era convinto di dover redimere l'umanit\u00e0 diffondendo il mortale virus Shanti nel mondo. I dodici che guidarono nei primi anni l'Impresa furono: Angela Petrelli, Arthur Petrelli, Carlos Mendez, Charles Deveaux, Daniel Linderman, Harry Fletcher, Kaito Nakamura, Maury Parkman, Paula Gramble, Bob Bishop, Suzanne Ammaw e Victoria Pratt. Alcuni di loro furono poi uccisi dallo stesso Adam Monroe, in cerca di vendetta, dopo essersi liberato nel corso della seconda stagione.\nNell'episodio \"1961\" della terza stagione \u00e8 stato rivelato che in realt\u00e0 l'idea di creare un'organizzazione era nata nel 1961 da Angela Petrelli, Charles Deveaux, Daniel Linderman, e Bob Bishop che si erano conosciuti nel campo governativo di Coyote Sands. Il governo aveva appena fatto la scoperta dell'esistenza di soggetti avanzati e molti di loro furono portati in quel campo per essere rinchiusi e studiati. Lo scienziato incaricato a condurre gli studi era Chandra Suresh, il padre di Mohinder. Ben presto per\u00f2 i soggetti avanzati riuscirono a fuggire e Angela Petrelli, Charles Deveaux, Daniel Linderman, e Bob Bishop, all'epoca poco pi\u00f9 che adolescenti, decisero di rimanere insieme e cancellare tutte le loro tracce e quelle degli altri soggetti avanzati dagli archivi del governo.\nNel tempo presente, durante la prima stagione l'Impresa \u00e8 guidata da Daniel Linderman, sostituito, dopo essere stato ucciso, da Bob Bishop durante la seconda stagione, a sua volta ucciso da Sylar all'inizio della terza stagione. Dopo la morte di Bishop, l'Impresa, ormai in piena decadenza, sar\u00e0 guidata da Angela Petrelli, fino al suo definitivo fallimento quando i suoi prigionieri riescono a scappare e le sue strutture vengono distrutte. Tuttavia Angela Petrelli continua il suo lavoro grazie al figlio Nathan Petrelli, che fonda una sua organizzazione governativa, anche questa per\u00f2 destinata a fallire.\nCome copertura verso soggetti esterni, l'Impresa operava sotto il nome di \"Primatech Company\", una societ\u00e0 fittizia produttrice di carta.\nLa politica della Compagnia.\nLa politica della Compagnia, ossia il suo modo di operare, consiste nel motto \u00abuno di noi, uno di loro\u00bb. Infatti, mentre \u00e8 gestita esclusivamente da soggetti avanzati, nelle operazioni sul campo, volte a catturare o monitorare gli \"heroes\" vengono svolte da una coppia di agenti, formati da un soggetto avanzato e da una persona senza alcun'abilit\u00e0. Il principale agente dell'Impresa, Noah Bennet, infatti non ha alcun potere. Tra i colleghi soggetti avanzati avuti da Noah figurano Claude Rains, che aveva il potere dell'invisibilit\u00e0, e l'Haitiano, con l'abilit\u00e0 di cancellare la memoria e disattivare i poteri altrui. Un'altra agente dell'Impresa non dotata di poteri \u00e8 Lauren Gilmore, che ha collaborato molte volte con Noah.\nLivello 5.\nIl Livello 5 \u00e8 la prigione dell'Impresa, utilizzata per rinchiudere i soggetti avanzati ritenuti socialmente pericolosi, anche se a volte sono stati rinchiusi anche persone normali. Le celle sono programmate appositamente per neutralizzare le abilit\u00e0 dei loro prigionieri. Tra i prigionieri che sono stati rinchiusi nel Livello 5 figurano: Benjamin Knox, Stephen Canfield, Echo DeMille, Eric Doyle, Il Tedesco, Flint Gordon, Meredith Gordon, Jesse Murphy, Danny Pine. Occasionalmente sono stati prigionieri anche Sylar, Ando Masahashi, Hiro Nakamura, Baron Samedi, Maury Parkman, Peter Petrelli e lo stesso Noah Bennet."}
{"id": "1446846", "revid": "92723", "url": "https://it.wikipedia.org/wiki?curid=1446846", "title": "Diocesi di Groningen", "text": ""}
{"id": "1446851", "revid": "123503053", "url": "https://it.wikipedia.org/wiki?curid=1446851", "title": "Ruby Tuesday", "text": "Ruby Tuesday \u00e8 un brano musicale del gruppo rock inglese The Rolling Stones, pubblicato nel 1967 e inserito nella versione statunitense dell'album \"Between the Buttons\". Nel Regno Unito non fu invece compresa nel disco, e usc\u00ec solo come lato B del singolo conteneva la canzone \"Let's Spend the Night Together/Ruby Tuesday\".\nCome singolo, raggiunse il primo posto nelle classifiche degli Stati Uniti e il terzo in quelle britanniche. Nel 2004 la rivista \"Rolling Stone\" colloc\u00f2 il pezzo al 303\u00ba posto nella sua lista delle 500 migliori canzoni di tutti i tempi.\nIl brano.\n\u00c8 incerta la paternit\u00e0 del pezzo: sebbene sulla copertina del disco sia accreditata a Mick Jagger e Keith Richards, Marianne Faithfull, nella sua autobiografia, sostenne che la canzone era stata composta da Richards e Brian Jones; dal canto suo, invece, il bassista Bill Wyman, nel suo libro \"Rolling with the Stones\", attribu\u00ec la canzone al solo Richards.\nAd ogni modo, in un'intervista a \"Rolling Stone\", Keith Richards dichiar\u00f2 di aver composto la canzone in una stanza di hotel a Los Angeles, nel 1966. Dichiar\u00f2 inoltre che il soggetto della canzone era una \"groupie\" da lui conosciuta; il pezzo \u00e8 incentrato infatti intorno a una figura femminile descritta come uno \"spirito libero\".\nCantata da Jagger, la canzone vede al contrabbasso Bill Wyman e Keith Richards: il chitarrista Brian Jones vi suona invece il flauto dolce e il pianoforte.\nUna versione \"live\" del pezzo fu inclusa nell'album del 1991 \"Flashpoint\".\nCover.\nLa canzone ebbe moltissime reinterpretazioni da parte degli artisti pi\u00f9 disparati; fra i tanti musicisti che ne incisero o ne arrangiarono una propria versione, vi sono stati Janis Joplin, i Corrs, che la inclusero nei loro live, Melanie Safka, Emil\u00edana Torrini, Kenny Rogers, Don Williams, Rod Stewart, la band Hard rock Nazareth il gruppo svizzero Gotthard e gli Scorpions. In italiano ne esiste una del 1967 (\"Rubacuori\"), del gruppo I Profeti e con testo di Mogol e quella di Franco Battiato, il cui rifacimento del pezzo, contenuto nell'album \"Fleurs\", fu anche utilizzato all'interno della colonna sonora del film del 2006 \"I figli degli uomini\". Esiste anche una versione in italiano di Richard Anthony 1967."}
{"id": "1446854", "revid": "628767", "url": "https://it.wikipedia.org/wiki?curid=1446854", "title": "Provincia di Cercado (Tarija)", "text": "Cercado \u00e8 una provincia della Bolivia il cui capoluogo \u00e8 Tarija. \u00c8 situata nella parte occidentale del Dipartimento di Tarija.\nConfina con le provincia di Mendez a nord e a ovest, con la provincia di Aviles e con quella di Arce a sud e con quella di O'Connor ad est.\n\u00c8 composta da 1 comune (Tarija), 6 distretti, 29 cantoni.\nNella provincia si trova la localit\u00e0 di \"Tablada de la Tolomosa\" (situata a una quindicina di chilometri a sud della citt\u00e0 di Tarija), nota per l'omonima battaglia combattuta durante la guerra di indipendenza (15 aprile 1817) fra l'esercito realista e i creoli (\"criollos\") insorti contro il dominio spagnolo.\nSuddivisione amministrativa.\nLa provincia \u00e8 formata dal comune di Tarija"}
{"id": "1446857", "revid": "384895", "url": "https://it.wikipedia.org/wiki?curid=1446857", "title": "Cornaceae", "text": "Le Cornacee (Cornaceae ) sono una famiglia di piante angiosperme dicotiledoni. Sono principalmente alberi o arbusti delle regioni temperate e subtropicali. Nelle aree tropicali colonizzano le aree montane.\nSistematica.\nSecondo la Classificazione APG IV (2016), la famiglia comprende 2 generi:\nI generi \"Camptotheca\", \"Davidia\", \"Diplopanax\", \"Mastixia\" e \"Nyssa\", in precedenza inclusi in questo raggruppamento, sono stati spostati alla famiglia delle Nyssaceae."}
{"id": "1446860", "revid": "92723", "url": "https://it.wikipedia.org/wiki?curid=1446860", "title": "Ruremonda", "text": ""}
{"id": "1446861", "revid": "123258525", "url": "https://it.wikipedia.org/wiki?curid=1446861", "title": "Netta peposaca", "text": "Il beccoroseo, fistione beccoroseo, fistione beccorosa, anatra a becco rosso o fistione dal becco rosa (\"Netta peposaca\")\n\u00e8 un'anatra con un caratteristico becco rosso nei maschi e un becco di color ardesia nelle femmine. Sebbene venga classificato come un'anatra tuffatrice, questo fistione si nutre in maniera pi\u00f9 simile ad un'anatra di superficie.\nIl nome specifico \"peposaca\" deriva da una parola guaran\u00ed che significa \"ali appariscenti\", in riferimento alla larga striscia bianca che \u00e8 visibile soltanto ad ali distese."}
{"id": "1446862", "revid": "298055", "url": "https://it.wikipedia.org/wiki?curid=1446862", "title": "Lucas Scott", "text": ""}
{"id": "1446863", "revid": "928766", "url": "https://it.wikipedia.org/wiki?curid=1446863", "title": "Paolo Tessari", "text": "Carriera.\nLa carriera sportiva si apre nel 1991 con il debutto nel Campionato Italiano Sport Production 125. Nel 1994 chiude il campionato in seconda posizione dietro a Valentino Rossi. Passa successivamente al pi\u00f9 prestigioso campionato Italiano Velocit\u00e0 sfiorando la vittoria nel 1997, battuto solo da Marco Melandri.\nNel 1995 debutta nelle competizioni di livello internazionale prendendo parte al campionato europeo 125. Arriva quinto nel 1995, dodicesimo nel 1996 e secondo l'anno successivo dietro al francese Arnaud Vincent, ma davanti a piloti come Simone Sanna e \u00c1lvaro Molina. Nelle tre stagioni di militanza nell'europeo vince complessivamente due gare e sale sette volte sul podio.\nNegli stessi anni corre anche qualche gara nel motomondiale: l'unica sua stagione completa \u00e8 il 1996, quando corre in classe 125 con una Honda del team Pileri. Nei successivi quattro anni non colleziona che qualche sporadica partecipazione come wild card. Da sottolineare, comunque, il punto iridato conquistato in classe 500 con il quindicesimo posto al Gran Premio di Germania del 2000 in sella alla Paton (casa con la quale collabora dal 1998 al 2000).\nNel 2002 intraprende la carriera delle gare di durata partecipando alla 200 miglia di Imola con una Ducati del team Biassono Racing in coppia con Rocco Anaclerio. Nel 2003 prende parte a due prove Endurance in coppia con Lorenzo Mauri: arriva settimo a Imola e decimo a Vallelunga. Sempre con Ducati, in questa stagione \u00e8 pilota titolare nel campionato italiano Stock1000 che chiude al diciannovesimo posto.\nDal 2004 diventa pilota del team X-One, squadra con la quale corre fino al 2009 in sella a Benelli e Yamaha. Il suo miglior risultato a fine stagione \u00e8 il nono posto del 2009 conquistato (insieme a Ayrton Badovini e Willy Gruy) anche grazie alla seconda piazza alla 8 ore di Oschersleben a soli quattro giri di distacco dai vincitori."}
{"id": "1446864", "revid": "123059678", "url": "https://it.wikipedia.org/wiki?curid=1446864", "title": "Lentibulariaceae", "text": "Lentibulariaceae \u00e8 una famiglia di piante spermatofite dicotiledoni carnivore, appartenente all'ordine delle Lamiales.\nEtimologia.\nIl nome della famiglia deriva da un suo genere tipo \"Lentibularia\", ora soppresso, la cui etimologia (incerta) deriva dalla parola \"lenticolare\" che di solito si riferisce alle vesciche a forma di lenticchia di alcune piante del genere. Il nome scientifico della famiglia \u00e8 stato definito dal botanico francese Louis-Claude Marie Richard (Versailles, 4 ottobre 1754 \u2013 Parigi, 7 giugno 1821) nella pubblicazione \"Fl. Paris. (Flora Parisiensis) [Poiteau &amp; Turpin] 1: 23 (ed. fol.), 26 (ed. qto.)\" del 1808. Il botanico John Kunkel Small propose come nome della famiglia \"Pinguiculariaceae\" (da \"Pinguicola\" genere assai rappresentativo della famiglia). Proposta non accettata dalla maggioranza dei botanici.\nBiologia.\nLe specie di questa famiglia sono provviste di piccoli lobi (simili a foglioline) contenenti particolari meccanismi per catturare minuscole prede natanti. In altre specie \u00e8 la superficie delle foglie ad essere ricoperta da ghiandole glutinose che con le loro sostanze vischiose intrappolano piccoli animali (insetti).\nI meccanismi di \"predazione\" sono diversi nelle specie dei tre generi della famiglia:\nDistribuzione e habitat.\nL'habitat tipico per le specie di questa famiglia sono i terreni acquitrinosi (stazioni umide), dei fiumi e dei bacini idrici delle regioni intertropicali e foreste pluviali del Vecchio e del Nuovo Mondo. Alcune specie (\"Pinguicola\") sono epifite di foreste umide tropicali montane.\nTassonomia.\nTradizionalmente questa famiglia in passato era assegnata all'Ordine delle \"Tubiflorae\"; in tempi pi\u00f9 recenti il \"Sistema Cronquist\" l'ha inclusa nell'ordine delle Scrophulariales; attualmente con i nuovi sistemi di classificazione filogenetica (classificazione APG) \u00e8 stata assegnata all'ordine delle Lamiales, cambiando anche i livelli tassonomici superiori. In realt\u00e0 la forma del fiore delle Lentibulariaceae \u00e8 molto simile a quella delle Scrophulariaceae, ma \u00e8 una somiglianza superficiale in quanto le prime si distinguono per il numero degli stami (due), per la placentazione (libero-centrale), ma soprattutto per la presenza di specifici meccanismi di cattura per i piccoli insetti.\nFilogenesi.\nLa famiglia Lentibulariace \u00e8 monofiletica sia da analisi morfologiche che da alcune sequenze del DNA. Tuttavia l'esatta collocazione del gruppo nell'ordine Lamiales \u00e8 problematica. Alcune ricerche posizionano questa famiglia in un gruppo non meglio definito contenente le famiglie Calceolariaceae, Gesneriaceae, Plantaginaceae \"gruppo fratello\" del \"core\" dell'ordine. Altre ricerche posizionano la famiglia pi\u00f9 vicino alle Lamiaceae insieme alle Schlegeliaceae (con le quali formano un \"gruppo fratello\") insieme ad un altro \"gruppo fratello\" (Verbenaceae + Tetrachondraceae). Altre ancora in un grupo formato dalle famiglie Verbenaceae, Acanthaceae, Bignoniaceae, Martyniaceae, Pedaliaceae e altre famiglie minori.\nAnche i tre generi in base alle analisi filogenetiche del DNA risultano monofiletici. All'interno della famiglia \"Pinguicola\" rappresenta probabilmente il \"gruppo fratello\" di un clade formato dagli altri due generi. Anche dalle analisi morfologiche delle ghiandole sia mucillaginose che digestive dei tre generi risulta che \"Pinguicola\", \"Genlisea\" e \"Utricularia\" avevano un antenato comune; poi in un secondo tempo si \u00e8 separato il clade \"Genlisea\" + \"Utricularia\". Risulta anche che le varie specializzazioni morfologiche attuate dalle specie dei tre generi (la crescita stolonifera, l'abitudine epifita e quella acquatica sospesa) potrebbero essersi evolute pi\u00f9 volte in modo indipendente.\nLe possibili sinapomorfie per questa famiglia sono:\nAltri caratteri distintivi sono:\nQuesto gruppo si \u00e8 separato dal resto delle Lamiales circa 40 - 30 milioni di anni fa.\nElenco dei generi.\nLa famiglia \u00e8 composta da 3 generi e da 180 a oltre 300 specie:\nChiave per i generi.\nPer meglio comprendere ed individuare i tre generi, l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue un gruppo dall'altro).\nSpecie presenti in Italia.\nNella flora spontanea italiana sono presenti le seguenti specie:\nIn Europa complessivamente sono presenti 21 specie del genere \"Pinguicola\" e 7 specie del genere \"Utricularia\".\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nL'interesse per queste piante \u00e8 da parte della comunit\u00e0 scientifica per lo studio dei vari adattamenti biologici relativi ai meccanismi di cattura soprattutto per gli organismi che galleggiano sulle acque libere o stagnanti. Alcune specie vengono coltivate come curiosit\u00e0 botaniche. Anticamente le foglie di \"Pinguicula\" venivamo usate per la coagulazione del latte oppure i succhi vischiosi trovavano impiego come pomata fissante per i capelli.\nAltre notizie.\nQuesta famiglia in altre lingue \u00e8 chiamata nei seguenti modi:"}
{"id": "1446865", "revid": "1610933", "url": "https://it.wikipedia.org/wiki?curid=1446865", "title": "Fistione beccoroseo", "text": ""}
{"id": "1446870", "revid": "767487", "url": "https://it.wikipedia.org/wiki?curid=1446870", "title": "Anello dell'Unicorno", "text": "L'Anello dell'Unicorno \u00e8 un anello di stelle presente intorno alla Via Lattea, in direzione della costellazione dell'Unicorno.\nCaratteristiche.\nL'anello consisterebbe in una struttura formata da una corrente stellare, proveniente dalla Galassia Nana Ellittica del Cane Maggiore e raggiungente la Via Lattea, formatosi nel corso di milioni di anni. La corrente, a forma di anello, gira attorno alla nostra Galassia per tre volte, ed \u00e8 costituita da un lungo filamento di stelle strappate alla galassia nana dalla forza mareale durante i suoi passaggi ravvicinati alla Via Lattea; l'anello ha una massa di 100 milioni di Soli ed una lunghezza di 200.000 anni-luce.\nLa corrente stellare fu identificata per la prima volta nel 2002 dagli astronomi che studiano il Sloan Digital Sky Survey. Lo studio venne effettuato anche a causa della strana posizione di alcuni ammassi globulari, in particolare NGC 1851, NGC 1904, NGC 2298 e NGC 2808, che mostravano similitudini con quelli prossimi alla Galassia Nana Ellittica del Sagittario; studi approfonditi permisero la scoperta, nel 2003, della Galassia Nana del Cane Maggiore, la pi\u00f9 vicina a noi. Nel 2006, uno studio che sfruttava i dati del progetto 2MASS (una mappatura del cielo) mostr\u00f2 una doppia natura dell'Anello, il quale farebbe parte del \"warp\" (distorsione) del disco galattico. Comunque, osservazioni condotte dall'Osservatorio anglo-australiano pubblicate nel 2007 suggeriscono che tali deformazioni non possono creare la struttura osservata, la quale deve quindi essere formata anche da un \"flare\" del disco galattico, oppure potrebbe avere origini extragalattiche."}
{"id": "1446876", "revid": "121124471", "url": "https://it.wikipedia.org/wiki?curid=1446876", "title": "Amaleciti", "text": "Gli Amaleciti (o Amalechiti) furono un antico popolo abitante nel Negev e ricordato pi\u00f9 volte nella Bibbia ebraica. Essi sono considerati discendenti di un ancestrale personaggio di nome \"Amalek\" (Arabo \u0639\u0645\u0627\u0644\u064a\u0642, \"\u02bfAm\u0101l\u012bq\", ebraico \u05e2\u05b2\u05de\u05b8\u05dc\u05b5\u05e7, \"\u02bbAmaleq\" o \"\u02bb\u0102m\u0101l\u0113q\"), capo di una trib\u00f9 edomita. Il suo nome \u00e8 spesso usato nella Bibbia per indicare collettivamente tutti i suoi discendenti. Anche le tradizioni arabe lo ricordano come antenato eponimo degli Amaleciti.\nSecondo la genealogia di e di Amalek era figlio di Elifaz (primogenito di Esa\u00f9) e della sua concubina Timna, sorella di Lotan e figlia di Seir (), un hurrita, nel cui territorio si stabilirono i discendenti di Esa\u00f9. Il passo di si riferisce ad Amalek anche come il \"capo di Amalek\", per cui il suo nome sembra essere diventato un titolo riferibile al clan o al territorio sul quale questi avrebbe regnato.\nNella Torah sono descritti come una popolazione che attacc\u00f2 proditoriamente il popolo d'Israele durante la fuga dall'Egitto e perci\u00f2 sono considerati un simbolo del male, bench\u00e9, in quanto discendenti da Esa\u00f9, fossero \"parenti\" degli ebrei.\nIl nome \"Amalek\" \u00e8 talvolta tradotto \"abitante della vallata\".\nGli Amaleciti nella Bibbia.\nLa loro area d'insediamento \u00e8 il Negev: \"Gli Amaleciti abitano la regione del Negev\" (), \nmentre altrove si conferma:\nNel Pentateuco, gli Amaleciti sono nomadi che attaccarono gli Israeliti a Refidim nel deserto del Sinai durante il loro esodo dall'Egitto: \nPoco dopo gli Amaleciti attaccarono ancora gli Israeliti a Corma (). Anche successivamente, durante il difficile insediamento degli ebrei nella terra di Caanan, gli amaleciti si allearono con i Moabiti () e i Madianiti () contro gli Israeliti.\nL'attacco degli Amaleciti a Refidim aveva coinvolto i pi\u00f9 deboli della retroguardia, mentre tutto il popolo era stanco e sfinito. Esso, perci\u00f2, non verr\u00e0 perdonato e secondo la Bibbia il Dio d'Israele avrebbe ordinato il loro sterminio (; ; )\nLa fortunata spedizione di Saul contro la non identificata \"citt\u00e0 di Amalek,\" in pianura () si concluse con la cattura del re amalecita, Agag. Saul e il suo esercito annichilirono completamente tutto il popolo degli Amaleciti, ma si meritarono la collera di Samuele per non aver votato allo sterminio anche il re Agag e tutto il loro bestiame (), come Dio aveva comandato. Lo stesso Samuele giustizi\u00f2 il re amalecita.\nGuerra di sterminio contro gli Amaleciti.\nCome osserva la \"Jewish Encyclopedia\", \"David intraprese una guerra santa di sterminio contro gli Amaleciti\", che di conseguenza scomparvero dalla storia. Tempo dopo, all'epoca di Ezechia, 500 Simeoniti annichilirono i restanti Amaleciti che erano sopravvissuti\" sul Monte Seir, e s'insediarono sulle loro terre:\nLe relazioni bibliche fra trib\u00f9 ebraiche e amalecite furono di irriducibile ostilit\u00e0 da parte delle prime ai danni delle seconde, essenzialmente a causa degli attacchi di Amalek a Israele lungo il loro esodo dall'Egitto:\nQuesta inimicizia \u00e8 espressa nuovamente nel quarto e conclusivo oracolo di Balaam:\ne ancora:\nLo scontro \u00e8 ricordato ancora nel Libro dei Giudici, nel Giudicato di Ehud:\ne ancora all'epoca di Gedeone, dal momento che gli Amaleciti si unirono in alleanza d'intenti con i Madianiti:\nQuesta inimicizia \u00e8 del pari alle basi del comando dato da Dio a Saul:\nIl fallimento di Saul nell'obbedire a questo ordine gli costa la regalit\u00e0 e il favore dell'Onnipotente. Si veda infatti il commento fatto pi\u00f9 tardi dal profeta Samuele, evocato da Saul grazie all'opera di una negromante:\nAnche la tradizione ebraica pi\u00f9 tarda commenta questo evento:\nMaimonide spiega tuttavia - influenzato visibilmente dalla legge islamica relativa al \"jih\u0101d\" - che il comando di eliminare la nazione di Amalek esige che il popolo israelita richieda pacificamente a loro di accettare per se stessi le leggi di No\u00e8 e di pagare un'imposta al regno d'Israele. Solo se gli Amaleciti dovessero rifiutare il comandamento sarebbe legittimamente applicabile.\nLa distruzione di animali e il bottino, tuttavia, non erano pratiche regolari al tempo di Saul. Questo era evidentemente un comando impartito per una specifica battaglia. Il suo contemporaneo David oper\u00f2 diversamente pochi anni pi\u00f9 tardi.\n\u00c8 importante, nella tradizione ebraica, che il piano di sterminare gli ebrei, come riportato nel libro di Ester, fosse stato realizzato da Haman, un Agaghita, o Amalecita. Dal momento che il Signore promette di \"cancellare il nome\" di Amalek, quando il Libro di Ester viene letto nel corso della festa di Purim, l'uditorio rumoreggia allorch\u00e9 il nome di \"Haman\" viene menzionato, cos\u00ec che il suo nome non venga ascoltato.\nSimbolismo degli Amaleciti.\nNella tradizione ebraica, gli Amaleciti rappresentano l'archetipico nemico degli Israeliti. Per esempio, nel Libro di Ester Aman, che intende sterminare tutti gli Israeliti, \u00e8 chiamato l'Agaghita, da intendersi come qualcuno che discende dal re amalecita Agag.\nIl termine \u00e8 stato usato metaforicamente per riferirsi ai nemici dell'Ebraismo nel corso della storia, inclusi i comunisti e i nazisti e si \u00e8 discusso e tuttora si discute in certi ambienti ebraici pi\u00f9 radicali se esso non possa essere riferito anche agli Islamisti radicali. Rabbi Israel Hess afferma ad esempio che i palestinesi di Hamas sono Amaleciti. Rabbi Elchonon Wasserman pensava, in nome di Rabbi Yisrael Meir Kagan, che i responsabili ebrei del comunismo e il movimento secolare del Sionismo discendessero dall'Erev Rav (le anime del mondo del caos primigenio) di cui fa parte il seme di Amalek. Rav Kook, al contrario, pensava che il Sionismo sarebbe stato un movimento a carattere messianico tramite la sua vocazione ad essere indicato dagli Amaleciti come \"responsabile di tutti i mali del mondo\".\nLe parole di Samuele a Agag: \"Come la tua spada ha privato di figli le donne, cos\u00ec tra le donne sar\u00e0 privata di figli tua madre\" (1 Samuele 15, 33) furono ripetute dal presidente israeliano Itzhak Ben-Zvi nella sua lettera di risposta alla richiesta di grazia avanzata dal criminale di guerra nazista Adolf Eichmann.\nRifiuto di Dio.\nIl concetto \u00e8 stato a lungo usato dai rabbini (particolarmente da Baal Shem Tov) per rappresentare il rifiuto di Dio, ossia nella forma pi\u00f9 radicale dell'ateismo: nella tradizione ebraica, altri affermano che il popolo amalecita sa che Dio esiste ma ne rifiuta esistenza e fede, comportandosi di conseguenza. Dei 613 mitzvot (comandamenti) seguiti dagli Ebrei Ortodossi, tre si riferiscono agli Amaleciti: per ricordare ci\u00f2 che gli Amaleciti fecero agli Israeliti e per distruggere completamente gli Amaleciti. I rabbini derivano le loro tesi dal Deuteronomio 25, 17-18, dal Libro dell'Esodo 17, 14 e da 1 Samuele 15, 3. Rashi spiega cos\u00ec la terza mitzvah:\nRe degli Amaleciti.\nL'unico re di cui conosciamo il nome \u00e8 Agag (; ). Potrebbe, per\u00f2, trattarsi non di un nome proprio ma di un titolo dinastico, come in Egitto il nome \"faraone\". L'etimologia \u00e8 incerta, secondo John L. McKenzie (1995).\nPerci\u00f2 il patronimico \"agaghita\", con cui nel Libro di Ester viene indicato Aman, potrebbe significare \"amalecita\".\nOrigine alternativa degli Amaleciti.\nNarrando vicende del tempo di Abramo, la Bibbia racconta di alcuni re che \n e ci\u00f2 ha indotto alcuni studiosi a chiedersi se gli Amaleciti esistessero gi\u00e0 prima del tempo di Esa\u00f9 nella regione che sarebbe pi\u00f9 tardi diventata la provincia romana dell'Arabia Petraea . Questa indicazione, tuttavia, potrebbe essere semplicemente una spiegazione redazionale.\nAnalogamente inconcludente \u00e8 la profezia di Balaam, in cui Amalek viene definita , espressione che potrebbe indicare una anteriorit\u00e0 temporale degli Amaleciti rispetto alle popolazioni circostanti, ma anche una diversa forma di preminenza. Queste frasi bibliche potrebbero essere all'origine di una tardiva tradizione extra-biblica, registrata da Nachmanide, la quale afferma che gli Amaleciti non discendevano dal nipote di Esa\u00f9, bens\u00ec da un uomo chiamato Amalek, il cui nome sarebbe stato imposto anche al nipote di Esa\u00f9. \nGli amaleciti nelle tradizioni arabe.\nGli Amaleciti sono ricordati come una delle prime trib\u00f9 che, pur non essendo araba, s'erano insediate in Hijaz e avevano tra i primi parlato Arabo, all'epoca del profeta arabo Hud, al pari dei \u1e6casm, dei Jad\u012bs e dei Tham\u016bd.\nEsiste una tradizione arabo-islamica, riportata dal \"Kit\u0101b al-Agh\u0101n\u012b\", che spiega l'insediamento ebraico in Hijaz, collegandolo agli Amaleciti. Gli ebrei di quella citt\u00e0-oasi sostenevano infatti di essersi insediati in Arabia nel periodo immediatamente successivo alla morte del profeta Mos\u00e8. Affermavano che Mos\u00e8 aveva inviato un esercito per espellere gli Amaleciti dal territorio di Yathrib, ordinandogli di non risparmiare alcun Amalecita. L'esercito israelita esegu\u00ec gli ordini del profeta ma risparmi\u00f2 la vita di un affascinante principe, figlio del re amalecita, portandolo con s\u00e9 in Palestina. Mos\u00e8 era intanto morto e i suoi successori alla guida d'Israele, a causa della vita cos\u00ec risparmiata di quell'Amalecita, che costituiva una palese disubbidienza delle disposizioni ricevute e una violazione della legge mosaica, esclusero l'esercito dalla loro comunit\u00e0. Esso torn\u00f2 allora a Yathrib insediandovisi per sempre."}
{"id": "1446877", "revid": "149587", "url": "https://it.wikipedia.org/wiki?curid=1446877", "title": "Xewkija", "text": ""}
{"id": "1446881", "revid": "149587", "url": "https://it.wikipedia.org/wiki?curid=1446881", "title": "St. Paul's Bay", "text": ""}
{"id": "1446885", "revid": "1573940", "url": "https://it.wikipedia.org/wiki?curid=1446885", "title": "Chiesa di Santa Croce (Aosta)", "text": "La chiesa di Santa Croce (in francese, \u00c9glise Sainte-Croix), di Aosta si trova nel centro storico della citt\u00e0, in via \u00c9douard Aubert, in prossimit\u00e0 dell'imbocco di via Torre del Lebbroso. \nEdificata nel 1682, \u00e8 caratterizzata all'interno dal pregevole altare barocco di stile valsesiano ed all'esterno dalla facciata a trompe-l'\u0153il, in cui campeggia un affresco raffigurante la leggenda del Ritrovamento della Vera Croce da parte di sant'Elena (madre dell'imperatore Costantino I).\nAll'interno sono conservati arredi del XVII, XVIII e XIX secolo.\n\u00c8 luogo di concerti."}
{"id": "1446887", "revid": "149587", "url": "https://it.wikipedia.org/wiki?curid=1446887", "title": "G\u0127arg\u0127ur", "text": ""}
{"id": "1446890", "revid": "640277", "url": "https://it.wikipedia.org/wiki?curid=1446890", "title": "Mugiarro", "text": ""}
{"id": "1446895", "revid": "640277", "url": "https://it.wikipedia.org/wiki?curid=1446895", "title": "Nasciaro", "text": ""}
{"id": "1446896", "revid": "599013", "url": "https://it.wikipedia.org/wiki?curid=1446896", "title": "Francesca Ferretti", "text": "Carriera.\nFrancesca Ferretti nel 1998 entra a far parte del Giovolley Reggio Emilia, squadra che milita nel campionato di serie B2, restando per due stagioni. Nel 2000 \u00e8 al Club Italia.\nNella stagione 2001-2002 fa il suo esordio in serie A1 grazie all'ingaggio della Pallavolo Sirio Perugia; la stagione successiva passa alla Pallavolo Chieri, contribuendo alla promozione del club in serie A1. Al termine della stagione ottiene la prima convocazione nella nazionale italiana.\nDal 2003 e fine al 2005 \u00e8 al Volley Modena, in serie A1: non vince nulla a livello di club mentre con la nazionale ottiene due medaglie d'argento al World Grand Prix. Nella stagione 2005-06 e quella successiva \u00e8 nuovamente al Chieri Volley: proprio nel 2007 con la nazionale vince la medaglia d'oro al campionato europeo ed una medaglia d'oro alla Coppa del Mondo, giocando le ultime tre decisive partite contro Cuba, Brasile e Stati Uniti da titolare. Nel 2008 vince la medaglia di bronzo al World Grand Prix.\nNella stagione 2007-08 viene ingaggiata dal Robursport Volley Pesaro, dove milita per cinque annate, inanellando una serie di successi che partono dalla Coppa CEV 2007-08 per proseguire con una Coppa Italia e tre scudetti e Supercoppe italiane consecutivi.\nNella stagione 2012-13 passa al River Volley di Piacenza, dove resta per due annate con cui vince due Coppe Italia, due scudetti e la Supercoppa italiana 2013. Nella stagione 2014-15 si trasferisce in Azerbaigian per giocare con il Rabit\u0259 Bak\u0131 Voleybol Klubu, che lascia nel febbraio 2015, tornando a giocare per il finale di stagione a Modena, questa volta per la LJ Volley. Nella stagione 2016-17 viene ingaggiata nuovamente dal River Volley: al termine della stagione 2017-18 annuncia il proprio ritiro dall'attivit\u00e0 agonistica.\nRitorna in campo a met\u00e0 dell'annata 2020-21 accasandosi all', in Serie B2."}
{"id": "1446897", "revid": "79968", "url": "https://it.wikipedia.org/wiki?curid=1446897", "title": "Fondazione Italiana per l'innovazione Forense", "text": ""}
{"id": "1446898", "revid": "640277", "url": "https://it.wikipedia.org/wiki?curid=1446898", "title": "Mdina (Malta)", "text": ""}
{"id": "1446901", "revid": "640277", "url": "https://it.wikipedia.org/wiki?curid=1446901", "title": "Iklin", "text": ""}
{"id": "1446905", "revid": "640277", "url": "https://it.wikipedia.org/wiki?curid=1446905", "title": "Siggeui", "text": ""}
{"id": "1446910", "revid": "287204", "url": "https://it.wikipedia.org/wiki?curid=1446910", "title": "Leon Brillouin", "text": ""}
{"id": "1446913", "revid": "137693", "url": "https://it.wikipedia.org/wiki?curid=1446913", "title": "Coraline", "text": "Coraline \u00e8 un romanzo horror fantasy per ragazzi scritto da Neil Gaiman e illustrato da Dave McKean, pubblicato nel 2002, vincitore del Premio Hugo e del Premio Nebula per il miglior romanzo breve, edito in Italia nel 2003.\nDal romanzo \u00e8 stato realizzato un film d'animazione intitolato \"Coraline e la porta magica\" (\"Coraline\", 2009).\nStoria editoriale.\nIl titolo dell'opera prende il nome dalla sua protagonista, che tuttavia, originariamente, doveva chiamarsi \"Caroline\"; \u00e8 diventata Coraline per un errore di battitura sulla tastiera del computer. Seguendo i consigli dello scrittore Larry Niven, Gaiman ha deciso di non correggere l'errore.\nIl romanzo \u00e8 stato pubblicato nel 2002 per la casa editrice HarperCollins ed ha vinto numerosi premi tra cui il premio Hugo per il miglior romanzo breve, il premio Nebula per il miglior romanzo breve, il Premio Bram Stoker alla Narrativa per ragazzi.\nTrama.\nUn giorno Coraline trova, nel salotto di casa sua, una porta che teoricamente dovrebbe essere murata e sbarrare l'accesso ad un altro appartamento; in realt\u00e0 la bambina scopre che oltre quella porta c'\u00e8 un buio corridoio che conduce ad una casa identica alla sua, abitata da una persona identica a sua madre, ma che ha due bottoni cuciti al posto degli occhi. Questa donna, ribattezzata \"Altra Madre\", si rivela affettuosa e attenta a Coraline, e le dice di farsi adottare da lei, che la tratter\u00e0 sempre bene e dolcemente. In cambio dovr\u00e0 farsi cucire i bottoni al posto degli occhi. La ragazzina, anche se trova il nuovo mondo piuttosto interessante, si trova spaventata da questa richiesta e torna nella sua vera casa.\nAl ritorno nel suo mondo, Coraline scopre che i suoi veri genitori sono scomparsi e comprende che sono stati rapiti dall'Altra Madre; per salvarli deve tornare nell'altro mondo e cercare il posto in cui sono nascosti. Tenuta prigioniera in uno specchio magico dall'Altra Madre, trova gli spettri di tre bambini, precedenti vittime dell'altra madre. Capisce quindi che l'Altra Madre \u00e8 una \"megera\" (strega che si ciba di bambini) che ha creato il mondo distorcendo quello vero di Coraline, e che vuole la sua anima per cibarsene. Cos\u00ec Coraline le lancia una sfida: se riuscir\u00e0 a trovare gli occhi dei tre bambini e i suoi genitori, l'Altra Madre la lascer\u00e0 andare; in caso contrario si far\u00e0 cucire i bottoni al posto degli occhi. Fatto questo patto Coraline, che non si fida molto dell'Altra Madre, le chiede di giurare, cosa che lei fa giurando sulla sua mano destra.\nCon l'aiuto del Gatto e di uno speciale amuleto che le hanno dato Miss Spink e Miss Forcible, Coraline ritrova ben presto i tre occhi e capisce anche qual \u00e8 il posto in cui l'Altra Madre tiene i suoi genitori. Comprendendo che l'Altra Madre non l'avrebbe lasciata andare, nemmeno se avesse vinto, con uno stratagemma riesce a farsi aprire la porta dei due mondi dall'Altra Madre e a fuggire richiudendosela alle spalle.\nDopo essere tornata nel suo vero mondo tutto sembra tornato alla normalit\u00e0, ma i bambini spettri che lei aveva liberato, comparendole in sogno, la mettono in guardia: l'Altra Madre la sta ancora cercando. Infatti dopo poco tempo Coraline scopre che la mano destra sulla quale l'Altra Madre aveva giurato, \u00e8 arrivata nel suo mondo e cerca la chiave della porta dimensionale per poter continuare ad adescare i bambini. Coraline organizza una trappola e riesce a far precipitare anche l'ultimo pezzo dell'Altra Madre in un profondissimo pozzo, cancellando la sua minaccia. Risolta tutta la situazione, Coraline si avvia a riprendere la sua vecchia vita, sicura che da ora in poi niente potr\u00e0 spaventarla.\nEpigrafe.\nLa citazione viene attribuita a G. K. Chesterton ma in realt\u00e0 essa fu riportata dall'autore a memoria e, cos\u00ec trascritta, risulta essere una rielaborazione dei concetti espressi da Chesterton\" in Tremende bazzecole\". Gaiman si \u00e8 scusato per questo errore, spiegando di essersi dimenticato, nel lungo lasso di tempo intercorso tra la scrittura e la pubblicazione del libro, di tornare a controllare l'esattezza della citazione.\nAdattamento cinematografico.\nDal romanzo \u00e8 stato realizzato un film d'animazione intitolato \"Coraline e la porta magica\" (\"Coraline\", 2009), realizzato con la tecnica dello \"stop-motion\" diretto da Henry Selick, gi\u00e0 regista di \"Nightmare Before Christmas\". Il film \u00e8 stato distribuito in Italia nel giugno 2009."}
{"id": "1446914", "revid": "486946", "url": "https://it.wikipedia.org/wiki?curid=1446914", "title": "Capo di Stato maggiore della Difesa", "text": ""}
{"id": "1446926", "revid": "640277", "url": "https://it.wikipedia.org/wiki?curid=1446926", "title": "Curmi", "text": ""}
{"id": "1446928", "revid": "767487", "url": "https://it.wikipedia.org/wiki?curid=1446928", "title": "Perfect Blue", "text": " \u00e8 un film d'animazione giapponese del 1997 diretto da Satoshi Kon, al suo debutto come regista, liberamente tratto dal romanzo omonimo del 1991 di Yoshikazu Takeuchi, dal quale \u00e8 stato tratto anche un film live action del 2002, \"\".\nTrama.\nMima Kirigoe \u00e8 una idol e popstar facente parte del gruppo delle Cham, un terzetto formato da altre idol come lei che cantano un j-pop allegro e orecchiabile. Nonostante i numerosi fan, per\u00f2, Mima \u00e8 insoddisfatta della sua carriera e vorrebbe diventare un'attrice: infatti presto lascia il gruppo per lo sconforto dei fan (tra cui in particolare di uno \"stalker\" ossessionato da lei) e inizia a recitare in una serie drammatica.Tuttavia alcuni fatti iniziano ad avvenire: Mima riceve delle minacce, tra cui un fax che l'accusa di essere una traditrice, e scopre l'esistenza di un sito internet chiamato \"Mima's Room\" in cui qualcuno, con inquietante precisione, descrive le sue giornate nei minimi dettagli.\nLa carriera di attrice procede bene, fino al punto in cui le viene proposto di girare una scena di stupro. Ci\u00f2 la sconvolge profondamente, al punto di renderla incapace di distinguere tra fantasia e realt\u00e0: in alcune occasioni ha delle allucinazioni in cui vede se stessa in tenuta da Cham. La situazione peggiora ulteriormente quando alcune delle persone che avevano lavorato allo sceneggiato in cui lei recitava vengono ritrovate uccise brutalmente, e alcuni indizi fanno pensare che sia lei la colpevole. A causa del suo stato di instabilit\u00e0 mentale per\u00f2 lei non pu\u00f2 confermare o smentire di aver commesso quei delitti, e per di pi\u00f9 la presenza del misterioso stalker si fa sempre pi\u00f9 inquietante.\nDopo lunghe sequenze in cui diventa impossibile distinguere tra la realt\u00e0 e l'immaginazione di Mima, si scoprir\u00e0 che la responsabile di tutto era la sua manager, Rumi, che aveva gestito il sito internet \"Mima's Room\" e sconvolto lo stalker con le sue false dichiarazioni fino a farlo diventare un assassino. Rumi aveva agito in questo modo perch\u00e9 credeva di essere la \"vera\" Mima, e che Mima con la sua nuova carriera di attrice aveva irrimediabilmente \"sporcato\" l'immagine idealizzata di lei che si era creata."}
{"id": "1446929", "revid": "767487", "url": "https://it.wikipedia.org/wiki?curid=1446929", "title": "Netta erythrophthalma", "text": "Il fistione australe (Netta erythrophthalma) \u00e8 un'anatra.\nNe esistono due sottospecie, il fistione (australe) sudamericano N. e. erythrophthalma e il fistione (australe) africano N. e. brunnea.\nIl fistione sudamericano ha un areale frammentato e si trova dalla Colombia, dal Venezuela, dal Brasile, dall'Ecuador, dal Per\u00f9, dalla Bolivia e dall'Argentina fino al Cile. Qui abita in una vasta variet\u00e0 di acque dolci poco profonde con vegetazione sommersa, dalle pianure fino a 3700 metri.\nIl fistione africano vive dal Capo agli altopiani etiopici nei corsi d'acqua con o senza vegetazione emergente. Si sospetta che in passato siano stati grandi migratori, ma la costruzione di numerosi bacini idroelettrici sembra che li abbia spinti ad una vita pi\u00f9 stanziale. Raggiungono le concentrazioni pi\u00f9 alte negli altopiani dell'Africa centrale e nella regione sud-occidentale con inverni piovosi.\nQuesto uccello \u00e8 socievole e gregario. \u00c8 stato avvistato in gruppi di fino a 5000 individui. La covata consiste dalle sei alle quindici uova."}
{"id": "1446932", "revid": "125044656", "url": "https://it.wikipedia.org/wiki?curid=1446932", "title": "Bionicle", "text": "Bionicle era una linea di giocattoli della serie Technic creata dalla LEGO. La produzione di questi giocattoli \u00e8 iniziata nel 2001 con i Toa Mata, 6 set primordiali e si \u00e8 conclusa nel 2010 con i Bionicle Stars, una serie riepilogativa-celebrativa con 6 set in formato ridotto di quelli pi\u00f9 rappresentativi. La storia ruota attorno ai Toa, gli eroi principali, e alla loro battaglia contro Makuta Teridax, il principale avversario della serie e fratello del protagonista Mata Nui. Dopo il 2010, per 4 anni la LEGO ha sostituito Bionicle con la linea Hero Factory, durata fino al 2014. Il 2015 e il 2016 sono invece stati gli anni del reboot. Nel 2017 la produzione dei suoi set \u00e8 definitivamente cessata.\nUniverso.\nLa storia Bionicle progredisce essenzialmente in saghe che durano solitamente un anno o pi\u00f9, con principale antagonista Teridax.\nDal 2008 il team Bionicle ha deciso di modificare consistentemente i risvolti della trama con quello che dovrebbe essere un nuovo capitolo per la storia, spostandosi in un altro pianeta, Bara Magna; ci\u00f2 durer\u00e0 fino al 2010. I personaggi conosciuti fino allora furono lasciati in disparte, tranne Mata Nui, ora protagonista del nuovo capitolo, e due personaggi lasciati prima, Takanuva e Tahu, altri due protagonisti del capitolo 2010.\nDurante gli anni '90 la LEGO stava rischiando il fallimento. Per questo tra il 1995 e il 2001 progett\u00f2 un nuovo sistema di costruzione e nuove marche (Lego Normale, Lego Duplo, Lego Technic e CCBS/Lego Technic balljoint sistem). I primi prototipi erano i Cybots, semplici set sperimentali con specifiche tecniche come il BallJoint, retrocompatibilit\u00e0 con tutti i Lego e tante altre cose. Il progetto fu abbandonato e sostituito con la linea LEGO Star Wars. Nonostante il successo della linea, LEGO ripropose questo progetto nel 1998 con una versione definitiva del sistema BallJoint e nel 1999 lanci\u00f2 sul mercato la sua nuova linea di giocattoli: Lego Technic Slizer. Nonostante la linea fosse una linea prototipo riscontr\u00f2 un grandissimo successo, ma dur\u00f2 soltanto un anno e mezzo. Da questi derivano i Lego Technic Roboriders del 2000. A differenza di Slizer, Roboriders fu un fallimento e venne anche esso rimosso dal mercato. Da tutte le esperienze raccolte in questi anni la LEGO decise di creare una linea definitiva per il nuovo sistema Technic BallJoint. Nacque il progetto Lego Technic Voodoo Heads, che in seguito divenne Bionicle.\nPrologo.\nPreistoria di Spherus Magna.\nPrima dell'ascesa al potere dei Grandi Esseri, il pianeta Spherus Magna era governato dalla misteriosa entit\u00e0 chiamata Annona, che si nutriva di sogni. Quand'ella sent\u00ec l'arrivo dei Grandi Esseri (degli scienziati super intelligenti) li attacc\u00f2, ma le loro strane menti resistettero ai suoi poteri. Spaventata e sconfitta, Annona si ritir\u00f2 sottoterra, lasciando i Grandi Esseri liberi di creare ci\u00f2 che volevano.\nIl governo dei Grandi Esseri.\nI Grandi Esseri, dotati di illimitata creativit\u00e0 ed un'intelligenza superiore, crearono molte meraviglie tecnologiche, che stupirono le altre specie di Spherus Magna, come gli Agori. Le otto trib\u00f9 del Fuoco, dell'Acqua, della Giungla, del Ghiaccio, della Roccia, della Sabbia, del Ferro e della Terra, che governavano su tutte le regioni del pianeta, dal gigantesco deserto noto come Bara Magna, alle foreste di Bota Magna, agli oceani di Aqua Magna, garantirono un'alleanza con i Grandi Esseri, e li resero i loro Re/Scienziati. Fra le loro creazioni vi era il Prototype Robot, un robot dalle dimensioni colossali, ma la cui fonte d'energia utilizzata, essendo essa troppo instabile, esplose, scaraventando i suoi pezzi su Bara Magna. \nCirca 103.000 anni fa, una misteriosa malattia colp\u00ec la Trib\u00f9 del Ferro, che fu portata sull'orlo dell'estinzione, e i superstiti furono evitati dai membri delle altre 7 trib\u00f9, per paura che potessero trasmettere la malattia. Molti di essi impazzirono e si recarono a vivere nella selva, mentre altri migrarono a Bara Magna.\nGoverno dei Signori Elementali.\nStanchi di dover badare alla politica, che lasciava loro poco tempo per creare nuove invenzioni, i Grandi Esseri scelsero un guerriero da sette trib\u00f9 ed uno Skrall di classe capo, li dotarono di poteri elementali basati sulla loro trib\u00f9 e li misero a capo delle varie regioni del pianeta: essi divennero i Signori Elementali. Circa 100.000 anni fa si scopr\u00ec ad Iconox (il villaggio della Trib\u00f9 del Ghiaccio) una misteriosa fonte d'energia, pi\u00f9 tardi denominata Protodermis Energizzato, che traboccava dal nucleo del pianeta, ma quando un Agori tocc\u00f2 la sostanza, esso lo disintegr\u00f2, svelando le sue potenti propriet\u00e0 distruttive. I Signori Elementali delle altre trib\u00f9 erano convinti che la sostanza sarebbe stata condivisa con loro dal Signore Elementale del Ghiaccio, ma egli, invece, barric\u00f2 la fonte da cui era stata scoperta. Ci\u00f2 caus\u00f2 diverse ostilit\u00e0 fra cui le trib\u00f9 (esclusa la Trib\u00f9 della Terra), che culminarono in un conflitto planetario chiamata \"La Guerra del Nucleo\".\nLa Guerra del Nucleo.\nI Grandi Esseri, inorriditi dalla guerra, tentarono di far scendere i Signori Elementali a compromessi, ma la loro prolungata assenza dal governo di Spherus Magna aveva lasciato gli scienziati privi di qualsiasi potere politico. Mandarono allora Raanu e Kyry, due Agori della Trib\u00f9 del Fuoco, a raccogliere un campione di Protodermis Energizzato, approfittando di uno scontro tra la Trib\u00f9 del Ghiaccio e delle Trib\u00f9 della Giungla e del Fuoco in temporanea alleanza. Studiando la sostanza, i Grandi Esseri si resero conto che la sua energia distruttiva avrebbe potuto causare danni irreparabili al pianeta. Dopo essersi resi conto che non avrebbero potuto fermare la catastrofe, iniziarono a costruire il Great Spirit Robot (il Grande Spirito), una versione perfezionata del Prototype Robot, che sarebbe stato un universo vivente, popolato dai lavoratori Matoran (esseri biomeccanici creati per aiutare nella costruzione del Great Spirit Robot e per mantenerlo in funzione, agendo come particelle sanguigne), ed avrebbe osservato le civilt\u00e0 del sistema solare di Solis Magna per capire dove Spherus Magna aveva sbagliato. Dopo 100.000 anni, quel che sarebbe rimasto di Spherus Magna sarebbe stato stabile e pronto perch\u00e9 il robot potesse ritornare e riparare il pianeta. I Grandi Esseri gli donarono intelligenza e lo battezzarono Mata Nui (Grande Spirito in Matoran). Un Grande Essere, scontento dell'imminente catastrofe, annunci\u00f2 ai suoi compari che sarebbe andato in esilio, e, senza che gli altri Grandi Esseri lo sapessero, trasfer\u00ec la sua coscienza nel corpo del Po-Matoran Velika, ed entr\u00f2 nel Great Spirit Robot, curioso dei lavori interni del robot. Poco pi\u00f9 tardi, nella guerra, la Trib\u00f9 del Fuoco prese controllo della fonte di Protodermis Energizzato ed inizi\u00f2 a risucchiarlo, causando danni critici al pianeta. Intanto, Mata Nui lasci\u00f2 Spherus Magna per completare il suo destino, e i Grandi Esseri fecero altrettanto, cercando rifugio altrove. Poco dopo, Spherus Magna fu squarciato dal cataclisma noto come \"the Shattering\" (cio\u00e8 la Frattura), creando tre nuovi corpi celestiali dalle regioni di Bota Magna (pieno di vegetazione), Bara Magna (desertico) ed Aqua Magna (acquatico).\nL'isola di Mata Nui.\nL'arrivo dei Toa.\nLa Storyline del 2001 comincia sull'isola di Mata Nui, creatasi molti secoli dopo gli avvenimenti di Spherus Magna. All'interno della storia c'\u00e8 una leggenda narrante che i Toa sono gli unici esseri in grado di difendere i Matoran (gli abitanti dell'isola) da Teridax (prima conosciuto come Makuta), un potente e malvagio signore. Questo accade poich\u00e9 i Toa Mata giungono su Mata Nui, l'isola dedicata all'omonimo grande spirito. Ma per dimostrare le loro capacit\u00e0 e incrementare il loro potere devono trovare tutte le Grandi Maschere Kanohi e inserirle nel Suva, il tempio a loro dedicato. I 6 Toa Mata sono Tahu, Toa del Fuoco, Gali, Toa dell'Acqua, Pohatu, Toa della Pietra, Onua, Toa della Terra, Lewa, Toa dell'Aria e Kopaka, Toa del Ghiaccio. La missione dei Toa consiste anche nello sconfiggere i Rahi (gli animali dell'universo Bionicle), infettati da Teridax perch\u00e9 attacchino le trib\u00f9 dei Matoran e li schiavizzino. Durante la missione, Lewa viene infettato alla sua maschera, ma viene salvato da Onua. Alla fine, i sei Toa entrano nella tana di Makuta e si trasformano nei Toa Kaita, due potenti fusioni composte da tre Toa ognuno (Akamai del Coraggio, fusione di Onua, Tahu e Pohatu, e Wahirua della Saggezza, fusione di Gali, Lewa e Kopaka). Infine, una volta che i Toa Kaita si separano, tornando ad essere gli originali Toa Mata, arrivano da Teridax, impossessatosi del corpo di un Matoran deceduto, e riescono a sconfiggerlo unendo i loro poteri elementali.\nI Bohrok.\nTuttavia, seppure infuriato da questa sconfitta, Teridax aveva gi\u00e0 un piano di riserva: prima si risvegliano le Bahrag, regine dei Bohrok, e poi \u00e8 il turno dei Bohrok stessi, terribili creature insettoidi completamente inorganiche controllate da piccoli esseri organici chiamati Krana, il cui vero scopo \u00e8 \"ripulire\" l'isola da ogni ostacolo (quindi i villaggi Matoran) e, di conseguenza, dover lottare contro i Toa. Lo stesso Lewa, nonostante cada sotto il controllo di un krana, viene salvato un'altra volta da Onua. Alla fine, i Toa riescono a vincere nuovamente, e combinano i loro sei poteri per intrappolare le Bahrag in una prigione di protodermis solido (una specie di minerale che pu\u00f2 essere formato dal combinarsi di sei elementi Toa). Una volta sconfitte le regine Bohrok, il pavimento sprofonda e viene sommerso da un liquido argentato chiamato Protodermis Energizzato (pi\u00f9 forte di quello normale e con propriet\u00e0 positive sui Toa), da cui i Toa Mata ne escono mutati. Potenziati e con nuove armi, corazze e con maschere Kanohi, i Toa Mata sono ora diventati i Toa Nuva.\nI Toa Nuva.\nRispetto ai Toa Mata, i Toa Nuva presentano dei notevoli cambiamenti, non solo per quanto riguarda le armi, ma anche per il fatto di avere ricevuto nuovi poteri. Ma i 6 Bohrok-Va (che sono delle specie di \"Turaga\" che comandano i Bohrok) vengono esposti a una strana energia, e si trasformano in Bohrok-Kal, il cui obiettivo \u00e8 quello di liberare le regine Bahrag rubando i Simboli Nuva, delle pietre magiche che custodiscono i poteri dei sei Toa, custoditi nei sei villaggi di Mata Nui; i simboli servono per il loro potere, e senza di essi si troverebbero in grave pericolo. I Bohrok-Kal rubano i Simboli Nuva e sconfiggono rapidamente i Toa Nuva, i quali perdono i loro poteri elementali, dovendo fare affidamento solo sul potere delle loro Maschere Kanohi e su parte degli sciami Bohrok passati dalla loro parte dopo la sconfitta delle regine Bahrag. Il Turaga del villaggio di fuoco, Vakama, dona a Tahu la maschera Kahnoi del Tempo, chiamata \"Vahi\", affinch\u00e9 lui la usi in caso di necessit\u00e0. Quando i Toa arrivano nella caverna in cui avevano combattuto le regine Bahrag, trovano i Bohrok-Kal intenti nel completare la loro missione, e Tahu usa la Maschera del Tempo per rallentarli, cos\u00ec da dare a s\u00e9 e ai suoi compagni il tempo di elaborare un piano. Alla fine i Toa concentrano tutti i loro poteri nei loro simboli, cosicch\u00e9 i Bohrok-Kal non possano pi\u00f9 controllarli e vengano distrutti dai loro stessi poteri. I Toa Nuva si riappropriano in questo modo dei loro poteri e riportano i loro simboli nei rispettivi villaggi, e Tahu restituisce la Maschera del Tempo a Vakama.\nIl Toa della luce.\nPassa del tempo, e un Matoran di nome Takua trova una misteriosa maschera luminosa che era nascosta in un Totem all'interno del vulcano di Ta-Koro. Il vulcano inizia ad eruttare, ma Takua viene salvato da Tahu. Dopo la partita di Kohli, uno sport creato da Turaga Onewa, in cui vincono Hahli e Macku di Ga-Koro contro Takua e Jaller (un suo amico nonch\u00e9 Capitano della Guardia) di Ta-Koro e Hewkii ed Hafu di Po-Koro, la maschera cade dallo zaino di Jaller, in cui era stata riposta da Takua. I Turaga, dopo averla esaminata, annunciano che quella era la Maschera della Luce, la Avohkii, una maschera che era destinata ad essere indossata dal Settimo Toa. Takua avrebbe dovuto essere l'araldo del settimo Toa, ma riesce ad affidare il compito a Jaller, avendo in precedenza indirizzato la luce a Jaller in persona. Nel frattempo, Teridax, saputo del fatto, libera dei nuovi avversari, i Rahkshi, armature controllate da creature simili a vermi chiamate Kraata. I sei Rahkshi sono: Tuurak (paura), Kuurak (rabbia), Guurak (frammentazione), Vohrak (fame), Lehrak (veleno) e Panrak (distruzione). Tuttavia, soltanto Lehrak, Guurak e Panrak vengono liberati inizialmente. I due Matoran, Jaller e Takua, intraprendono un viaggio alla ricerca del settimo Toa, inseguiti inconsapevolmente dai Rahkshi. Ta-Koro, il villaggio del fuoco, viene evacuato prima di essere distrutto dai tre Rahkshi, e Tahu Nuva viene parzialmente infettato da Lehrak. Nel frattempo, Jaller e Takua raggiungono Le-Koro, il villaggio dell'aria, e incontrano Lewa che li salva da un orso. Insieme si dirigono a Ko-Koro, il villaggio del ghiaccio, dove i due amici e Lewa ricevono la notizia della conquista di Ta-Koro da parte dei Rakhshi. Successivamente, dopo la partenza di Lewa, i due incontrano Kopaka, il Toa del ghiaccio, che successivamente li aiuta a sconfiggere i tre Rahkshi. Makuta decide di liberare gli altri tre, Tuurak, Vohrak e Kuurak. I due Matoran raggiungono Onu-Koro, villaggio della terra, ma Takua riceve un messaggio telepatico (simile ad una specie di visione) da parte di Makuta, che gli minaccia di dargli la maschera se non vuole subire le conseguenze. Di conseguenza, Takua, impaurito, si separa da Jaller. I tre Rahkshi attaccano e distruggono il villaggio della terra, Onua e Pohatu soccombono (momentaneamente) e Tahu, colpito dal potere di Kuurak, impazzisce e affronta Gali, ma viene congelato da Kopaka, che scappa via con Tahu, Gali e Lewa; Takua, invece, riesce a salvarsi, a raggiungere Jaller e a salvarlo da un precipizio mentre si dirigeva verso Kini-Nui, il grande tempio. Tahu, intanto, viene guarito da Gali, Kopaka e Lewa, che erano venuti da Onu-Koro con lui, ma, per un motivo inizialmente sconosciuto, Kopaka si allontana spontaneamente dal gruppo. I due Matoran arrivano al confronto finale con tutti i sei Rahkshi, ma vengono salvati in tempo dai sei Toa Nuva (riuniti anche grazie a Kopaka, che in realt\u00e0 si era allontanato per cercare Onua e Pohatu); Lo scontro \u00e8 cruento, ma i Toa, unendo le loro forze, battono quasi tutti i Rakhshi facilmente, tranne per\u00f2 uno: Tuurak. Quest'ultimo, infatti, si avventa su Takua e lo colpisce, rendendolo immobile dalla paura. Jaller, per salvargli la vita, si aggrappa alla lancia del potere di Tuurak, e muore sopraffatto dal suo potere sotto gli occhi del suo amico, riconoscendo il suo coraggio.\nA questo punto Takua, disperato, prende coscienza del suo destino: indossa la Maschera della Luce e diventa Takanuva, il Toa della Luce, che sconfigge istantaneamente Tuurak. Utilizzando le parti delle armature dei Rahkshi, ormai sconfitti, Takanuva crea un veicolo chiamato Ussanui e raggiunge da solo la tana di Teridax, che lo sfida a kohli. Se vince, Takanuva potr\u00e0 aprire la porta che conduce all'esterno; se invece dovesse vincere Teridax, egli gli prender\u00e0 la maschera. Mentre Hahli riesce a riunire i Turaga, i Toa e i Matoran, Takanuva, dopo un durissimo scontro, riesce a sconfiggere Teridax usando il suo colpo migliore per ritorcere quello che stava subendo. Ma Teridax, rialzatosi nonostante tutto, dimostra di non essere disposto in alcun modo ad arrendersi, dichiarando che suo fratello non dovrebbe essere risvegliato, e che il suo \"dovere\", quello di \"sorvegliare\" suo fratello, \u00e8 verso la sua maschera delle ombre. Infuriato, Takanuva si scaglia su Makuta, e i due, nella colluttazione, cadono in una vasca di Protodermis Energizzato, fondendosi di conseguenza in un essere chiamato Takutanuva. Questi, dopo aver usato parte della propria energia vitale per resuscitare l'amico Jaller, aiuta i Toa Nuva, i Matoran e i Turaga ad uscire, morendo per\u00f2 schiacciato dalla porta che stava sorreggendo per impedire che cadesse sopra di loro. I sei Toa Nuva, con l'aiuto dei Turaga dell'isola, riescono ad aprire una via per una nuova isola e, posizionando la Maschera della Luce nel punto esatto, a far tornare in vita Takanuva e (apparentemente) a risvegliare Mata Nui, il grande spirito \"fratello\" di Teridax prima addormentato da Makuta stesso, mentre quest'ultimo sembra sconfitto per sempre.\nRitorno al passato.\nMetru Nui.\nL'isola ritrovata dai Toa in realt\u00e0 \u00e8 Metru Nui. I Turaga rivelano ai Toa Nuva un segreto: loro non sono gli unici Toa; i sei Turaga, infatti erano chiamati i Toa Metru. Vakama inizia cos\u00ec a raccontare la loro storia.\nToa Lhikan, l'ultimo Toa rimasto su Metru Nui, sta cercando delle strane pietre, ma viene attaccato dai cacciatori di taglie Krekka e Nidiki, membri di un'organizzazione chiamata Cacciatori Oscuri (\"Dark Hunters\"). Dopo aver fatto perdere le proprie tracce, Lhikan consegna ognuna delle sei pietra trovate ad un Matoran di ogni Metru diverso. L'ultima pietra va in mano a Vakama, un costruttore di maschere Kanohi di Ta-Metru, ma Lhikan viene poi catturato da Krekka e Nidiki. Subito dopo la cattura di Toa Lhikan, Turaga Dume viene a chiedere a Vakama se la Maschera del Tempo, la Kanohi Vahi, \u00e8 pronta, ma il Matoran dice che solamente con i sei grandi dischi avrebbe potuto costruire una maschera cos\u00ec potente. Insieme alla pietra donatagli da Toa Lhikan, Vakama trova anche una mappa, che lo conduce al grande tempio. Qui il Matoran incontra anche gli altri cinque prescelti, ovvero Nuju di Ko-Metru, Nokama di Ga-Metru, Whenua di Onu-Metru, Onewa di Po-Metru e Matau di Le-Metru. Ognuno di loro inserisce dentro una struttura la propria pietra, ed appare l'ologramma di Toa Lhikan, che dice ai Matoran di mettere in salvo il cuore di Metru Nui. I Matoran, sebbene non capiscano ancora quale sia questo \"cuore di Metru-Nui\", vengono successivamente trasformati in Toa, ma poco dopo Vakama inizia ad avere delle strane visioni, dopo le quali dice agli altri Toa che, per dimostrare a Turaga Dume che sono degni di essere Toa, devono ritrovare i sei Grandi Dischi. Trovati i doni, i Toa si recano al Grande stadio, dove Turaga Dume mette alla prova le loro abilit\u00e0 nel campo di Protodermis. I Toa, sfortunatamente, falliscono miseramente, e Turaga Dume fa credere ai Matoran che essi sono degli impostori. Dume riesce a catturare Nuju, Whenua e Onewa, caduti in un vortice durante la sfida, mentre manda Krekka e Nidiki a cercare Matau, Nokama e Vakama, che erano invece riusciti a fuggire. I Toa capiscono che devono scoprire i poteri delle loro maschere per poter salvare il cuore di Metru Nui. Vakama scopre inoltre che i sei grandi dischi si possono unire per formare un disco da cui ricavare la Maschera del Tempo, la Kanohi Vahi. Nel frattempo, nella prigione dove sono rinchiusi Onewa, Nuju e Whenua, un misterioso Turaga aiuta i tre Toa catturati a scoprire e usare i poteri delle loro maschere: di conseguenza, Nuju scopre di avere abilit\u00e0 telecinetiche, Whenua di poter illuminare la sua maschera per vedere al buio e oltre i muri e Onewa di poter manipolare la volont\u00e0 altrui. Nokama, Matau e Vakama riescono a ritrovare i loro amici e scoprono che il misterioso Turaga \u00e8 Lhikan in persona, che ha perso i propri poteri dopo la cattura. Anche Nokama e Matau scoprono il potere della loro maschera: Nokama riesce a parlare con qualsiasi essere vivente e Matau \u00e8 in grado di mutare il proprio corpo. I Toa ritrovano Turaga Dume e diversi Matoran in alcune capsule, e scoprono la verit\u00e0: Makuta si era spacciato per Dume e aveva intenzione di rinchiudere i Matoran in capsule criogeniche, e quando si sarebbero liberati, avrebbero ricordato Makuta come il loro unico vero dio. Vakama capisce il significato delle sue visioni, e capisce che devono andare in un'altra isola, nell'isola di Mata Nui, portando con loro i Matoran. Makuta per\u00f2 ostacola la navigazione dei Toa generando il \"vero\" Mare di Protodermis e Vakama \u00e8 costretto a sfidarlo, usando la maschera del tempo che aveva precedentemente costruito. Tuttavia il suo potere non pu\u00f2 contrastare quello di Makuta, e Lhikan \u00e8 costretto a sacrificarsi per salvare Vakama. Quest'ultimo riesce a scoprire il potere della sua maschera, ovvero l'invisibilit\u00e0, ma dopo una battaglia con Makuta capisce che per sconfiggerlo servono anche gli altri Toa. I Toa rinchiudono Makuta in una gabbia di portodermis e vanno nell'isola di Mata Nui, dove, dopo un altro viaggio raccontato in seguito, dovranno usare i propri poteri, trasformandosi in Turaga, per risvegliare i Matoran. Vakama, notando che la maschera di un matoran di nome Jaller si \u00e8 rotta, gli dona quella di Toa Lhikan.\nLe ombre del mistero.\nI Toa Metru tornano nell'isola di Metru Nui per trovare delle capsule Matoran che non erano state ancora recuperate, ma, al loro ingresso in una citt\u00e0, scoprono che Metru Nui ha subito drastici cambiamenti: tutta l'isola sembra devastata da qualche cataclisma, le citt\u00e0 sono abbandonate e rovinate, e molte bestie pericolose (i Rahi) sono libere di gironzolare. Toa Whenua si rende conto che i suoi archivi, che contenevano tutte le specie animali di Metru Nui, sono stati manomessi. Vakama, Toa del fuoco, esorta il gruppo a continuare la ricerca, ma proprio in quel momento i Visorak, esseri aracnoidi detti i Ruba-Vita, attaccano i sei e li immobilizzano. I Toa Metru si svegliano dentro dei bozzoli fatti dai Visorak. Sidorak, re di tutte le orde Visorak, intende ucciderli tutti, e Roodaka, futura regina di Sidorak, esorta il re a rendere memorabile la distruzione dei Toa, chiedendogli anche di portarle i loro cadaveri. In realt\u00e0, Roodaka \u00e8 un'alleata di Makuta che intende risvegliare il perfido fratello di Mata Nui utilizzando i poteri racchiusi nei corpi dei Toa Metru e spezzare cos\u00ec il sigillo della gabbia di Protodermis.\nSidorak, ignaro del complotto di Roodaka, fa precipitare i Toa Metru che nel frattempo si erano trasformati, a causa del veleno dei Visorak, in Toa Hordika, delle versioni mutanti con arti sproporzionati e armi nuove, tra cui gli Spinner Rotuka. I nuovi Toa vengono salvati dai Rahaga che li portano in un luogo lontano dai pericoli della nuova Metru Nui. Roodaka, quando scopre che i Toa Hordika sono ancora vivi, invia un gruppo di Visorak per catturare il loro capo. Vakama ormai inizia ad avere dei dubbi sul suo modo di giudicare i suoi fratelli Toa e si ritira in disparte, ma in quel frangente in solitaria viene di nuovo catturato dai Visorak. Roodaka decide di far passare Vakama dalla sua parte, promettendogli il rispetto da parte di tutti i futuri sudditi. Vakama cos\u00ec diventa nemico dei suoi fratelli Toa, e attacca Norik, il capo dei Rahaga. Sidorak non sa che Roodaka intende ucciderlo, e crede che Vakama sia una forma di regalo da parte di Roodaka. Vakama stesso, per farsi accettare da Sidorak, dimostra la sua fedelt\u00e0 consegnando cinque dei sei Rahaga.\nNorik, il Rahaga rimasto libero, viene invece ritrovato dai Toa Hordika, che, scoperto il tradimento di Vakama, si mettono alla ricerca di Keetongu, un essere mitico che forse potr\u00e0 far tornare i Toa Hordika alla loro forma Metru. Sidorak, nel frattempo, presenta a Vakama l'orda dei Visorak e gli propone di diventarne il generale; la regina dei Visorak gli comunica inoltre che sar\u00e0 lui il futuro re, al posto di Sidorak. I Toa Hordika nel frattempo rintracciano Keetongu e lo esortano a combattere con loro per salvare Vakama e i Matoran. Cos\u00ec, mentre i Toa Hordika raggiungono l'arena dove si trovano Sidorak, Roodaka e Vakama, Keetongu scala la torre principale. Vakama ordina all'orda dei Visorak di entrare nell'arena e di distruggere i Toa; Whenua, Nokama, Nuju e Onewa affrontano l'orda dei Visorak, mentre Matau, il Toa dell'Aria, intende raggiungere Vakama per tentare di farlo tornare in s\u00e9. Keetongu nel frattempo viene sconfitto da Roodaka che chiede a Sidorak di scendere e andare a controllare se Keetongu fosse definitivamente distrutto. Matau viene per\u00f2 sconfitto senza problemi da Vakama con i suoi nuovi poteri, ma riesce a salvarsi per un pelo.\nNel frattempo Roodaka riesce a sbarazzarsi di Sidorak abbandonandolo nell'arena in bal\u00eca di Keetongu, che, in realt\u00e0 ancora vivo e lo schiaccia, lasciando Roodaka come unica sovrana. Norik riesce a liberare gli altri Rahaga e parte ad aiutare i quattro Toa Hordika alle prese con i Visorak. Vakama invece intende distruggere Matau che fortunatamente riesce a ricordare a Vakama il loro vero compito, ossia recuperare i Matoran. Vakama cos\u00ec torna se stesso e salva Matau. Nel frattempo i Toa Hordika e i Rahaga non sono sufficienti per contrastare le forze dei Visorak e vengono sconfitti. Proprio in quel momento arriva Roodaka che intende appropriarsi degli elementi dei Toa Hordika. Vakama, fingendosi ancora malvagio, porta Matau assieme ai suoi fratelli Toa che improvvisamente scaglia il suo spinner contro Roodaka. Gli altri Toa fanno la stessa cosa per fermare la nuova regina. Roodaka comunque non viene sconfitta rivelando che i loro poteri non valevano niente se non erano dei Toa uniti. Roodaka lo minaccia di scatenare tutti i Visorak contro i suoi fratelli, ma Vakama esorta l'orda a andarsene via in quanto lui era il nuovo capo, paradossalmente nominato proprio da Sidorak e Roodaka, e lui li aveva appena liberati. I Visorak non esitano ad andarsene via e Roodaka, grazie al potere unito dei sei Toa, sembra definitivamente sconfitta. E invece la regina sfrutta i poteri degli spinner Toa per nutrire un frammento della gabbia di Protodermis che imprigiona Makuta. In questo modo, quando Vakama lancia il suo spinner contro Roodaka, uccidendola apparentemente, libera in questo modo Makuta in persona dalla gabbia di Protodermis che prender\u00e0 e far\u00e0 sparire il corpo di Roodaka. Ormai per\u00f2 la battaglia \u00e8 finita, e i Toa Hordika ritornano Toa Metru e portano i Matoran rimasti a Mata Nui, collegandosi con il finale del capitolo precedente.\nSaga della maschera della vita.\nVoya Nui, patria dei Piraka.\nDopo aver finito di raccontare la storia, la pace sembra regnare a Metru Nui dove tutti si sono trasferiti. Un giorno per\u00f2 i sei Turaga (a cui si \u00e8 unito Dume) chiamano i Toa Nuva dando loro una notizia scioccante: il grande spirito Mata Nui sta' morendo. I sei Toa perci\u00f2 partono con delle capsule e vanno su Voya Nui alla ricerca della maschera della vita, la Kanohi Ignika. I Turaga dicono per\u00f2 a Takanuva di rimanere a Metru Nui a proteggere l'isola con i suoi abitanti. SU Voya Nui, gli altri 6 Toa trovano i Piraka, dei cacciatori dell'oscurit\u00e0 arrivati l\u00ec da poco, e che stanno schiavizzando i Matoran del luogo. Hakann, Vezok, Reidak, Avak, Zaktan, il leader, e Thok, i sei Piraka, stanno cercando anche loro la maschera della vita. Quando erano arrivati su Voya Nui, l'isola stava soffrendo un gravissimo periodo di carestia e miseria, e i Voyatoran speravano che la salvezza sarebbe arrivata. E invece, fingendosi eroici Toa, i Piraka li hanno trattati come schiavi, costringendoli a costruire una fortezza, oppure scavare buche su tutto il vulcano Valmai per prosciugarlo di tutta la lava. Contro questi nasce per\u00f2 un piccolo movimento di ribellione formato da sei Matoran (Dalu, Balta, Piruk, Velika, Kazi e il loro leader Garan, che aveva spiato in segreto i Piraka) e da Axonn (membro dell'Ordine di Mata Nui). I Piraka, per\u00f2, colpirono per primi, schiavizzando tutti i membri Voyatoran della resistenza, tranne i sei principali. Nonostante il loro coraggio e i loro poteri, i Toa Nuva vengono battuti facilmente dai Piraka. Zaktan, per non far correre rischi alla squadra, decide di buttare le loro armi e le loro maschere in un vulcano presente sull'isola; il vulcano, per\u00f2, erutta ed i Toa scappano verso la base della resistenza di Voya Nui, scoprendo per\u00f2 che tutti i Voyatoran sono stati schiavizzati dai Piraka. Dalu usa i suoi poteri psichici contro Gali che attacca gli altri compagni, ma arriver\u00e0 Axonn che curer\u00e0 prima Gali e poi i Voyatoran. Insieme, l'intera resistenza tenta un attacco alla Roccaforte dei Piraka, ma Brutaka, un ex-membro dell'Ordine di Mata Nui e vecchio amico di Axonn convertitosi al male, li sconfigge tutti. Qui entrano in gioco sei Matoran (ossia Jaller, Hahli, Hewkii, Nuparu, Kongu e Matoro) partiti da Metru Nui alla ricerca dei Toa Nuva, che, dopo varie vicende, giungono a Voya Nui, e vengono trasformati nei Toa Inika dalla Stella Rossa, astro dai poteri magici. I sei nuovi Toa, chiamati Toa Inika, affrontano insieme alla resistenza i sei Piraka e Brutaka. Dopo la battaglia i Toa e i Piraka corrono dentro al tunnel del vulcano in una corsa alla ricerca della Kanohi Ignika. Dopo innumerevoli pericoli e insidie, i due gruppi giungono alla camera finale della Maschera della Vita, incontrando il settimo Piraka, Vezon, il quale ha la Maschera della Vita stessa fusa sulla sua testa. Si scopre, infatti, che in passato i sei Piraka stavano viaggiando nella tana di Makuta, vicino alla Grande Citt\u00e0 di Metru Nui, sperando di trovarvi armi da rubare; vi trovarono la Lancia della Fusione, la quale venne attivata per sbaglio da Hakann e colp\u00ec Vezok, che si separ\u00f2 in s\u00e9 stesso e Vezon. Vezon non sembrava cambiato affatto, ma Vezon aveva comunque tutte le memorie del Vezok originale, e pertanto conosceva i piani dei Piraka. Senza incontrare ostacoli, Vezon si diresse verso la camera della Maschera della Vita, e quando la tocc\u00f2, sembrava che il mondo esplodesse. Ripresosi, Vezok si ritrov\u00f2 fuso con la maschera stessa, e ci sarebbe stato fino alla fine dei tempi, reso egli infatti praticamente immortale. I Toa Inika sconfiggono Umbra, custode della Maschera, grazie all'astuzia di Nuparu che lo sconfigge con i suoi stessi poteri. I Piraka, per\u00f2, raggiungono Vezon per primi, ma non solo egli li stava aspettando, ma addirittura fonde Vezok e Reidak in un essere mostruoso che mette fuori gioco gli altri 4 Piraka. I Toa quindi sono gli unici rimasti ad affrontare Vezon, il quale si scopre anche capace di assorbire qualunque colpo subito (e lo stesso avviene anche per Fenrakk, il suo mostro), il che lo rende pi\u00f9 forte. Jaller riesce comunque a far s\u00ec che i due cadano nella lava, ma Vezon risorge, con il suo Fenrakk trasformato in un dragone Kardas. Axonn, nel frattempo, \u00e8 impegnato in una dura battaglia contro il suo ex-amico Brutaka. Infuriato per il tradimento dell'amico, alla fine Axonn distrugge la vasca contenente il virus dei Piraka (lo stesso contenuto nelle sfere Zamor usato dai Piraka stessi per schiavizzare i Voyatoran). Brutaka rimprovera Axonn di combattere per una causa persa, ma questi gli risponde che per quanto questa sia una causa persa, vale comunque la pena di combattere. I Toa sembrano spacciati, ma Jaller usa una sfera Zamor congelante, che congela Vezon e Kardas nello spazio-tempo. Quando Matoro si avvicina a Vezon, la maschera si separa all'istante dal Piraka, come se volesse che Matoro la prenda subito. Dopo una difficile battaglia, i Toa sembrano quindi aver vinto ma la Maschera della Vita \"vola via\" nell'oceano a causa di un colpo di Kardas, ripresosi. I sei Toa Inika liberano intanto i Toa Nuva, mentre Brutaka viene poi portato da Botar (altro membro dell'Ordine di Mata Nui) nella Fossa abissale, una prigione per criminali che si trova sott'acqua. Dopo aver riabbracciato i Toa Nuva, i Toa Inika, su ordine degli stessi Nuva, continuano la loro ricerca alla maschera della vita. Tuttavia, Hahli riesce a salvare un Matoran che vive sott'acqua; il Matoran, prostrato dalla troppa fatica, muore tra le braccia dei Toa, non prima, per\u00f2, di aver riferito loro di una \"citt\u00e0 sotto il mare\"...\nMahri Nui.\nGrazie ad un passaggio indicato loro da Axonn, i sei Toa raggiungono il mare. Sotto l'acqua di Voya Nui, oltre alla Fossa, c'\u00e8 Mahri Nui, una parte di Voya Nui staccatasi e sprofondata molto tempo prima. L\u00ec vivono duramente grazie a delle bolle d'aria dei Matoran, i quali vivono costantemente minacciati da molti predatori, guidati dai Barraki (antichi sovrani della Lega dei Sei regni e ora ex prigionieri della fossa), che sono Pridak (il leader), Kalmah, Ehlek, Mantax, Takadox e Carapar (in seguito ucciso da un laser da parte di Tren Krom). Avendo saputo della maschera della vita, i sei Barraki si mettono a cercarla e se ne impadroniscono. Ma la Kanohi Ignika si illumina e l'energia sprigionata trasforma i Toa Inika in Toa Mahri. Un Matoran, Dekar, inoltre viene trasformato in Hydraxon, il carceriere della fossa, morto tempo prima. Il nuovo essere ha il corpo di Hydraxon ma anche la memoria del matoran Dekar, amico di Defilak. I Toa Mahri arrivano a Mahri Nui. Dopo aver spiegato la situazione al capo del concilio, incontrano i Barraki e si arrendono, e tutti, tranne Matoro, vengono catturati da Hydraxon. Alla porta della sua cella viene messo di guardia Maxilos che, andato via Hydraxon, svela la sua vera identit\u00e0: \u00e8 Makuta Teridax che sta possedendo il corpo del robot Maxilos. Ovviamente, Makuta vieta a Matoro di dire la sua vera identit\u00e0. Intanto, i cinque Toa, apprese le loro nuove abilit\u00e0, scappano dalle celle dei Barraki e si ricongiungono con Matoro e Maxilos, trovando anche le mitragliatrici di Cordak. Il gruppo si mette cos\u00ec alla ricerca della maschera. Hydraxon intanto sconfigge Nocturn, ipnotizzato precedentemente da Takadox il quale aveva l'Ignika datagli dai Barraki; Hydraxon tenta poi di distruggerla, temendo possa rivelarsi pericolosa. Infuria intanto la battaglia fra i Toa e i Barraki, dove i nostri eroi alla fine trionfano di misura, ma appena Matoro tocca l'Ignika, essa diventa grigia, facendo capire che Mata Nui \u00e8 morto. Ma Matoro non riesce ad accettarlo e mentre gli altri Toa tengono impegnati i Barraki, attraversa l'apertura che porta a Karda Nui, prima che Voya Nui chiuda il passaggio. Qui capisce che l'unico modo per far rivivere Mata Nui \u00e8 indossare la Ignika e perci\u00f2 morire. Matoro decide perci\u00f2 di indossarla e riesce a resuscitare il Grande Spirito a costo della sua vita, trasformandosi in energia. Poco prima di spirare Matoro riesce a teletrasportare i suoi compagni a Metru Nui, dove vengono informati da Vakama del sacrificio di Matoro. Per onorare la sua memoria viene costruita una statua al centro dello stadio.\nKarda nui.\nI Toa Nuva intanto stavano preparando il mondo per il risveglio di Mata Nui, ma la maschera finisce a Karda Nui, al centro dell'universo. I sei Toa, per poter equipaggiarsi, passano quindi prima ad Arthaka, un'altra isola, dove gli viene data una nuova armatura e nuove versioni delle maschere. Nel \"torsolo\" dell'universo per\u00f2 ci sono ora dei Makuta inviati da Teridax che stanno schiavizzando gli Av-Matoran, i Matoran della luce, trasformandoli in Matoran ombra. La Kanohi Ignika frattanto si \u00e8 creata un corpo per s\u00e9 stessa ed \u00e8 diventata Toa Ignika. Il compito dei Toa Nuva \u00e8 ora risvegliare il grande spirito Mata Nui, recuperare la Kanohi Ignika e scacciare i Makuta da Karda Nui. Perci\u00f2 si dividono i due team: Lewa, Pohatu e Kopaka andranno a Karda Nui mentre Gali, Tahu e Onua andranno nella palude sotto di essa, e successivamente diventeranno i Toa Mistika. I Makuta intanto, guidati da Antroz, stanno trasformando tutti gli Av-Matoran di Karda Nui in Shadow Matoran. I Makuta che si trovano sul luogo sono Antroz, Vamprah, Chirox, Icarax e Mutran ed i loro Shadow Matoran sono Gavla, Kirop, Radiak e Vican, a cui si aggiunger\u00e0 anche Vultraz.\nLe vicende di Takanuva.\nPrima di partire, Icarax ha fatto in tempo ad attaccare Takanuva utilizzando le sanguisughe assorbi-luce contenute nel suo Tridax Pod (una sfera che contiene queste sanguisughe). Il Toa della luce, anche se viene poi salvato da membri dell'ordine di Mata Nui, ha subito una mutazione: \u00e8 met\u00e0 ombra e met\u00e0 luce. Il Toa della luce potrebbe essere l'arma vincente contro i Makuta, i quali temono questo elemento. Takanuva viene perci\u00f2 mandato tramite un varco temporale a Karda Nui ma, a causa di un'imperfezione della Kanohi Olmak, la maschera ultradimensionale indossata da Brutaka, accade un imprevisto: il varco non lo porta a Karda Nui ma in una dimensione parallela dove i Toa sono i padroni e tiranni del mondo, mentre i Matoran sono schiavizzati da loro. L\u00ec incontra anche se stesso da Matoran e i paralleli Tahu e Kopaka nelle loro forme Mata. L'imperatrice del regno dei Toa \u00e8 Tuyet, un ex compagna di Toa Lhikan che nella dimensione reale era stata uccisa da alcuni prigionieri del Pit durante una rivolta. Era stata mandata nel Pit in quanto aveva cercato di impadronirsi di un potere immenso con la pietra Nui. Lhikan e Nidhiki per\u00f2 impediscono a Tuyet di realizzare il piano. Nella seconda dimensione parallela, invece, Nidhiki si era alleato con Tuyet e avevano ucciso Lhikan. Takanuva incontra poi se stesso da matoran con il quale va alla ricerca di un oggetto negli archivi di Onu-Metru. L\u00ec per\u00f2 incontra Tuyet che lo fa rinchiudere in prigione, dove incontra alcuni Makuta fra cui Krika e il makuta che conoscevamo dall'inizio, Teridax. Takanuva per\u00f2 grazie al loro aiuto fugge e va alla ricerca di Brutaka per ritornare nella vera dimensione. Il Toa della Luce incontra Jaller da Matoran, e due toa Hagah, uno dei quali si vanta di aver ucciso Brutaka e infatti ora possiede la sua maschera, in grado di aprire ponti dimensionali e quindi l'unica speranza di salvezza di Takanuva. Dopo varie vicende Takanuva arriva allo scontro con Tuyet nel Colosseo di Metru Nui e, nonostante essa possieda una maschera dell'intangibilit\u00e0, riesce a sconfiggerla con l'astuzia, impossessandosi della maschera e riuscendo ad aprire un ponte dimensionale per Karda Nui; Takanuva riesce a portarsi in salvo, mentre Tuyet rimane in mezzo al portale, che si chiude tagliandola in due e uccidendola. A Karda Nui i tre Toa e i tre Makuta si stanno gi\u00e0 sfidando, mentre Toa Ignika ha colpito con i suoi poteri Icarax e l'ha fatto diventare biomeccanico, privandolo di molti dei suoi poteri.\nLa palude dei segreti.\nIntanto gli altri tre Toa (Tahu, Gali e Onua) stanno perlustrando la palude di Karda Nui alla ricerca della maschera, del tutto ignari che questa sta combattendo contro i Makuta sotto forma di Toa. Per\u00f2 non sono soli: altri tre Makuta, trasformati in insettoidi dalle acque velenose della palude, tendono loro un'imboscata, ma i Toa riescono a scamparla grazie anche al provvidenziale aiuto di Takanuva che \u00e8 riuscito ad arrivare a Karda Nui e informa i Toa che se Mata Nui verr\u00e0 risvegliato, Karda Nui sar\u00e0 spazzata via da una tempesta energetica, e quindi i Toa in quel caso dovranno fuggire in fretta. I Makuta sono: Gorast (unica femmina fra i Makuta), Krika e Bitil (capace di creare cloni). Pi\u00f9 tardi i quattro Toa si trovano di fronte a un'enorme sfera di metallo protetta da una barriera, il Codrex. Per essere aperto, bisogna trovare sei chiavi di volta. Intanto Lewa, Kopaka, Pohatu e Toa Ignika hanno battuto i Makuta Phantoka che ora si sono rifugiati nella palude. Qui i Toa e i Makuta tornano tutti e otto insieme e iniziano a combattere. Tahu nel frattempo ha trovato le chiavi di volta e ha aperto il Codrex. Qui i toa percorrono un lungo corridoio e si ritrovano in una stanza circolare. Qui trovano tre veicoli volanti di grande potenza. Lewa sale sull'Axalara T9, Pohatu sul Rockoh T3 e Kopaka sta per salire sullo Jetrax T6 ma Antroz, infilatosi furtivamente nel Codrex dietro di loro, se ne impossessa e vola via, e i due Toa partono all'inseguimento. Takanuva, nel frattempo, ha trovato uno strano Rahi nel Codrex, il Klakk, il cui potere \u00e8 in grado di curare i Matoran dell'ombra, e ha convinto Toa Ignika a mettere la maschera della vita all'interno della cella energetica del Codrex per risvegliare Mata Nui. Nel frattempo, Lewa e Poathu hanno sconfitto Antroz e Kopaka si \u00e8 ripreso il veicolo. Una volta fatti evacuare tutti i Matoran, Ignika percorre il lungo corridoio del Codrex, il suo corpo si dissolve e la maschera entra nella cella. La maschera entra cos\u00ec a contatto con Mata Nui che si risveglia, provocando una tempesta di energia che distrugge Karda Nui e tutta la Confraternita dei Makuta. Intanto, sull'isola di Mata Nui (una volta casa dei Toa Nuva), ormai straziata dai Bohrokla terra si apre lentamente, e fuoriesce un corpo enorme, pi\u00f9 grande dell'isola stessa, che tocca con la testa il cielo: \u00e8 nientepopodimeno che il Grande Spirito Mata Nui. Gli eroi (compresi i Toa che erano riusciti a tornare sani e salvi) e i Matoran stanno festeggiando il risveglio di Mata Nui e celebrando i caduti durante il conflitto a Metru Nui, e tutti sono felici. Ma all'improvviso il cielo viene investito da una folle danza stellare, e una voce tremenda rompe l'aria:\nIl piano di makuta Teridax, il capo della confraternita, era infatti quello di possedere il corpo di Mata Nui e aspettare di essere risvegliato dai Toa, e poi intrappolare l'anima di Mata Nui nella maschera della vita e lanciarlo fuori dal loro universo. Ora, Teridax ha vinto, e controlla tutto l'universo dei Matoran.\nEppure, la Kahnoi Ignika vola nello spazio, e, all'interno di essa, una voce echeggiante ripete ancora e ancora un'unica frase: \"Io ritorner\u00f2\".\nIl viaggio di Mata Nui.\nBara Magna.\nI protagonisti sono personaggi denominati Glatorian. Questi vivono su Bara Magna, il pi\u00f9 grande dei tre pianeti nati dallo \"Shattering\", e combattono in alcune arene quasi come gladiatori. I popoli sono divisi in sei trib\u00f9: quella del fuoco, quella dell'acqua, quella della giungla, quella del ghiaccio, quella della roccia e quella della sabbia. Ogni trib\u00f9 occupa un villaggio che ha in parte a che fare con il suo elemento (il villaggio del fuoco \u00e8 situato su un vulcano, per esempio). Ogni villaggio \u00e8 abitato da un certo numero di Agori (i Matoran della situazione), da un capo e da un Glatorian, che \u00e8 l'eroe del villaggio. Esistono inoltre delle sotto-specie: gli Skrall, gli Stronius e i cacciatori di ossa della trib\u00f9 della roccia, che sono molto simili ai Glatorian (solo gli Skrall e gli Stronius), i Vorox e gli Zesk, che sono dei Glatorian e degli Agori de-evoluti in mostri con sembianze di scorpioni. Di solito i Glatorian, oltre che ha una loro unica arma, portano un \"Lancia-Thornax\", una specie di pistola che spara sfere esplosive. Ogni anno a Bara Magna si svolge un torneo in un'arena dove i Glatorian combattono fra loro per decidere chi \u00e8 il pi\u00f9 potente. Ogni scontro ha diverse regole, come quella che vieta di uccidere il proprio avversario una volta sconfitto. La violazione di queste regole pu\u00f2 causare l'esilio del Glatorian dalla sua Trib\u00f9 (come \u00e8 successo a Malum).\nL'arrivo di Mata Nui.\nLa maschera della vita atterra su Bara Magna. La maschera viene notata da uno Scarabax (una creatura simile a uno scarabeo), che ne chiama altri, per poi toccarla. A quel punto la maschera si illumina per qualche secondo, creando intorno a s\u00e9 un tornado che crea un nuovo corpo per Mata Nui, simile a quello dei Glatorian (creato dalla maschera della vita grazie alla sabbia e altri materiali intorno ad essa al momento dello schianto su Bara Magna). Poi lo Scarabax gli si avvicina e si mette davanti a lui ma Mata Nui non lo nota e quando inizia a camminare rischia di schiacciarlo; appena Mata Nui si accorge di lui si scusa con lo scarabax e lo fa salire su di s\u00e9 poi lo Scrabax tocca la Kanohi si trasforma in uno scudo. Dopo aver affrontato un Vorox, fa conoscenza con Metus, un Agori che recluta Glatorian, e insieme vanno a Vulcanus dove si sta svolgendo un combattimento tra Ackar, della trib\u00f9 del fuoco e Strakk, della trib\u00f9 del ghiaccio. Caduto a terra sconfitto, Strakk colpisce alle spalle Ackar il quale era distratto con il suo scudo. Interviene Mata Nui che durante il combattimento trasforma la coda del Vorox affrontato precedentemente in una spada scintillante con cui sconfigge Strakk. Dopo essere stato ringraziato da Ackar, gli viene chiesto di combattere gli Skrall e i cacciatori di ossa; Mata Nui in realt\u00e0 aveva intenzione di ritornare nel suo universo e salvare il suo popolo da Makuta Teridax, ma accetta ugualmente la proposta. Il giorno seguente Mata Nui si incammina insieme ad Ackar e Kiina (una Glatorian della trib\u00f9 dell'acqua) verso il villaggio di quest'ultima, Tajun, dove c'\u00e8 una grotta con delle antiche iscrizioni che secondo lei potrebbero essergli utili. Durante la strada cadono in un'imboscata dei Bone Hunter e di Skopio, un enorme mostro quadrupede; dopo averli sconfitti da lontano i tre Glatorian scorgono Tajun ma distrutta dai nemici. Sul luogo dell'incidente sembra non esserci nessuno quando un Glatorian ferito si avvicina: \u00e8 Gresh (della trib\u00f9 della giungla) che dice agli altri che Tajun \u00e8 stato distrutto dai Cacciatori Di Ossa e dagli Skrall, che si sono alleati. I quattro eroi entrano nella grotta descritta da Kiina, dove trovano Berix, un'Agori superstite ma considerato un ladruncolo su tutta Bara Magna. In questa caverna Mata Nui scopre antichi progetti fatti dai Grandi esseri sul suo corpo. Grazie all'aiuto di Berix, Gresh torna in forma. Secondo gli eroi tra loro c'\u00e8 un traditore, ed inizialmente Kiina \u00e8 convinta che sia lo stesso Berix. A Mata Nui viene chiesto di migliorare le armi dei Glatorian usando la maschera della vita come ha fatto con lo Scarabax e con la coda Vorox e ci riesce anche bene, ora le loro armi possono scatenare l'elemento di appartenenza. Tutti insieme si recano al villaggio di Gresh, dove si sta svolgendo un altro combattimento tra Glatorian: Vastus, della trib\u00f9 della giungla e Tarix, della trib\u00f9 dell'acqua. Il combattimento viene interrotto da Ackar che avverte tutti quanti sull'alleanza degli Skrall e dei Bone Hunter. I capi trib\u00f9 convincono gli Agori di unire i villaggi di Bara Magna, a patto che i Glatorian li proteggano. Berix \u00e8 sparito in una grotta e viene trovato da Kiina ma entrambi vengono catturati dai Bone Hunters e dal \"Traditore\". Metus porta la notizia al villaggio ma mentre i 5 glatorian rimanenti stanno per partire vengono fermati dai capi-Trib\u00f9, perci\u00f2 Mata Nui si offre volontario per andare a liberare Kiina e Berix da solo. Arrivato sul luogo affronta Tuma, il capo degli Skrall, e lo sconfigge sfruttando il suo punto debole: la schiena. In quel momento entra in scena il \"traditore\" Metus che scatena l'esercito degli Skrall e dei Bone Hunter, ma vengono fermati per pochi minuti dagli insetti Scarabax che avevano formato un gigante. All'arrivo degli altri Glatorian inizia la vera battaglia. Metus scappa via sul suo veicolo ma viene fermato da Mata Nui che lo trasforma in una vipera con il potere della sua maschera. I Glatorian trionfano sull'esercito grazie ai loro elementi combinati. Dall'unione dei villaggi nasce un nuovo corpo di un guardiano gigante simile al precedente corpo di Mata Nui (il prototipo che era stato scartato precedentemente dai creatori di Mata Nui).\nLa fine di Makuta.\nMata Nui, utilizzando la Kahnoi Ignika, scopre che l'unica soluzione rimasta \u00e8 il Prototype Robot, i cui pezzi erano sparsi per il deserto di Bara Magna, e nel frattempo scopre tante cose su dovere e amicizia, molto pi\u00f9 di quanto non avesse fatto lui nei millenni della sua esistenza. A poco a poco, Mata Nui capisce come potrebbe liberare la sua gente ancora imprigionata da Makuta all'interno del suo vecchio corpo.\nTanto tempo fa, quando Spherus Magna era ancora intero, era una terra prospera e serena, ma la scoperta di un'incredibile fonte d'energia, situata nel suo nucleo, port\u00f2 a lotte intestine fra gli abitanti, che divisi in fazioni combatterono guerre che sconvolsero il pianeta, lacerandolo. Avendo compreso i pericoli che sconvolgevano il pianeta, i Grandi Esseri crearono un gigantesco robot per contenere il pianeta ormai vicina alla distruzione. Ma l'instabile sorgente d'energia provoc\u00f2 un'esplosione che scaravent\u00f2 i pezzi del robot da ogni parte del pianeta, cos\u00ec i Grandi Esseri decisero di costruire un robot ancora pi\u00f9 grande, ed essendo la missione quella di apprendere i segreti dell'universo, Mata Nui ne acquis\u00ec l'intelletto. Misure di sicurezza, sotto forma dei 6 guerrieri Toa, furono istituite per fronteggiare pericoli imprevisti per salvare tante vite. La costruzione del robot fu completato appena in tempo. Protodermis energizzato fuoriusc\u00ec immediatamente dal nucleo di Spherus Magna, provocando un'esplosione che lanci\u00f2 in orbita due enormi brandelli del pianeta, Aqua Magna e Bota Magna, lasciando il resto conosciuto come l'attuale Bara Magna. Mata Nui, rimasto fuori nell'universo, esplor\u00f2 ogni particolare dell'universo che doveva conoscere, ma ignorava i continui alterchi degli esseri presenti nel suo corpo. Ci\u00f2 sarebbe costato a tutti delle sofferenze. Infatti, nonostante il duro lavoro dei Toa e dei Matoran per stabilire un perfetto equilibrio all'interno di Mata Nui, i Makuta (inizialmente buoni e guidati da Makuta Miserix, e poi, in seguito ad un colpo di Stato di Teridax, divenuti ostili a Mata Nui), avevano sempre un'occasione giusta per tramare e cospirare, sempre assetati di potere, specie per approfittare di una distrazione di Mata Nui. 1000 anni prima, mentre quest'ultimo si dirigeva verso il suo pianeta natio, Teridax fece il suo attacco e mise i suoi sistemi fuori gioco, lanciandolo nelle acque di Aqua Magna, dove Mata Nui rimase in coma per millenni. I sistemi automatici camuffarono il suo volto, l'unica parte del suo corpo che affior\u00f2 sulla superficie dell'acqua. I Toa portarono i Matoran lavoratori in questo paradiso insulare, chiamandoli Turaga, che ormai erano gli unici che avevano mantenuto la memoria riguardo alla vita di Mata Nui. Teridax, per\u00f2, aveva altri piani. Il sacrificio di Matoro, compiuto un anno prima, aveva riportato in vita il corpo di Mata Nui, ma Terdax se n'\u00e8 impossessato, scagliando fuori la Kahnoi Ignika con dentro Mata Nui stesso.\nAdesso, Mata Nui comprende tutta la sua storia, e ora, per liberare la sua gente, deve affrontare due problemi: trovare e riparare il vecchio robot e riuscire a usarlo, e con esso il suo potere. Seguendo un Agori, per\u00f2, Mata Nui scopre l'unica speranza per salvare la sua gente: un enorme oggetto energizzato capace di attivare il robot. Ora Mata Nui deve convincere i Glatorian e gli Agori a usare il loro mega-villaggio, costruito con il robot esploso millenni fa, e ci riesce. Ma nonostante abbia il controllo del suo robot, deve cavarsela da solo, senza pi\u00f9 i Matoran ad aiutarlo. Sebbene l'altro robot \u00e8 controllato da Teridax, Mata Nui riesce a sentire la tensione delle battaglie che incombono nel corpo del robot di Teridax; i Toa e i Matoran che Mata Nui aveva ignorato cos\u00ec a lungo ora lottano contro il male lasciato prosperare. Inoltre, dato che Teridax, \u00e8 riuscito a percepire Mata Nui, ora deve preparsi in fretta, mettendo prima al sicuro la sua gente su Bara Magna, poi riunendo il pi\u00f9 possibile le due lune e infine affrontando Makuta. Finalmente il processo di riunificazione delle due lune per ricostruire l'antica Spherus Magna \u00e8 iniziato, ma il tempo \u00e8 tiranno, perch\u00e9 Teridax potrebbe attaccare mentre Mata Nui riunifica il pi\u00f9 possibile le due lune. Teridax, infatti, arriva, e Mata Nui sa che nonostante le parole, la brama di potere non segue alcuna logica, perci\u00f2 potrebbe accadere uno scontro tra l'instabile corpo di Mata Nui e quello possente di Teridax. Mata Nui sa che se lo attacca, potrebbe danneggiare ed addirittura uccidere la gente dentro di lui, ma anche che non deve perdere o i suoi sforzi saranno vani. Quel che \u00e8 peggio, Makuta manda i Rakhshi, gli Skrall e i Nektann ad attaccare i Glatorian e gli Agori. Ma qualcosa dentro Mata Nui si risveglia; \u00e8 la Kanhoi Ignika, che prende di mira Tahu ritrasformandolo nella sua forma Mata e consigliandogli di indossare i pezzi dell'armatura d'oro. Ma Teridax respinge i pezzi dell'armatura che vengono raccolti dai nemici, e tuttavia, Tahu, con l'aiuto di Takanuva e Gresh, riesce a recuperare i pezzi dell'armatura d'oro, ed ora non pu\u00f2 fallire. Teridax, intanto, stufo del fatto che nessuno, neanche Mata Nui, si vuole arrendere, inizia a preparare un'esplosione di gravit\u00e0 che far\u00e0 s\u00ec che il pianeta si fonda su s\u00e9 stesso, uccidendo tutti sul posto, eccetto forse Teridax e Mata Nui, ma Mata Nui riesce a riflettere il suo raggio verso le due lune Aqua Magna e Bota Magna, reindirizzandoli di nuovo verso Bara Magna; poi, con una furia che sorprende perfino Teridax, spinge quest'ultimo verso il limite estremo del nord di Bara Magna. Tahu, recuperati ed indossati tutti i pezzi dell'armatura dorata, rimanda una scarica d'energia, distruggendo tutti i Kraata dei Rakhshi. Teridax capisce l'infausto destino capitato ai suoi Rakhshi, poich\u00e9 sente la loro morte, e si ferma, ma ci\u00f2 gli \u00e8 fatale: facendo appello a tutte le sue forze, Mata Nui spinge Teridax in aria, e quando una delle due lune, nella traiettoria di Teridax arriva, questa si schianta contro la testa di quest'ultimo sfracellandola, e uccidendo il re dei Makuta dall'interno. Esausto, ma euforico, Mata Nui vede la luce di Teridax affievolirsi, ed ormai, finalmente, Makuta \u00e8 scomparso per sempre. Ormai il percorso di entrambe le lune provoca la loro caduta come un vortice pronto a schiantarsi. Spherus Magna \u00e8 ora riunito, ma la missione di Mata Nui non \u00e8 ancora finita. Con la minaccia di Teridax scongiurata, i Matoran e tutti gli abitanti del loro universo escono dal corpo del suo robot, aiutando gli Agori, i Toa e i Glatorian. Con i suoi ultimi sforzi, Mata Nui trasforma il pianeta: la vegetazione \u00e8 nuovamente rigogliosa, le montagne sorgono, la sabbia diventa terra fertile e l'acqua ritorna in superficie: \u00e8 un nuovo mondo, un mondo migliore dove tutti, Toa, Matoran, Agori e tanti altri potranno vivere insieme in pace. La missione di Mata Nui \u00e8 giunta al termine, e il suo destino \u00e8 compiuto, ma per molti deve essere ancora scritto. Per onorare Mata Nui, i Toa mettono la sua Kahnoi Ignika nel santuario principale, per poi vivere in pace le loro vite.\nStoria del 2015.\nLa storia del 2015, alias G2, \u00e8 ambientata in un universo narrativo completamente nuovo creato per dare un reboot alla storia e rilanciare la linea di giocattoli alle nuove generazioni; lo dimostra il fatto che alcuni personaggi (principalmente i sei Toa e Makuta) possiedano nomi familiari ai fan della prima serie senza per\u00f2 un collegamento con gli omonimi. \nI leggendari Creatori di Maschere, Ekimu e Makuta, fabbricavano Maschere del Potere per gli armoniosi isolani di Okoto, chiamati Protettori. Questi elogiavano di pi\u00f9 Ekimu rispetto a Makuta, e quest'ultimo, roso dalla gelosia, forgi\u00f2 la Maschera del Potere Supremo come atto di ribellione contro il fratello. Quando per\u00f2 indoss\u00f2 la maschera, Makuta perse il controllo di se stesso e distrusse quasi tutta l'isola. Ekimu gli tolse la maschera di dosso, e essa, quella della Creazione di Ekimu e quella del Controllo di Makuta vennero spedite negli angoli remoti dell'isola, ed entrambi i Creatori di Maschere caddero in un sonno profondo.\nTempo dopo, 6 eroici Toa (Tahu del Fuoco, Lewa della Giungla, Gali dell'Acqua, Onua della Terra, Kopaka del Ghiaccio e Pohatu della Pietra) atterrano sull'isola e iniziano a cercare le Maschere del Potere per fermare il male nascente per opera dei servitori di Makuta. Ogni Toa andr\u00e0 con il Protettore del proprio elemento e trover\u00e0 le loro Maschere Dorate del Potere. Gli eroi scoprono cos\u00ec la loro missione di andare nella citt\u00e0 dei Creatori di Maschere e risvegliare Ekimu dal suo lungo sonno. Una volta raggiunta la citt\u00e0, i Toa sconfiggono il Signore dei Ragni Teschio, un ragno gigante, per poi entrare nella citt\u00e0 in modo da risvegliare Ekimu, il nobile Creatore di Maschere fratello di Makuta, fonte del male che affligge Okoto. I Toa, unendo le loro forze e i loro poteri elementali grazie agli insegnamenti telepatici di Ekimu, riescono a risvegliare il Creatore di Maschere dalla sua tomba; i Toa, quindi, ingaggeranno una dura battaglia contro le Creature Teschio e il loro leader, Kulta, alias Skull Grinder. All'entrata della fornace, i Toa incontrano Skull Basher, luogotenente di Kulta, che sconfigge facilmente Onua e gli ruba la maschera dorata della Terra. Ma i Toa istruiti da Ekimu a lavorare insieme, uniscono le loro forze in un unico colpo e sconfiggono Skull Basher, recuperando quindi la maschera di Onua. Kulta viene per\u00f2 istruito da Makuta di prendere la maschera della Creazione e gettarla nella fornace dei Creatori di Maschere, l'unico posto dove la maschera pu\u00f2 essere distrutta. Ekimu e i Toa ne vengono a sapere, e lo stesso Ekimu chiede ai Toa di tenere Grinder occupato mentre egli ripara il suo Martello della Creazione. I 6 Toa raggiungono e circondano Kulta, ma questi, invece di buttare la maschera nella fornace, la indossa e assorbe energia dalla fornace, diventando tanto potente da metterli fuori gioco e distruggere le loro maschere in un colpo solo. Kulta fa per raggiungere Ekimu, ma i Toa, pur indeboliti, tentano invano di fermarlo; questo per\u00f2 d\u00e0 a Ekimu il tempo di riparare il suo Martello della Creazione e usarlo per colpire Kulta togliendogli la maschera. Il Creatore indossa cos\u00ec la maschera e l'esplosione di luce che segue sconfigge definitivamente Kulta. Ekimu costruisce quindi nuove armature e maschere ai Toa, e insieme agli abitanti di Okoto ricostruisce la citt\u00e0 dei costruttori di maschere.\nI Toa, per\u00f2, vengono a sapere che Umarak, un potente e misterioso cacciatore, sta cercando per le 6 Creature Elementali, tutte collegate ai Toa, per poter trovare cos\u00ec la Maschera del Controllo, la maschera di Makuta. Per poterlo contrastare, i Toa useranno le loro Maschere dell'Unit\u00e0 per poter trovare le Maschere dell'Unit\u00e0 d'oro e unirsi con le Creature Elementali per scoprire nuovi poteri. Le creature elementali fanno capire ai Toa che la maschera del controllo si trova in un labirinto su di un'isola al largo di Okoto. Sfortunatamente, Umarak riesce a rapire Ketar, la creatura di Pohatu, e a rubare la Maschera del Controllo; indossandola, si trasforma in Umarak il Distruttore, potente servo di Makuta. I Toa tornano alla citt\u00e0 dei creatori di maschere che viene assaltata dalle trappole d'ombra di Umarak, diventate le bestie elementali, e capiscono che il loro obiettivo non \u00e8 difendere la citt\u00e0, ma attaccare Umarak. Ekimu entra in una porta che ricorda la tomba in cui riposava, e si trasforma diventando traslucido e dell'altezza dei Toa. Successivamente, Ekimu richiama Gial, creatura della luce, e gli fa trovare Umarak. Al ritorno di Gial, i Toa e Ekimu partono alla ricerca di Umarak, lasciando le creature a difendere la citt\u00e0. I Toa lo inseguono cos\u00ec nel Cratere Nero, nella Regione della Pietra, dove ricrea la maschera proibita di Makuta per creare un portale nel Reame Oscuro (dove Makuta, sconfitto da Ekimu, vi fu imprigionato). Ma nel tentativo di riprendersi i pezzi della maschera, lo spirito di Gali viene trascinato nel Reame Oscuro, dove scopre il vero destino dei Toa. Mentre Uramak viene consumato dal portale, Gali ritorna nel proprio mondo, dove, grazie alle informazioni dategli da Gali, i Toa uniscono le loro forze e bandiscono Makuta per sempre. Compiuto il loro destino e senza pi\u00f9 il loro potere, i Toa ritornano alle stelle dalle quali sono venuti, con l'intento di tornare su Okoto, ora salva, dovesse essere di nuovo minacciata.\nMusica.\nPaul Hardcastle e Simon Fuller hanno prodotto le prime colonne sonore usate per le pubblicit\u00e0 Bionicle dal 2001 al 2003. Le musiche per i primi 3 film assomigliavano pi\u00f9 a temi medievali, piuttosto che a quelli techno. I primi brani ufficiali riguardo alla serie Bionicle sono state edite nel 2005, a partire con Caught up in a dream e Hero, entrambi singoli degli All Insane Kids.\nLe colonne sonore del quarto film e di varie pubblicit\u00e0 dal 2008 al 2010 sono opera del gruppo alternative rock danese Cryoshell, come ad esempio Closer to the truth o Bye Bye Babylon.\nGravity Hurts, singolo pubblicato nel 2008, ha un'edizione maschile di Christian Bastien e una femminile dei Cryoshell.\nFumetti.\nI fumetti Bionicle venivano pubblicati dalla Lego nella rivista \"Brickmaster\" disponibile solo in alcuni paesi e a pagamento. Dal 2008 Ebbero inizio i Graphic Novel di Bionicle, interrotti nel 2010, appena prima della pubblicazione del decimo volume, a causa delle scarse vendite dell'ottavo e del nono.\nLibri.\nDei libri che narrano la storia di BIONICLE sono stati pubblicati a partire dal 2003. La storia \u00e8 divisa in quattro serie:\nL'autore di tutti i libri (eccetto \"Tale of the Toa, Beware the Bohrok, Makuta's Revenge\" e \"Mask of Light\", scritti da C.A Hapka) \u00e8 Greg Farshtey. I libri \"The Crossing\" e \"Journey's End\" sono stati pubblicati esclusivamente in Polonia. Un libro intitolato \"Invasion\" avrebbe dovuto essere pubblicato nel 2007 come settimo numero della serie Legends, ma viste le scarse vendite degli altri libri fu cancellato, e gli eventi che sarebbero dovuti avvenire vengono narrati nella guida \"BIONICLE Encyclopedia Updated.\"\nFilm.\nLa LEGO ha realizzato quattro film su questa serie:\nVideogiochi.\nSui Bionicle sono stati creati inoltre 6 videogiochi fino ad ora:"}
{"id": "1446933", "revid": "6923", "url": "https://it.wikipedia.org/wiki?curid=1446933", "title": "San Giovanni (Malta)", "text": ""}
{"id": "1446934", "revid": "1610933", "url": "https://it.wikipedia.org/wiki?curid=1446934", "title": "Fistione australe", "text": ""}
{"id": "1446939", "revid": "339392", "url": "https://it.wikipedia.org/wiki?curid=1446939", "title": "Entomofila", "text": ""}
{"id": "1446941", "revid": "149587", "url": "https://it.wikipedia.org/wiki?curid=1446941", "title": "\u017burrieq", "text": ""}
{"id": "1446945", "revid": "767487", "url": "https://it.wikipedia.org/wiki?curid=1446945", "title": "Il tallone d'Achille", "text": "Il tallone d'Achille o Il tallone di Achille \u00e8 un film del 1952 diretto da Mario Amendola e Ruggero Maccari."}
{"id": "1446948", "revid": "640277", "url": "https://it.wikipedia.org/wiki?curid=1446948", "title": "Tarxen", "text": ""}
{"id": "1446949", "revid": "101175", "url": "https://it.wikipedia.org/wiki?curid=1446949", "title": "Phil Giles", "text": "Carriera.\nLa sua carriera sportiva nel motociclismo \u00e8 iniziata nel BSB dove ha gareggiato dal 1998 al 1999.\nIl salto nelle gare del motomondiale avviene nel 2000 quando prende parte a 5 gran premi in sella a una Honda NSR 500 V2 del team Sabre Sport.\nNegli anni successivi ritorna a gareggiare nei campionati britannici delle Superbike e delle Supersport, dedicandosi anche alle competizioni di endurance."}
{"id": "1446952", "revid": "1431409", "url": "https://it.wikipedia.org/wiki?curid=1446952", "title": "Edoardo Stoppacciaro", "text": "Biografia.\nEdoardo Stoppacciaro, dopo la maturit\u00e0 classica, studia all\u2019Accademia Tuttiinscena di Pino e Claudio Insegno. Ha lavorato anche come doppiatore di molti lungometraggi animati, tra i quali \"Ratatouille\", \"Cenerentola e gli 007 nani\", \"Strange Magic\", \"Cattivissimo me\".\nNel 2016 \u00e8 stato pubblicato il suo primo romanzo, \"Una primavera di cenere\", primo capitolo della trilogia \"Mondo in fiamme\" edito da \"La Corte Editore\". Il secondo capitolo, \"Requiem d'acciaio\", \u00e8 stato pubblicato nel 2019.\nNel 2016 si sposa con la doppiatrice Sara Ferranti.\nStoppacciaro ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando il personaggio di Arlecchino, interpretato da Claudio Gaetani."}
{"id": "1446954", "revid": "964802", "url": "https://it.wikipedia.org/wiki?curid=1446954", "title": "Kalkara", "text": ""}
{"id": "1446964", "revid": "767487", "url": "https://it.wikipedia.org/wiki?curid=1446964", "title": "Mein F\u00fchrer - La veramente vera verit\u00e0 su Adolf Hitler", "text": "Mein F\u00fchrer - La veramente vera verit\u00e0 su Adolf Hitler (\"Mein F\u00fchrer \u2013 Die wirklich wahrste Wahrheit \u00fcber Adolf Hitler\") \u00e8 un film tedesco del 2007, diretto dal regista svizzero Dani Levy. Uscito nelle sale tedesche l'11 gennaio 2007, il film ha creato strascichi polemici ancor prima della sua uscita nei cinema italiani, poich\u00e9 accusato di proiettare un'immagine talmente distorta e ridicola di Adolf Hitler da suscitare compassione.\nTrama.\nNel dicembre 1944 le sorti della seconda guerra mondiale sono gi\u00e0 state decise e Adolf Hitler non \u00e8 pi\u00f9 l'uomo di un tempo che con i suoi discorsi era riuscito ad infiammare le folle della Germania. Hitler \u00e8 un uomo stanco, caduto in depressione, diventato quasi l'ombra di se stesso.\nIl ministro della propaganda Goebbels ha un'idea che ritiene possa risollevare il morale del popolo del Reich: pensa che un grandioso discorso di Hitler in occasione del capodanno possa riaccendere gli animi.\nPer far s\u00ec che Hitler torni l'uomo di un tempo, i collaboratori del F\u00fchrer hanno un'idea: far richiamare il suo vecchio maestro di recitazione Adolf Gr\u00fcnbaum, attualmente rinchiuso in un lager con tutta la sua famiglia. Una volta scarcerato, Gr\u00fcnbaum non si fa ripetere due volte l'occasione: vuole stare molto tempo accanto a Hitler per poi eliminarlo fisicamente. Ma la debolezza e la pateticit\u00e0 di quest'ultimo inducono Gr\u00fcnbaum a lasciar perdere questo piano e far s\u00ec che si evidenzi, invece che i punti forti del carattere di Hitler, il suo lato debole. Decisione che per\u00f2 sar\u00e0 fatale.\nCast.\nNel film, compaiono due attori che hanno recitato due volte i rispettivi ruoli: Sylvester Groth (che ha reinterpretato Goebbels anche in \"Bastardi senza gloria\") e Ulrich Noethen (che aveva gi\u00e0 interpretato Himmler nel film \"La caduta - Gli ultimi giorni di Hitler\"). Nel doppiaggio italiano, Rodolfo Bianchi ha a sua volta doppiato due volte il personaggio di Adolf Hitler: la prima volta era stata su Bruno Ganz, sempre ne \"La caduta - Gli ultimi giorni di Hitler.\" Riprender\u00e0 il personaggio di Hitler anche in \"Operazione Valchiria\" nel 2008."}
{"id": "1446966", "revid": "339392", "url": "https://it.wikipedia.org/wiki?curid=1446966", "title": "Rabato", "text": ""}
{"id": "1446968", "revid": "39224", "url": "https://it.wikipedia.org/wiki?curid=1446968", "title": "Edomiti", "text": "Idum\u00e8a (ebraico: \u05d0\u05b1\u05d3\u05d5\u05b9\u05dd, \"Edom\", \"\u02be\u0114\u1e0f\u00f4m\", cio\u00e8 \"rosso\") \u00e8 uno dei nomi dati a Esa\u00f9 (o Edom) nella Bibbia e, di conseguenza, alla nazione che sarebbe discesa da lui, quindi \"terra di Edom\". L'etnonimo, in lingua assira, era \"Udumi\"; in siriaco \u0710\u0715\u0718\u0721; in greco, \u1f38\u03b4\u03bf\u03c5\u03bc\u03b1\u03af\u03b1 (\"Idouma\u00eda\"); in latino \"Idumaea\", o \"Idumea\".\nIl popolo edomita parlava una lingua semitica e costituiva un gruppo a struttura tribale che abitava il deserto del Negev e il Wadi Araba, che si estende a sud di Israele e alla confinante Giordania. La regione presenta vaste estensioni di terreno ricoperte da pietre rossastre, che possono aver dato il nome \"Edom\" all'area. La nazione di Edom \u00e8 nota fin dall'VIII-IX secolo a.C., e la Bibbia la ricorda come insediato nelle terre che occupava gi\u00e0 da molti secoli. Recenti scoperte archeologiche sono in grado di mostrare una nazione edomita almeno nell'XI secolo a.C., ma la questione rimane discussa. Tale nazione cess\u00f2 d'esistere nel periodo delle Guerre giudaiche di Roma.\nGli Edomiti o Idumei.\nGli Edomiti potrebbero originare dagli Shusu e gli Shutu, razziatori nomadi ricordati nelle fonti antico-egiziane. Infatti una lettera di uno scriba egiziano in una postazione fortificata di confine nel Uadi Tumilat durante il regno di Merenptah riferisce movimenti di \"trib\u00f9 nomadi shasu di Edom\" che avevano intenzione di captare acqua in territorio egiziano.\nNella Bibbia.\nLa Bibbia descrive Esa\u00f9, dalla capigliatura rossa, come il capostipite degli Edomiti. Egli era il fratello gemello (non monovulare) di Giacobbe, e quindi i due gemelli erano figli di Isacco e nipoti di Abramo. Giacobbe \u00e8 il progenitore degli Israeliti e Dio gli attribuisce il nuovo nome di \"Israele\" (). Cos\u00ec Esa\u00f9 condivide l'utero materno col fondatore della nazione d'Israele (). Sebbene Esa\u00f9 fosse il primogenito e quindi per diritto destinato a ereditare i beni del padre e a fruire della sua benedizione, Esa\u00f9 cedette i suoi diritti di primogenitura al suo fratello minore Giacobbe /Israele. I discendenti di Esa\u00f9 e di Israele percorsero strade diverse; gli israeliti trascorsero approssimativamente 400 anni in Egitto prima di tornare nella terra di Canaan, oggi il moderno Stato d'Israele. Per questo gli Edomiti vantavano di avere avuto sovrani e regni molto prima degli Israeliti.\nLa Bibbia spiega il nome \"Edom\" senza fare alcun riferimento alla roccia rossa. Si riferisce agli Edomiti come ai discendenti di Esa\u00f9 e il Libro del Genesi menziona il \"rosso\" un buon numero di volte per descrivere Esa\u00f9 e spiegare il suo nome alternativo di Edom. \"Il primo [Esa\u00f9] venne fuori rossiccio [\"admoni\" in ebraico], nel senso di \"rosso e peloso come un mantello di pelo. Cos\u00ec fu chiamato Esa\u00f9...\" Anni dopo, \"mentre Giacobbe faceva cuocere una minestra, Esa\u00f9 sopraggiunse dai campi, tutto stanco. Esa\u00f9 disse a Giacobbe: \u00abDammi per favore da mangiare un po' di questa minestra rossa, perch\u00e9 sono stanco\u00bb. Perci\u00f2 fu chiamato Edom\" ().\nL'originale paese degli Edomiti, secondo il Tanakh, si estendeva dalla Penisola del Sinai a Cadesbarne. A meridione esso giungeva a Eilat, che era il porto (). A settentrione di Edom si trovava il territorio di Moab (). La linea confinaria tra Moab ed Edom era il Uadi Zered (). L'antica capitale Edom era Bozrah (). Secondo il \"Genesi\", i discendenti di Esa\u00f9 s'insediarono in queste terre dopo averne cacciato gli Hurriti. Fu anche chiamata \"terra di Seir\"; il Monte Seir sembra sia servito con ogni probabilit\u00e0 a dare un nome al territorio e potrebbe essere stato un sito cultuale. Al tempo di Amasia (838 a.C.), Selah (Petra) fu la sua principale roccaforte (); Eilat e Asiongaber (\"Ezion-geber\") i suoi porti ().\nCronache della famiglia di Esa\u00f9 e dei sovrani di Edom (\"Genesi\", 36,31-43).\nLa parola ebraica \"aluf\", traducibile come \"cabila\" pu\u00f2 essere tradotta anche come \"capo\", \"generale\" o \"condottiero\", ed \u00e8 usata in questo senso solo in connessione con Edom e Hori.\nSe si considerano sia pur vagamente affidabili i dati della tradizione biblica, il regno di Edom fu, almeno nelle sue prime fasi, non ereditario, e forse fu elettivo. Le cronache pi\u00f9 antiche menzionano sia un sovrano sia capi trib\u00f9 (). Quando un re di Edom negava il permesso ai figli d'Israele () di passare attraverso le sue terre nel loro cammino alla volta di Canaan, essi aggirarono quelle contrade a causa della ostentazione della forza edomita () o perch\u00e9 Dio avrebbe ordinato loro di procedere in quel modo piuttosto che impegnarsi in una guerra (). Il re di Edom non attacc\u00f2 gli Israeliti, anche se era pronto a resistere a un'eventuale loro aggressione.\nNon molto di pi\u00f9 \u00e8 registrato sugli Edomiti nel Tanakh fino alla loro disfatta per opera di Re Saul d'Israele nel tardo secondo millennio a.C. Quarant'anni dopo Re David e il suo generale Ioab sconfissero gli Edomiti nella \"valle del sale\", probabilmente presso il Mar Morto (). Un principe edomita di nome Hadad scamp\u00f2 e fugg\u00ec in Egitto e dopo la morte di David ritorn\u00f2 e tent\u00f2 di far esplodere una rivolta, ma fall\u00ec e dovette rifugiarsi in Siria (). Da allora Edom rimase un vassallo d'Israele. David impose agli Edomiti dei governatori o dei prefetti israelitici,() e questa forma di governo sembra sia proseguita sotto Salomone. Quando Israele si divise in due regni, Edom divent\u00f2 una dipendenza del Regno di Giuda. Al tempo del Re di Giuda Giosafat (c. 914 a.C.) il \"Tanakh \" ricorda un re di Edom (), probabilmente un Israelita nominato dal re di Giuda. Ricorda anche che gli abitanti del Monte Seir invasero la Giudea assieme ad Ammon e Moab, e che gli invasori entrarono fra loro in contrasto e furono tutti distrutti (). Edom si ribell\u00f2 a Ioram ed elesse un re suo proprio (). Amasia attacc\u00f2 e sconfisse gli Edomiti, impadronendosi di Selah, ma gli Israeliti non soggiogarono mai Edom completamente ().\nAl tempo di Nabucodonosor II gli Edomiti collaborarono a saccheggiare Gerusalemme e sterminarono gli Ebrei (). Per questa ragione i profeti denunciarono con violenti toni Edom ().\nSebbene gli Idumei controllassero i territori a est e a sud del Mar Morto, i loro popoli erano soggetti al contempo agli Israeliti. Per questo il Libro dei Salmi dice \"Moab \u00e8 il catino in cui mi lavo; sopra Edom getter\u00f2 il mio sandalo\" (). In base alla Torah (), la congregazione non avrebbe potuto godere di discendenza da un matrimonio contratto da un Israelita e un Edomita fino alla quarta generazione. Questo forte interdetto giuridico \u00e8 stato argomento di controversia fra Shimon bar Yohai, che diceva che esso si applicava solo ai discendenti maschi, e altri Talmudisti, che dicevano che erano escluse anche le discendenti femmine.\nSociet\u00e0 ed Economia.\nEdom fu una societ\u00e0 rurale; dalla fine dell'VIII secolo a. C. si intensificarono gli insediamenti: comparvero piccoli villaggi non fortificati e fortezze. La funzione del sistema di difesa sembra essere quella di proteggere gli interessi agricoli e commerciali, oltre a proteggere le popolazioni locali. Il territorio edomita della Transgiordania era costituito principalmente da piccoli villaggi agricoli: vi erano 11 villaggi di uno o due ettari, e solo la citt\u00e0 principale, Bozrah, era pi\u00f9 ampia e aveva otto ettari; aveva pure un palazzo e un tempio, e da l\u00ec le elit\u00e9s centralizzate cercavano di esercitare il controllo sull'intero Paese.\nGli archeologi sostengono che la causa dell'accelerazione della sedentariet\u00e0 in Edom sia stata la combinazione dello sfuttamento delle miniere di rame dell'Aravah, dell'influsso dell'Assiria e del commercio arabo. Questi tre fattori portarono all'affermazione di un regno indipendente, ma segmentale: questo regno era costituito da gruppi indipendenti che cooperavano e riconoscevano una monarchia, vivendo di un'economia mista che combinava agricoltura e pastorizia. Si muovevano e interagivano con altre genti, specialmente nella valle di Beersheva su cui il regno di Giuda cercava di esercitare il controllo. Il carattere tribale della societ\u00e0 edomita sopravvisse fino in epoca romana.\nIl regno di Edom doveva gran parte del suo benessere alle carovane che commerciavano fra Egitto, il Levante, la Mesopotamia e l'Arabia meridionale, lungo la cosiddetta \"Via dell'incenso\". Lungo la Via Regia, Edom fu uno dei tanti Stati della regione per i quali il commercio era vitale per sopravvivere, vista l'estrema penuria di terreno coltivabile. Si dice anche che le rotte marittime giungevano fino in India, con navigli che lasciavano il porto di Ezion-Geber.\nEdom probabilmente esportava sale e balsamo (usato per profumi e per riti devozionali nel mondo antico) attraverso la regione del Mar Morto.\nEt\u00e0 post-biblica.\nEdom \u00e8 ricordata nelle iscrizioni cuneiformi assiri come \"Udumi\" o \"Udumu\"; tre dei suoi sovrani sono conosciuti grazie a queste stesse fonti: \u1e32aus-malaka al tempo di Tiglatpileser III (c. 745 a.C.), Malik-rammu al tempo di Sennacherib (c. 705 a.C.) e \u1e32aus-gabri al tempo di Esarhaddon (c. 680 a.C.). Secondo epigrafi egiziane, i territori degli \"Aduma\" a quel tempo si estendevano fino ai confini dell'Egitto. Dopo la conquista di Giuda da parte dei Babilonesi, agli Edomiti fu consentito insediarsi nella regione a sud di Hebron. Col\u00e0 prosperarono e la regione fu chiamata dai Greci e dai Romani \"Idumaea\" o \"Idumea\", per pi\u00f9 di quattro secoli. In quella stessa epoca essi furono essi furono allontanati dalle loro regioni d'origine dai Nabatei che li sospinsero a sud e a est della loro madrepatria.\nDurante la rivolta dei Maccabei contro il regno seleucide, il libro II Maccabei si riferisce a un generale seleucide di nome Gorgias come al \"Governatore dell'Idumea\"; sebbene egli fosse un greco o un edomita ellenizzato (). Alcuni studiosi pensano tuttavia che la citazione all'Idumea sia un errore. Giuda Maccabeo conquist\u00f2 il loro territorio verso il 163 a.C. Essi furono anche assoggettati da Giovanni Ircano I (c. 125 a.C.), che li obblig\u00f2 a seguire i riti e le leggi ebraiche. Furono poi incorporati nella nazione ebraica.\nIl funzionario asmoneo Erode Antipatro era di origine edomita. Fu il progenitore della Dinastia erodiana che govern\u00f2 la Giudea dopo la conquista romana. Sotto Erode il Grande l'Idumaea fu governata per suo conto da una serie di governatori, fra cui si annovera suo fratello Joseph ben Antipater e suo cognato Costobarus.\nImmediatamente prima dell'assedio di Gerusalemme da parte di Tito, 20.000 Idumei, sotto il comando di Giovanni, Simeone, Phinehas e Jacob, si presentarono davanti a Gerusalemme per combattere insieme agli Zeloti che erano assediati nel Tempio di Gerusalemme.\nDopo le guerre giudaiche gli Idumei cessarono di essere un popolo distinto, sebbene il nome geografico \"Idumea\" sopravvivesse ancora al tempo di Sofronio Eusebio Girolamo.\nReligione edomita.\nLa natura della religione edomita resta ampiamente ignota. Come parte della cultura cananea, si ipotizza adorassero divinit\u00e0 quali El, Baal e Asherah. Gli Edomiti potrebbero aver avuto come loro dio nazionale Kaus o Qos.\nSantuari.\nCi sono noti pochi santuari edomiti. A Bozrah, la principale citt\u00e0 edomita, una struttura che ricorda un tempio assiro \u00e8 stata identificata come un santuario edomita. Con l'espansione edomita, il culto di Qos si diffuse in tutta l'Aravah e nel Negev. Altri due santuari edomiti sono stati rinvenuti a ovest del Giordano, uno a Horvat Qitmit nella valle di Arad e l'altro a Ein Hazeva, nell'Aravah. A Qitmit, il santuario si trova in cima ad una collina, non molto distante da Tel Malhata. E' composto da un edificio di tre stanze corredato da una piattaforma per il culto, un altare e una vasca. Al forte di Ein Hazeva il santuario si trova anche al di fuori del sito dell'insediamento, al di l\u00e0 delle mura difensive. In questi siti sono stati ritrovati statuette di argilla di uomini, donne e animali, stoviglie con motivi antropomorfi e altari per l'incenso. Il carattere specificamente edomita dei santuari del Negev \u00e8 stato recentemente contestato. Le statuette furono riesumate a Bozra, Tawilan e Qitmit. Sono per lo pi\u00f9 statuette femminili nude, incinte e con le braccia sotto il petto. Sono simili per dimensioni e forma ad altre statuette ritrovate nel Levante e risalenti all'Et\u00e0 del Ferro.\nCultura materiale.\nIl territorio edomita presenta una ricca cultura materiale durante l'Et\u00e0 del Ferro. In assenza di fonti scritte, questa cultura materiale \u00e8 l'elemento principale per ricostruire la storia e il funzionamento della societ\u00e0 edomita. Tuttavia, la sua interpretazione rimane difficile. Nel caso dell'archeologia edomita, questa difficolt\u00e0 \u00e8 ulteriormente accresciuta dalla mancanza di affidabilit\u00e0 della stratigrafia dei siti in Transgiordania. La cultura materiale edomita generalmente consiste in ceramiche, oggetti di culto e alcune iscrizioni. La presenza dell'elemento teoforico \"Qos\" \u00e8 solitamente considerata per indicare un contesto edomita. \nTra la diversit\u00e0 delle ceramiche dell'Et\u00e0 del Ferro, un tipo particolare \u00e8 chiamato \"ceramica edomita\". Essa \u00e8 caratteristica dei siti di insediamento che vanno dall'VIII al VI secolo a. C. ed \u00e8 stata rinvenuta in Transgiordania e nel Negev. Fu descritta per la prima volta dall'archeologo Nelson Glueck negli anni 1930 durante gli scavi di Tell el-Kheleifeh. Ceramiche simili furono poi scoperte anche in altri siti giordani e del Negev. Sono costituite da vassoi, ciotole, pentole, brocche, barattoli e lampade. Gli oggetti di fabbricazione grezza, senza decorazioni, si trovano in tutti i siti e sono destinati all'uso domestico. Oggetti dipinti di artigianato pi\u00f9 accurato sono stati ritrovati a Bozrah e in alcuni siti del Negev, e probabilmente erano destinati a una classe pi\u00f9 agiata. Alcune ceramiche sono soggette a influssi esterni e imitano modelli assiri. I modelli pi\u00f9 comuni erano costituiti da disegni geometrici rossi e neri, comprese le linee orizzontali e verticali. La ceramica edomita dipinta \u00e8 caratteristica di Bozrah, e la sua cultura materiale presenta forti parallelismi con quella di Qitmit e Ein Hazeva nel Negev. Le ceramiche edomite sono per lo pi\u00f9 prodotte localmente, sia in Giordania che nel Negev. \nIdentificazione con Roma.\nNella pi\u00f9 tarda storia ebraica, l'Impero romano fu identificato con Esau ed \"Edom\". Negli scritti medievali rabbinici, \"Edom\" \u00e8 usato per riferirsi all'Impero bizantino e alla Cristianit\u00e0 in generale (cfr. l'uso del termine \"Ismaele\" per riferirsi al mondo islamico). Per un approfondimento della tematica vedere sotto il lemma Esa\u00f9.\nControversie.\nPer oltre un secolo, gli archeologi specialisti del Vicino Oriente antico rimasero convinti che non ci fosse alcuna prova di una societ\u00e0 statuale organizzata edomita prima dell'IX e dell'VIII secolo a.C. I minimalisti biblici enfatizzano questo fatto come un tassello per dimostrare la loro tesi circa l'inaffidabilit\u00e0 della Bibbia in quanto fonte storica.\nGraves e Patai (1964) proposero che la Dinastia Davidica possa essere stata di origine edomita osservando la somiglianza dell'onomastica edomita degli \"alufim\" e dei capi della trib\u00f9 di Giuda (ad esempio, Qenaz). Suggerirono che una piccola trib\u00f9 edomita possa essere rimasta insediata nell'area di Hebron anche prima della conquista israelitica, e che durante il periodo descritto dal Libro di Giosu\u00e8, si fossero uniti agli Israeliti nella riconquista delle alture di Giuda. Graves e Patai suggerirono che il Libro del Genesi (\"Bereshit\") possa contenere miti di creazione edomita (Adam = Edom). Se fosse cos\u00ec, questo permetterebbe di collocare pi\u00f9 logicamente alcuni tasselli del testo biblico altrimenti difficilmente spiegabili (ad esempio, Esau, \"admoni,\" essendo primogenito, avrebbe perso i suoi diritti di primogenitura in una \"correzione\" tarda).\nRecentemente, tuttavia, scavi archeologici condotti nel 2004 dall'Universit\u00e0 della California, San Diego a Khirbat al-Nahas, parte del Progetto Archeologico Jabal Hamrat Fidan (JHF), in Giordania, hanno gettato nuova luce sulla storia di Edom, portando alla luce manufatti e identificando insediamenti umani organizzati in una societ\u00e0 statuale prima del X secolo a.C., malgrado rimanga oggetto di dibattito la correttezza dell'identificazione temporale e la stessa attribuzione alla cultura edomita dei ritrovamenti.\nThomas E. Levy, fra gli altri studiosi, ha concluso da un esame del sito di al-Nahas che Edom era una complessa societ\u00e0 urbanizzata gi\u00e0 prima dell'XI secolo a.C., (data della prima monarchia israelita, secondo la Bibbia) in grado di produrre autonomamente suoi prodotti in rame. Test condotti col Carbonio-14 sul sito hanno confermato che le aree industriali del luogo datano all'XI e al X secolo a.C."}
{"id": "1446975", "revid": "287204", "url": "https://it.wikipedia.org/wiki?curid=1446975", "title": "David Tom\u00e1s", "text": "Carriera.\nInizialmente si \u00e8 dedicato al motocross, partecipando al campionato regionale di Gerona, che vinse nel 1987. Rimase in questa specialit\u00e0 fino al 1992, anno in cui pass\u00f2 alle corse su scooter e alla Supersport.\nNel 1997 giunse secondo nel campionato di Catalogna in entrambe le categorie, arriv\u00f2 22\u00ba nell'europeo e un anno pi\u00f9 tardi giunse secondo nel campionato Europeo Velocit\u00e0 nelle Supersport.\nNel 1999 ha nuovamente partecipato all'europeo, stavolta in classe 250, arrivando al 14\u00ba posto.\nPer quanto riguarda il motomondiale, le sue prime presenze sono state registrate nella stagione 2000, iniziata competendo in classe 250 e conclusa in classe 500, utilizzando in entrambi i casi delle motociclette Honda.\nL'anno seguente ha gareggiato solo in 250, ottenendo 11 punti nelle sue 14 presenze ai gran premi."}
{"id": "1446980", "revid": "1305772", "url": "https://it.wikipedia.org/wiki?curid=1446980", "title": "I peggiori anni della nostra vita", "text": "\"I peggiori anni della nostra vita\" pu\u00f2 riferirsi a:"}
{"id": "1446985", "revid": "580197", "url": "https://it.wikipedia.org/wiki?curid=1446985", "title": "ISO 639-3", "text": "ISO 639-3 \u00e8 la terza parte dello \"standard\" internazionale ISO 639, un sistema elaborato per classificare tutti i linguaggi tra cui anche tutte le lingue parlate del mondo, associando a ciascun linguaggio un codice identificativo unico.\nLa terza sezione dell'ISO 639 \u00e8 un indice che assegna codici di 3 lettere (\"alpha-3\") a un vasto catalogo di linguaggi tra cui lingue moderne, antiche, estinte e persino artificiali, includendo anche dialetti e lingue riservate, per un totale di 7776 elementi. L'obiettivo \u00e8 costruire un indice generale e il pi\u00f9 dettagliato possibile che includa qualunque tipo di linguaggio naturale umano parlato nel mondo. \nQuesto nuovo codice perfeziona il lavoro fatto con la precedente versione ISO 639-2, completando e rettificandone la classificazione. L'ISO 639-3 \u00e8 progettato per non entrare in conflitto con l'ISO 639-2 (per questo, tutti gli elementi presenti nell'ISO 639-2 sono dotati di un nuovo codice identificativo - ad eccezione delle famiglie linguistiche o collezioni di linguaggi, escluse dall'ISO 639-3 e reintrodotte solo nel pi\u00f9 tardo ISO 693-5). Le combinazioni consentite dalla scelta di una codifica fatta di 3 lettere (\"alpha-3\"), permette di classificare un insieme vastissimo di linguaggi. \nOriginariamente erano previsti l'aggiornamento e la verifica annuale dei codici cos\u00ec redatti, al fine di affinare ulteriormente il lavoro di classificazione fatto.\nLa versione pubblicata nel 2007 \u00e8 la ISO 639-3:2007: \"Codici per la rappresentazione dei nomi dei linguaggi -- Parte 3: Alpha-3 code\" \"for comprehensive coverage of languages\".\nSintassi della codifica.\nAi linguaggi viene assegnato un codice di tre lettere seguito opzionalmente da due lettere che identificano rispettivamente l'ambito (scope) e il tipo (type).\nAmbito (scope).\n\"da notare che l'accezione -dialects- indica una variante linguistica e ISO applica alcuni criteri per identificare queste varianti che, tuttavia, non sono basati solo su criteri linguistici. Infatti sono state mosse diverse critiche a ISO proprio nel caso di definizione di linguaggi da includere come dialetti. Ad ogni modo occorre considerare che l'inclusione nell'ISO 693-3 non differenzia tra lingue o dialetti, pi\u00f9 che altro la presenza nell'ISO 693-3 indica se un dialetto \u00e8 una variante linguistica abbastanza definita per poter avere un proprio codice invece che essere aggregato in un altro linguaggio.\"\nTipo (type).\n\"da notare che per lingua -ancient- viene utilizzato un criterio di letteratura, scolarit\u00e0 e comunit\u00e0 parlante mentre per lingua -extinct- basta il criterio di intelligibilit\u00e0\"\nNovit\u00e0 rispetto agli ISO 639-2 e ISO 639-1.\nL'ISO 639-3 rappresenta un tentativo di costruzione di un indice delle lingue assai pi\u00f9 dettagliato, che come i precedenti tiene conto della letteratura prodotta nelle varie lingue, ma si differenzia nel cercare di rendere conto in maniera pi\u00f9 articolata della situazione concreta delle lingue parlate. Le principali caratteristiche dell'ISO 639-3 sono:"}
{"id": "1446989", "revid": "149587", "url": "https://it.wikipedia.org/wiki?curid=1446989", "title": "Marsaxlokk", "text": ""}
{"id": "1446991", "revid": "123457606", "url": "https://it.wikipedia.org/wiki?curid=1446991", "title": "Costanzo Festa", "text": "Pur essendo celebre per i madrigali, scrisse anche musica sacra. Fu il primo polifonista italiano di fama internazionale.\nBiografia.\nNon molto si conosce della sua giovinezza. Probabilmente nacque in Piemonte presso Torino, ma le prove non sono certe, basate come sono soltanto su documenti successivi che si riferiscono a lui come chierico secolare, non un religioso, di quella regione.\nLa sua data di nascita \u00e8 tradizionalmente fatta risalire dal 1480 al 1495, ma scoperte recenti tendono a restringere il campo nella seconda met\u00e0 degli anni ottanta del XV secolo. Nel 1514 Festa visit\u00f2 Ferrara, portando con s\u00e9 alcuni mottetti. Sembra che a quel tempo fosse gi\u00e0 un compositore affermato, come indica l'accoglienza ricevuta.\nIn un periodo tra il 1510 e il 1517 visse su un'isola del golfo di Napoli, dove fu precettore di musica presso la famiglia d'Avalos. Nel 1517 si trasfer\u00ec a Roma, dove fu cantante alla corte di papa Leone X. Una notizia del 1543 riporta che era troppo malato per poter accompagnare il Papa a Bologna; mor\u00ec nel 1545. \nProbabilmente visse a Roma la maggior parte della seconda met\u00e0 della sua vita, con un impiego alla Cappella papale.\nLa musica.\nFesta fu uno dei pochi italiani alla Cappella papale. Era tuttavia un maestro della tecnica contrappuntistica fiamminga, e la sua importanza nella storia della musica \u00e8 data dal fatto che introdusse per primo una commistione dei due generi musicali, l'italiano e il fiammingo. Inoltre, ebbe un notevole influsso su Palestrina, per le cui opere giovanili fu un modello di riferimento.\nLa maggior parte dei madrigali di Costanzo Festa sono per tre voci (in contrasto con l'altro madrigalista del tempo, Verdelot, che preferiva comporre per cinque o sei voci). Predilesse passaggi rapidi e ritmicamente energici; questo pu\u00f2 riflettere un influsso della popolare forma vocale della villanesca. Inoltre, scrisse ampie sezioni omofoniche, mostrando una minore influenza del mottetto, rispetto ai passaggi che richiamano il mottetto tipici di Verdelot.\nOltre ai madrigali, pubblicati per lo pi\u00f9 tra il 1543 e il 1549, compose numerose raccolte di musica sacra, fra le quali quattro messe, pi\u00f9 di quaranta mottetti, lamentazioni, e molti Magnificat e litanie mariane (per due cori, di quattro voci ciascuno). Lo stile della sua musica sacra rispecchia quello della profana: egli \u00e8 meno incline all'imitazione e al virtuosismo contrappuntistico per s\u00e9 stesso, e spesso scrive passaggi meramente omofonici. Poich\u00e9 Roma era musicalmente conservatrice rispetto al resto d'Italia (ed Europa) all'epoca, e c'era una forte reazione al contrappunto nei due decenni dopo la sua morte (espressamente decretata dal Concilio di Trento), la sua svolta stilistica pu\u00f2 rappresentare un condizionamento del clima; forse rispondeva al gusto e alle necessit\u00e0 della committenza papale.\nOpere principali.\nPur essendo dal 1517 Cantore della cappella papale, impresse un nuovo impulso all'arte polifonica profana, esaltando con splendide composizioni il madrigale e la frottola. Suo capolavoro \u00e8 ritenuto il famoso Te Deum a 4 voci, ancora eseguito nelle liturgie vaticane. Altre opere:\nCommento musicale.\nFesta fu certamente fra i primi a conciliare, con esito particolarmente felice, gli elementi strutturali della polifonia fiamminga con la finezza della sensibilit\u00e0 armonica italiana. Compositore raffinato e composto, alle volte quasi prelude alla melodica austerit\u00e0 del Palestrina."}
{"id": "1446993", "revid": "1869172", "url": "https://it.wikipedia.org/wiki?curid=1446993", "title": "60's Beat Italiano Vol. 1", "text": "60's Beat Italiano Vol. 1 \u00e8 una compilation statunitense di brani garage italiani registrati negli anni sessanta.\nDescrizione.\nPubblicata nel 1989 su LP in edizione limitata (1.100 copie) dall'etichetta Direct Hits Records, \u00e8 stata ristampata su CD nel 1997 dall'etichetta Get Hip Records.\nLa copertina ritrae I Chewing Gum, presenti nella compilation con entrambi i lati del loro unico singolo (\"\"Senti questa chitarra\" / \"Tu sei al buio\"\").\nIl libretto contiene accurate note su ogni gruppo o interprete, presentando spesso il maggior numero di informazioni reperibili."}
{"id": "1446995", "revid": "767487", "url": "https://it.wikipedia.org/wiki?curid=1446995", "title": "I peggiori anni della nostra vita (film 1949)", "text": "I peggiori anni della nostra vita \u00e8 un film del 1949 diretto da Mario Amendola.\nTrama.\nDue soldati dell'ARMIR, Ninetto Traballa e Carlo de Viola, si trovano a Charkiv, sul Fronte Russo. Nino viene catturato dai sovietici. Carlo si salva dall'imboscata portando con s\u00e9 le scarpe dell'amico. Una volta tornato in Italia, Carlo \u00e8 sul lastrico, come molti reduci. Si ricorda di possedere le scarpe di Nino e decide di recarsi da Emilia, la moglie di Ninetto. Le racconta dell'eroica morte del marito sui bastioni di Charkiv. Emilia \u00e8 titubante. Carlo, per\u00f2, riesce a farsi benvolere e si trasferisce in casa della donna assieme al padre e alla sorella. Carlo e Emilia finiscono per sposarsi e lui fonda il \"PRIPRI\" (\"Partito Reduci Intransigenti Pronti Rifare Italia\"), che espone slogan come \"Il PRIPRI \u00e8 vita\" e \"Donne votate PRIPRI\". Il ritratto di Ninetto viene esposto come un santino, simbolo di tutti i reduci. Il partito riceve subito molte simpatie e offerte in denaro. Frattanto, scopriamo che Ninetto \u00e8 vivo in Russia. Incontra un commilitone, diventato funzionario del PCI, che lo aiuta a rimpatriare. Una volta a Roma, Nino si incontra con Carlo, che lo convince a continuare la messinscena della sua morte eroica. Nino si presenta quindi come il proprio fratello, emigrato in America molti anni prima. Quando per\u00f2 il vero fratello scrive a Emilia, Nino decide di smascherare l'imbroglio, riabbraccia Emilia e il figlio. Il matrimonio con Carlo non \u00e8 stato consumato e viene annullato.\nCritica.\n\"Questo film \u00e8 rimasto per qualche mese in quarantena a causa della sua intonazione che ai censori sembr\u00f2 eccessivamente antisovietica. Ora che \u00e8 apparso sugli schermi, non sappiamo se tagliato molto o poco, possiamo dire che le sue intenzioni satiriche sono talmente all'acqua di rose da lasciare indifferente il pi\u00f9 acceso degli estremisti. Per il resto il film \u00e8 di scarso valore pur avendo alcune trovate di un certo effetto comico.\" (A. Albertazzi, 'Intermezzo', 22, 30 novembre 1950)"}
{"id": "1447000", "revid": "1543377", "url": "https://it.wikipedia.org/wiki?curid=1447000", "title": "Genlisea", "text": "Genlisea A.St.-Hil., 1833 \u00e8 un genere di piante carnivore semiacquatiche appartenente alla famiglia Lentibulariaceae comprendente circa 20 specie.\nTutte le specie appartenenti a questo genere sono caratterizzate dalla totale assenza di un apparato radicale (carattere condiviso con il genere \"Utricularia\") e da eterofillia, consistente nella presenza di due tipi di foglie: foglie verdi con funzione fotosintetica e foglie ipogee modificate, chiamate rizofilli, che svolgono sia alcune delle tipiche funzioni delle radici, come l\u2019ancoraggio al suolo della pianta, ma anche la cattura di piccoli organismi del terreno.\nMorfologia.\nMorfologia vegetativa.\nTutte le specie del genere \"Genlisea\" presentano unicamente il meristema apicale caulinare, mentre \u00e8 totalmente assente il meristema apicale radicale, essendo prive di radice. Tutte le specie sono distintamente eterofille, producendo due tipologie di foglie diverse per quanto riguarda la morfologia e la funzione. Entrambe le tipologie di foglie sono disposte sul fusto con fillotassi spiralata. Il fusto \u00e8, nella generalit\u00e0 dei casi, compresso, in modo da formare una rosetta basale. Nella specie \"G. repens\" il fusto pu\u00f2 anche essere lungo, prostrato e sotterraneo, simile ad uno stolone.\nLa prima tipologia fogliare \u00e8 costituita da foglie situate sopra il terreno, deputate alla fotosintesi. La seconda tipologia \u00e8 costituita da foglie altamente modificate, sotterranee, tubulari, denominate rizofilli, deputate alla cattura di microrganismi e all'ancoraggio al terreno della pianta.\nLe foglie fotosintetiche sono dorsoventrali e picciolate. Il picciolo \u00e8 di lunghezza variabile, a sezione circolare o ellittica, filiforme, e si allarga gradualmente trasformandosi nella lamina fogliare. La lamina \u00e8 rotondeggiante, spatulata, oblunga o lanceolata, con apice obtuso o arrotondato. La consistenza della lamina varia dal membranoso in specie frequentemente sommerse come \"G. guianensis\", fino ad essere leggermente succulenta nel caso di \"G. roraimensis\". Le foglie sono generalmente glabre, ma possono presentare diverse tipologie di tricomi su entrambe le facce. Le rosette possono essere dense o libere, appressate al suolo.\nRizofillo.\nI rizofilli sono foglie modificate tubulari, sotterranee, solitamente prive di clorofilla, con geotropismo positivo. In tutti i membri del genere \"Genlisea\" il rizofillo presenta una forma che ricorda una \"Y\" rovesciata e, dall\u2019estremit\u00e0 prossimale verso quella distale, \u00e8 possibile distinguere quattro regioni: peduncolo, vescicola, collo tubulare e bracci elicoidali. La prima regione, il peduncolo, connette la foglia trappola al fusto. A questa segue un rigonfiamento cavo chiamato vescicola o camera digestiva e la cavit\u00e0 poi prosegue nel collo tubulare. Questo si biforca apicalmente a formare due bracci elicoidali.\nLa cavit\u00e0 del rizofillo, di dimensioni capillari, \u00e8 in comunicazione con l\u2019ambiente esterno attraverso diverse piccole aperture disposte a spirale lungo i bracci elicoidali e una singola grande apertura nella biforcazione degli stessi.\nL\u2019epidermide interna del collo tubulare \u00e8 ricoperta da anelli di tricomi non ghiandolari, detti peli detentivi, orientati tutti in direzione della vescicola, in modo tale da consentire solo un movimento unidirezionale delle prede verso la vescicola, dove avviene la digestione e l\u2019assorbimento. Inoltre il rizofillo presenta diverse strutture ghiandolari: sull'epidermide interna sono presenti ghiandole digestive quadrifide (limitate all'interno della vescicola) e ghiandole bifide (nel collo tubulare). L\u2019intera superficie esterna del rizofillo presenta delle piccole ghiandole esterne, con una testa ghiandolare formata da una o due cellule, con parete secondaria ben sviluppata.\nMorfologia riproduttiva.\nTutte le specie di \"Genlisea\" possiedono un\u2019infiorescenza racemosa ed ogni fiore, sorretto dal pedicello, possiede alla sua base una brattea centrale e due bratteole laterali. Il fiore di \"Genlisea\", come quello di tutte le Lentibulariaceae, \u00e8 zigomorfo, ermafrodita, pentamero e tetraciclico. Il calice \u00e8 formato da cinque sepali connati alla base e liberi all'apice. Il numero di sepali costituisce uno dei principali caratteri diagnostici dei generi appartenenti alle Lentibulariaceae: \"Pinguicula\" e \"Genlisea\" possiedono un calice formato da 5 sepali, le specie di \"Utricularia\" appartenenti al sottogenere \"Polypompholyx\" hanno un calice formato da 4 sepali, mentre tutte le altre specie di \"Utricularia\" hanno un calice formato solo da due sepali.\nLa corolla in tutte le specie \u00e8 bilabiata, personata, speronata, formata da 5 petali connati. Il labbro superiore, originatosi dalla fusione di due petali, \u00e8 intero o bilobato, mentre il labbro inferiore \u00e8 trilobato. I petali possono esibire diverse colorazioni che vanno dal giallo (es. \"G. pygmaea\") al viola (es. \"G. hispidula\").\nL\u2019androceo costituito da due stami nascosti all'interno del labbro superiore della corolla, mentre il gineceo \u00e8 formato da un singolo ovario globoso e un singolo stigma bilabiato inserito all'apice dell'ovario.\nBiologia.\nLa prima descrizione anatomica del rizofillo \u00e8 stata effettuata da Warming (1874) e sulla base di questo lavoro, Darwin (1875) ha proposto per la prima volta che \"Genlisea\" fosse una pianta carnivora. Inoltre, Darwin \u00e8 stato il primo a comprendere il meccanismo di cattura della trappola di \"Genlisea\", paragonandolo a quello di una nassa.\nIn un singolo studio, condotto da Barthlott et al. (1998), \u00e8 stato ipotizzato che \"Genlisea\" fosse una pianta specializzata nella cattura di protozoi, ma le osservazioni riportate su tutte le altre pubblicazioni disponibili su \"Genlisea\" suggeriscono che lo spettro delle prede di questa pianta carnivora \u00e8 il pi\u00f9 ampio tra tutte le piante carnivore. Quindi \"Genlisea\" \u00e8 in grado di catturare, in modo non selettivo, tutti gli organismi edafici interstiziali abbastanza piccoli da poter penetrare all'interno delle aperture del rizofillo. Analisi del contenuto della vescicola hanno mostrato la presenza di organismi come nematodi, anellidi, acari, crostacei (in particolare copepodi) e collemboli, ma anche organismi unicellulari come cianobatteri, batteri non fotosintetici, protozoi (ciliati, flagellati, tecamebe e amebe) e alghe unicellulari (diatomee, alghe verdi, euglenoidi, ecc.).\nLe prede entrano all\u2019interno del rizofillo attraverso una serie di piccole aperture disposte in modo elicoidale lungo le braccia della trappola. Una volta entrate nel rizofillo, le prede non ne possono pi\u00f9 uscire a causa della presenza di una serie di anelli di tricomi detentivi localizzati sull\u2019epidermide interna dei bracci elicoidali e del collo tubulare, costringendole ad un movimento unidirezionale verso la vescicola, in cui esse verranno digerite dalla pianta.\nLa presenza di enzimi proteolitici secreti dalle ghiandole digestive \u00e8 stata documentata da Heslop-Harrison (1975) e l'assorbimento dei nutrienti rilasciati dalle prede catturate \u00e8 stato dimostrato mediante il tracciamento di radioisotopi da Barthlott et al. (1998). La morte delle prede \u00e8 probabilmente legata all'ambiente anossico presente all'interno della vescicola (Adamec 2007).\nDistribuzione e habitat.\nIl genere \"Genlisea\" \u00e8 distribuito nel continente americano (Centro America, Sud America, Cuba e Caraibi) ed in quello africano (Africa subsahariana), comprendendo anche il Madagascar.\nLe specie appartenenti a questo genere vivono in ambienti caratterizzati dalla presenza periodica o perenne di acqua, in un range che pu\u00f2 andare da terreno umido fino a condizioni completamente acquatiche. Tutte le specie si trovano in habitat caratterizzati da substrati oligotrofici, di natura acida o neutra, con bassa copertura vegetale che determina un intenso irraggiamento solare. A causa delle loro caratteristiche, questi habitat formano zone isolate rispetto agli ambienti circostanti e sono colonizzate da una vegetazione specializzata. Per via della loro scarsa estensione e dell\u2019isolamento presentano, sul piano biologico, un comportamento simile alle isole e per questo sono anche definiti \"functional islands\". Esempi di habitat in cui sono state osservate specie di \"Genlisea\" sono gli affioramenti di rocce granitiche, suoli lateritici, arenarie, savane umide e sabbie di quarzo.\nTassonomia.\nIl genere comprende le seguenti specie:"}
{"id": "1447005", "revid": "120009519", "url": "https://it.wikipedia.org/wiki?curid=1447005", "title": "Edward Ochab", "text": "Ochab si ritir\u00f2 dalla politica nel 1968 dopo la campagna anti-semita condotta dal Partito Polacco dei Lavoratori Uniti nella Repubblica popolare.\nLa moglie di Edward Ochab, Rozalia, discendeva da una famiglia di Oshpitzin, che risiedeva in Israele, con cui la coppia mantenne contatti."}
{"id": "1447012", "revid": "1437331", "url": "https://it.wikipedia.org/wiki?curid=1447012", "title": "Bellavista", "text": ""}
{"id": "1447023", "revid": "124238405", "url": "https://it.wikipedia.org/wiki?curid=1447023", "title": "Moratoria universale della pena di morte", "text": "La moratoria universale della pena di morte \u00e8 un'iniziativa intesa a provocare la sospensione dell'applicazione della pena di morte in tutti i paesi membri dell'Organizzazione delle Nazioni Unite.\n\u00c8 stata ratificata dall'Assemblea generale con 104 voti a favore, 54 contrari e 29 astenuti il 18 dicembre 2007.\nStoria.\nI principali promotori della moratoria sono l'associazione Nessuno Tocchi Caino e il Partito Radicale Transnazionale e, in misura minore, Amnesty International, e la Comunit\u00e0 di Sant'Egidio. La prima proposta di risoluzione per una moratoria fu presentata, su iniziativa di Nessuno Tocchi Caino, all'Assemblea Generale dell'ONU dall'Italia, nel 1994, durante il primo governo Berlusconi. Tale proposta non venne accolta per otto voti.\nDal 1997 su iniziativa italiana la Commissione dell'ONU per i Diritti Umani ha approvato ogni anno una risoluzione che chiede \"una moratoria delle esecuzioni capitali, in vista della completa abolizione della pena di morte\". Tali decisioni della commissione non sono mai per\u00f2 state confermate dall'assemblea generale.\nNel 1999 tutta l'Unione europea si un\u00ec alla posizione italiana, e in quello stesso anno Amnesty International aggiunse gli Stati Uniti d'America alla propria lista di paesi in violazione dei diritti umani. Gli Stati Uniti rigettarono le accuse e additarono la Cina come violatrice ancora maggiore. Il 12 dicembre 1999, con l'inizio del Giubileo del 2000, anche Papa Giovanni Paolo II ribad\u00ec il proprio appoggio alla moratoria. Per tutto il periodo del giubileo le luci del Colosseo rimasero accese.\nIl 17 dicembre 2000 Mario Marazziti, portavoce della Comunit\u00e0 di Sant'Egidio, ha presentato all'allora Segretario Generale delle Nazioni Unite Kofi Annan una petizione firmata da 3,2 milioni di persone. I firmatari, provenienti da 145 nazioni diverse, includevano personalit\u00e0 come Elie Wiesel, il Dalai Lama, il reverendo George Carey (all'epoca Arcivescovo di Canterbury), V\u00e1clav Havel (allora presidente della Repubblica Ceca), Abdurrahman Wahid (all'epoca presidente dell'Indonesia), ed alti esponenti del Vaticano. Alla raccolta di firme aveva partecipato anche Amnesty International e la campagna \"Moratorium 2000\", guidata da suor Helen Prejean, l'autrice di \"\".\nNel 2007 il Governo Prodi II ha riproposto la mozione, dopo che il Parlamento europeo l'aveva nuovamente sostenuta. Il 15 novembre la Terza commissione dell'Assemblea Generale delle Nazioni Unite, su proposta italiana, ha approvato con 99 voti favorevoli, 52 contrari e 33 astenuti la risoluzione per la moratoria universale sulla pena di morte. Il 18 dicembre 2007 l'Assemblea Generale delle Nazioni unite ha ratificato, 104 voti a favore, 54 contrari e 29 astenuti, la moratoria approvata dalla commissione. La moratoria \u00e8 stata proposta e fortemente voluta dall'Italia, rappresentata dal ministro degli esteri Massimo D'Alema e dal sottosegretario agli affari esteri Gianni Vernetti\nSviluppi.\nNel 2008, per il secondo anno consecutivo, l\u2019Assemblea Generale delle Nazioni Unite ha approvato la risoluzione per la moratoria della pena di morte, con 106 si, 46 no e 34 astenuti. Nel 2010, la Terza Commissione dell\u2019Assemblea Generale delle Nazioni Unite ha approvato una nuova Risoluzione, che ricalca quella del 2007.\nNel 2016 \u00e8 stato adottato il sesto testo pro-moratoria dal 2007. La nuova lRisoluzione \u00e8 stata adottata con 117 voti a favore, 40 contrari, 31 astenuti e 5 assenti.\nMoratoria e abolizione.\nLa differenza fra moratoria ed abolizione \u00e8 che nel primo caso gli stati sospendono l'applicazione della pena di morte, pur mantenendola nei propri istituti giuridici (potendo pertanto tornare ad applicarla in futuro senza modifiche legislative), mentre nel secondo caso tale pena verrebbe totalmente depennata dalle legislazioni nazionali.\nNonostante i promotori della moratoria vogliano arrivare all'abolizione, la via della moratoria (meno limitante per la sovranit\u00e0 dei singoli stati) \u00e8 stata scelta per convincere anche i paesi indecisi.\nVoti espressi (2007).\n Libia\n Stati Uniti d'America"}
{"id": "1447026", "revid": "125864237", "url": "https://it.wikipedia.org/wiki?curid=1447026", "title": "Deriva dei continenti", "text": "La deriva dei continenti \u00e8 una teoria geologica secondo la quale i continenti migrano, spostandosi analogamente a zattere galleggianti sullo strato inferiore della crosta terrestre. \nFu introdotta nel 1912 da Alfred Wegener, il quale credeva che i continenti in passato fossero tutti uniti in un unico blocco e che, nel corso dei secoli, con il movimento interno della Terra, si siano pian piano allontanati. Nella scienza moderna la teoria della deriva dei continenti \u00e8 stata migliorata e sostituita dalla teoria della tettonica delle placche. \nLa litosfera \u00e8 suddivisa in tanti frammenti definiti placche, che si muovono in varie direzioni. Le placche sono circa venti e hanno dimensioni pi\u00f9 o meno diverse. Tra queste ve ne sono sette principali: \nLe placche si spostano molto lentamente, ma, nella scala dei tempi geologici, tali movimenti modificano il volto del nostro pianeta. Per comprendere le principali conseguenze dei movimenti delle placche, bisogna analizzare come quelle adiacenti interagiscano lungo i margini. \nIl movimento di ogni placca \u00e8 indipendente, ma influenza il movimento di quelle adiacenti. Le forze che permettono alle placche di muoversi sono i moti convettivi. All'interno della litosfera il calore non \u00e8 distribuito in modo omogeneo: infatti, esistono zone pi\u00f9 calde e zone pi\u00f9 fredde. Il materiale pi\u00f9 caldo sale dall'interno del mantello verso la superficie e, quando si raffredda, affonda nuovamente. Alcune parti di questo materiale riescono, per\u00f2, ad attraversare la litosfera lacerandola. Il materiale che si raffredda d\u00e0 vita ad un nuovo strato di litosfera.\nOrigini della teoria.\nL'ipotesi che i continenti si siano spostati, e in particolare che si siano allontanati l'uno dall'altro, \u00e8 piuttosto antica. Gi\u00e0 nel 1590, il cartografo olandese Abraham Ortelius notava nel suo saggio \"Thesaurus Geographicus\" che il profilo delle coste dei continenti dimostrava chiaramente che essi si erano staccati l'uno dall'altro \"per via di terremoti e inondazioni\". L'idea di Ortelius fu ripresa da diversi autori nei secoli successivi (tra gli altri Franklin e Alexander von Humboldt). L'idea divenne ancora pi\u00f9 attraente nel XIX secolo, quando lo studio dei fossili port\u00f2 la prova del fatto che, per esempio, il Nordamerica e l'Europa avevano avuto in passato una flora comune. Sulla base di queste osservazioni, Eduard Suess giunse nel primo Novecento a ipotizzare l'origine dei continenti moderni dalla frammentazione di un antico supercontinente, il Gondwana. Tutti questi autori, pur avendo intuito il fenomeno della deriva dei continenti in s\u00e9, avevano per\u00f2 difficolt\u00e0 a fornire una spiegazione coerente delle cause.\nNel 1910, il geologo statunitense Frank Taylor giunse a formulare l'idea dello scorrimento della crosta terrestre dalle alte latitudini a quelle basse dell'emisfero settentrionale. Egli si riferiva in modo particolare alla Groenlandia, che immaginava essere il residuo di un antico massiccio da cui si erano staccati, lungo fosse di spaccatura, il Canada e l'Europa settentrionale. Anche alla tesi di Taylor mancava un punto importante: il meccanismo che produceva lo spostamento delle masse continentali. La sua spiegazione, che faceva riferimento alle forze di marea verificatesi quando la Luna venne catturata dalla Terra, fu considerata fantasiosa dalla maggior parte dei suoi contemporanei, ma serv\u00ec come importante ispirazione per Wegener. Un altro precursore, riconosciuto dallo stesso Wegener come autore di ipotesi simili alle sue, \u00e8 stato Roberto Mantovani, un violinista nativo di Parma il quale nel 1878 aveva formulato una teoria che prevedeva la deriva dei continenti come conseguenza di una dilatazione globale della Terra.\nLa teoria di Alfred Wegener.\nAlfred Wegener ebbe il merito di mettere insieme in modo minuzioso tutti gli elementi che potevano essere riconosciuti come prove indirette dell'antica origine comune dei continenti, e di formulare in merito una teoria dettagliata, completa di un tentativo di datazione. Le sue conclusioni furono comunicate per la prima volta in pubblico presso la Societ\u00e0 Geologica di Francoforte sul Meno, il 6 gennaio 1912, in un intervento intitolato \"La formazione dei continenti e degli oceani in base alla geofisica\". Pochi giorni dopo (10 gennaio) present\u00f2 le stesse idee presso la Societ\u00e0 per il Progresso delle Scienze Naturali di Marburgo in un altro intervento dal titolo \"Gli spostamenti orizzontali dei continenti\". La prima pubblicazione della sua teoria fu nel 1915, nel saggio \"Die Entstehung der Kontinente und Ozeane\" (\"La formazione dei continenti e degli oceani\").\nWegener sostenne che nel Paleozoico, e buona parte del Triassico, le terre emerse formassero un unico supercontinente, che battezz\u00f2 Pangea, contrapposto a un unico superoceano, la Panthalassa. La frammentazione di Pangea era iniziata circa 200 milioni di anni fa. La prima spaccatura aveva contrapposto Laurasia (Europa, Asia e Nord America) e Gondwana (Sud America, Africa e Oceania). Ulteriori frammentazioni portarono alla suddivisione dei due supercontinenti, che gradualmente prosegu\u00ec fino alla conformazione attuale. Wegener fece notare che in Africa e in America meridionale erano stati rinvenuti fossili di animali e di piante delle stesse specie, vissuti nella stessa epoca, che non avrebbero in alcun modo potuto attraversare l'Oceano, per esempio un rettile appartenente al genere Mesosaurus e una felce appartenente al genere Glossopteris. Questo fatto diventa facilmente spiegabile ipotizzando che fossero stati uniti tra loro. Egli studi\u00f2 inoltre le tracce lasciate dagli antichi ghiacciai sulle rocce e dimostr\u00f2 che India, Australia, Africa meridionale e America meridionale erano state coperte contemporaneamente dai ghiacci, presumibilmente prima della loro separazione.\nAttingendo alle pi\u00f9 recenti scoperte della geologia, Wegener spiegava questi fenomeni di \"deriva\" dei continenti descrivendo le terre emerse come enormi \"zolle\" di Si-Al che galleggiavano su una superficie anch'essa solida ma molto pi\u00f9 malleabile, il Si-Ma, situato fra la discontinuit\u00e0 di Mohorovi\u010di\u0107 (40\u00a0km di profondit\u00e0) e la discontinuit\u00e0 di Gutenberg (2900\u00a0km).\nCi\u00f2 che mancava all'attenta osservazione di Wegener era una spiegazione di come tutto ci\u00f2 fosse avvenuto e di quale fosse il \"motore\" in grado di spostare i continenti.\nCome si \u00e8 modificata la crosta terrestre.\nLe zolle o placche che costituiscono la crosta terrestre si spostano di appena pochi centimetri ogni anno. Tuttavia, nei milioni di anni d'et\u00e0 del nostro pianeta, hanno percorso migliaia di chilometri, originando nuove dorsali oceaniche."}
{"id": "1447027", "revid": "110157", "url": "https://it.wikipedia.org/wiki?curid=1447027", "title": "Provincia di Tom\u00e1s Barr\u00f3n", "text": "Tom\u00e1s Barr\u00f3n \u00e8 una provincia della Bolivia il cui capoluogo \u00e8 Eucaliptus. \u00c8 situata nella parte nord-est del dipartimento di Oruro.\nConfina con il dipartimento di La Paz a nord e a ovest, con la provincia di Cercado a sud e a est.\nSuddivisione amministrativa.\nLa provincia \u00e8 formata dal comune di Eucaliptus"}
{"id": "1447029", "revid": "1833487", "url": "https://it.wikipedia.org/wiki?curid=1447029", "title": "Hermosillo", "text": "Hermosillo \u00e8 una citt\u00e0 messicana, capoluogo dell'omonima municipalit\u00e0 e capitale dello stato di Sonora.\nStoria.\nFu fondata nel 1700 - era insediamento degli indios \"pimas bajos\" - nella zona dove confluiscono i fiumi San Miguel e Sonora. Il nome originario della citt\u00e0 fu Santissima Trinit\u00e0 del Pitic; nella lingua Pima \"pitic\" \"significa luogo dove si congiungono i due fiumi\". Il nome con cui \u00e8 conosciuta dal 1828 \u00e8 in onore del generale J. M. Gonz\u00e1les Hermosillo. \nIl 5 giugno 2009 ci fu un tragico incendio in un asilo della citt\u00e0, la Guarder\u00eda ABC, in cui morirono 49 bambini e molti altri rimasero feriti. Non vi \u00e8 ancora oggi luce sulle cause dell'incidente."}
{"id": "1447032", "revid": "241195", "url": "https://it.wikipedia.org/wiki?curid=1447032", "title": "Senecina", "text": ""}
{"id": "1447033", "revid": "12317539", "url": "https://it.wikipedia.org/wiki?curid=1447033", "title": "Mitologie", "text": ""}
{"id": "1447035", "revid": "869733", "url": "https://it.wikipedia.org/wiki?curid=1447035", "title": "Savarese (fumetto)", "text": "Savarese \u00e8 una serie a fumetti, creata da Robin Wood e disegnata da Domingo Mandrafina.\nStoria editoriale.\nIdeato nel 1977 per la casa editrice argentina Editorial Columba, venne tradotto e ripresentato in lingua italiana negli anni ottanta sul settimanale Lanciostory, stampato dalla Eura Editoriale.\nTrama.\nGiovanni Savarese \u00e8 il figlio di un piccolo proprietario terriero siciliano, ucciso per questioni di mafia ai primi del Novecento, ed obbligato a fuggire a Palermo dopo l'uccisione sistematica di tutti i componenti della sua famiglia. Da qui, dopo una lite con i parenti che lo sfruttavano, si imbarca su una nave diretta negli Stati Uniti. Cresciuto a New York, nel quartiere di Little Italy, deriso per l'esile corporatura, ma dotato di un'integerrima onest\u00e0 e di un'intelligenza deduttiva innata, si arruoler\u00e0 prima nella polizia della citt\u00e0, e poi entrer\u00e0 a far parte del primo nucleo della neonata FBI.\nElenco degli episodi.\nEura Editoriale ripropose questa saga a colori nella collana Euracomix che mensilmente proponeva un albo dedicato a un fumetto della scuola sudamericana. \nQuesta edizione presenta alcuni riadattamenti rispetto alla versione originale. La narrazione non \u00e8 divisa in episodi, ma \u00e8 presentata come un'unica storia con un \"taglia e cuci\" di vignette e testi, inoltre nella versione originale gli episodi erano presentati nel formato di quattro strisce per pagina, contro le tre di questa versione.\nNel 2012 Editoriale Aurea ha iniziato a riproporre la saga nella collana Mastercomix. Questa collana \u00e8 pubblicata in bianco e nero in albi brossurati nel formato 18x26."}
{"id": "1447037", "revid": "731511", "url": "https://it.wikipedia.org/wiki?curid=1447037", "title": "Aleksandr Andreevi\u010d Ivanov (pittore)", "text": "Nato in una famiglia di pittori, a undici anni cominci\u00f2 i suoi studi come allievo esterno presso l'Accademia Imperiale d'Arte sotto l'attenta guida del padre, Andrea Ivanov, insegnante di pittura. Ben presto, grazie al suo talento di disegnatore, ottenne due medaglie d'argento; nel 1824 e nel 1827 due medaglie d'oro. Grazie all'intervento di un'associazione di mecenati, ebbe la possibilit\u00e0 di continuare a studiare all'estero; nel 1830 part\u00ec per la Germania (Dresda e Monaco) e successivamente raggiunse l'Italia, dove svolse in gran parte la sua attivit\u00e0 pur continuando a mantenere sempre stretti contatti con la patria.\nA Roma i suoi primi lavori furono ispirati alla pittura michelangiolesca che pot\u00e9 ammirare nella Cappella Sistina, oltrech\u00e9 alla classicit\u00e0, a Leonardo, a Raffaello e alla pittura veneziana, e cre\u00f2 gi\u00e0 da allora una serie di schizzi su vari soggetti biblici. Accostatosi al gruppo dei Nazareni, allora operanti a Roma, dipinse il suo capolavoro \"L'apparizione del Messia al popolo\", per il quale impieg\u00f2 venti anni (1836-1857).\nNel 1858 decise di far ritorno in Russia e port\u00f2 con s\u00e9 a Pietroburgo anche quel quadro. La mostra delle sue opere, organizzata in uno dei saloni dell'Accademia d'Arte, ebbe un grandissimo successo e produsse una forte impressione nell\"'intellighenzia\" della Capitale. A causa di un'epidemia di colera Ivanov per\u00ec quello stesso anno, al culmine della fama."}
{"id": "1447041", "revid": "107886783", "url": "https://it.wikipedia.org/wiki?curid=1447041", "title": "Free State Cheetahs", "text": "I Free State Cheetahs, conosciuti in precedenza come Orange Free State, sono un club sudafricano di rugby a 15 che partecipa annualmente alla Currie Cup. Sono governati dalla Free State Rugby Union che si occupa dell'organizzazione del rugby nella provincia di Free State. La squadra disputa le gare casalinghe al Free State Stadium di Bloemfontein, citt\u00e0 sede del club.\nI Cheetash hanno vinto sei volte la Currie Cup, tre volte consecutivamente dal 2005 al 2007, e una Vodacom Cup. Fin dall'avvento del professionismo sono stati considerati una delle cinque federazioni provinciali pi\u00f9 importanti del Sudafrica. La squadra fa parte della franchigia dei Central Cheetahs in Super Rugby e i suoi giocatori possono essere selezionati in questa funzione.\nStoria.\nFondata nel 1895 per rappresentare lo Stato Libero dell'Orange nella Currie Cup, la squadra ha disputato la sua prima finale solamente nel 1973, mentre nel 1976 ha vinto il suo storico primo titolo. Dopo avere perso otto finali tra il 1973 e il 2004, nel triennio 2005-2007 \u00e8 riuscita ad imporsi in tre occasioni consecutive: due finali vinte contro i Blue Bulls e una contro i Golden Lions. Nel 2016 e nel 2019 conquista altre due Currie Cup, superando nuovamente Blue Bulls e Golden Lions.\nUno dei suoi giocatori pi\u00f9 emblematici \u00e8 stato il pilone Os du Randt, l'unico giocatore sudafricano due volte Campione del mondo con la propria Nazionale nel 1995 e nel 2007."}
{"id": "1447046", "revid": "110157", "url": "https://it.wikipedia.org/wiki?curid=1447046", "title": "Viacha", "text": "Viacha \u00e8 un comune (\"municipio\" in spagnolo) della Bolivia, capoluogo della provincia di Ingavi (dipartimento di La Paz) con 54.717 abitanti (dato 2010).\nLa citt\u00e0 \u00e8 collegata alla capitale La Paz, che dista 22 km, da una strada asfaltata e da una linea ferroviaria non pi\u00f9 funzionante dal 2000.\nIl clima di Viacha \u00e8 freddo e secco durante la maggior parte dell'anno e la stagione della pioggia \u00e8 tra dicembre e febbraio.\nL'economia cittadina si regge su piccole fabbriche, tra cui la pi\u00f9 importante produce cemento, e sulla coltivazione di patate.\nCantoni.\nIl comune \u00e8 suddiviso in 7 cantoni (popolazione 2001):"}
{"id": "1447048", "revid": "37401", "url": "https://it.wikipedia.org/wiki?curid=1447048", "title": "Codice di Hammurabi", "text": "Il Codice di Hammurabi \u00e8 una fra le pi\u00f9 antiche raccolte di leggi scritte, risalente al XVIII secolo a.C. e appartenente alla civilt\u00e0 babilonese. Il testo \u00e8 anche considerato una delle opere letterarie pi\u00f9 importanti e conosciute dell'antica Mesopotamia e un'importante fonte riguardante i sistemi legali dell'antichit\u00e0. La formulazione risale al regno di Hammurabi, sesto re della I dinastia di Babilonia. Si tratta di un testo in scrittura cuneiforme inciso su di una stele in diorite alta 2,25 metri quasi completamente conservata, su diversi frammenti di stele di basalto e su oltre 30 copie realizzate su tavolette di argilla tra il II e il I millennio a.C. La stele in diorite \u00e8 oggi esposta al museo del Louvre di Parigi e, come i frammenti delle stele di basalto, venne trovata dagli archeologi francesi a Susa, dove giunse nel XII secolo a.C. dopo essere stata sottratta da Babilonia. Essendo in buono stato di conservazione, lo scritto \u00e8 completamente noto.\nIl testo \u00e8 composto da circa 8.000 parole scritte in 51 colonne, ciascuna con circa 80 righe, in carattere cuneiforme antico monumentale babilonese. il contenuto pu\u00f2 essere approssimativamente diviso in tre sezioni: un prologo di circa 300 righe, che spiega la legittimazione divina del re; una parte principale, con 282 clausole legali; e un epilogo di circa 400 righe, che loda la rettitudine del re e invita i successivi governanti a obbedire ai principi legali espressi. Le norme contenute, che occupano circa l'ottanta per cento del totale, riguardano, nella terminologia moderna, il diritto costituzionale, immobiliare, delle obbligazioni, il diritto matrimoniale, la successione a causa di morte, il diritto penale, le locazioni, la disciplina dell'allevamento del bestiame e della schiavit\u00f9.\nDel contenuto, fin dalla sua pubblicazione avvenuta nel 1902, si sono occupati principalmente assiriologi e giuristi; tuttavia l'origine o la sua funzione non \u00e8 stata ancora chiarita. L'ipotesi originale, ovvero che si trattasse di una sintesi sistematica della legge vigente (diritto positivo), \u00e8 stata smentita sin dall'inizio. Da allora si \u00e8 discusso su diverse proposte: una compilazione ad uso privato, una traccia per le sentenze, una legge di riforma, un testo didattico o semplicemente un'opera d'arte linguistica. Anche la teologia ha mostrato interesse verso il codice come una possibile ricezione di esso nella Bibbia.\nIl Codice di Hammurabi \u00e8 stato pi\u00f9 volte indicato come la pi\u00f9 antica \"legge\" dell'umanit\u00e0, una formulazione che al 2021 non pu\u00f2 pi\u00f9 essere mantenuta a seguito della scoperta di codici pi\u00f9 antichi come quello di Ur-Nammu e di Lipit-Ih\u0161tar.\nStoria.\nSi conoscono altre raccolte di leggi promulgate da re sumerici e accadici, ma non sono cos\u00ec ampie e organiche. Il codice venne stilato durante il regno del re babilonese Hammurabi (o Hammu-Rapi), che regn\u00f2 dal 1792 al 1750 a.C., secondo la cronologia media. Le disposizioni di legge contenute nel Codice sono precedute da un prologo nel quale il sovrano si presenta come rispettoso della divinit\u00e0, distruttore degli empi e portatore di pace e di giustizia.\nIl testo meglio conosciuto \u00e8 quello inciso sulla stele di diorite che si trova ora al museo del Louvre di Parigi. Questa stele venne trovata nell'acropoli di Susa nell'inverno tra il 1901 e il 1902 da Gustave J\u00e9quier e Jean-Vincent Scheil durante una spedizione francese in Persia guidata da Jacques de Morgan. Gi\u00e0 nell'aprile 1902, i tre frammenti vennero riassemblati portati nella capitale francese dove, nello stesso anno, l'iscrizione venne restaurata e tradotta in francese da Jean-Vincent Scheil. Scheil determin\u00f2 la numerazione dei paragrafi sulla base della presenza della parola introduttiva \"\u0161umma\", portando a definire un totale di 282 paragrafi, un conteggio utilizzato ancora nel 2021.\nLa stele esposta al Louvre presenta un rilievo nella parte superiore in cui \u00e8 raffigurato il re Hammurabi in trono davanti al sole, al dio della verit\u00e0 e della giustizia \u0160ama\u0161. Il braccio di Hammurabi assume la posizione di preghiera, nota anche da altre raffigurazioni, mentre il dio, presumibilmente, gli conferisce i simboli di potere. Alcuni ricercatori hanno invece proposto che il dio raffigurato sia in realt\u00e0 la divinit\u00e0 di Babilonia Marduk. Di seguito, il testo del Codice Hammurabi venne scolpito in 51 colonne di circa 80 righe ciascuna. Come carattere venne utilizzata l'antica scrittura monumentale babilonese, che \u00e8 ancora pi\u00f9 simile alla scrittura cuneiforme sumera rispetto all'antica scrittura corsiva babilonese, che \u00e8 nota da numerosi documenti di questo periodo.\nParte del testo sulla stele \u00e8 stata scolpita nell'antichit\u00e0; tuttavia, questo pu\u00f2 essere ricostruito sulla base di brani comparativi, cos\u00ec che oggi si conosce l'intero testo. Questa scultura risale agli Elameri che, sotto il re \u0160utruk-na\u1e2b\u1e2bunte, rubarono la stele insieme a numerose altre opere d'arte, come la stele di Nar\u0101m-S\u00een, portandola nella loro capitale nell'odierno Iran durante una campagna militare in Mesopotamia. La posizione originaria della stele non \u00e8 quindi nota; tuttavia, si fa ripetutamente riferimento alla citt\u00e0 babilonese di Sippar. Nove altri frammenti di basalto rinvenuti a Susa indicano che esistevano almeno altre tre stele con il codice, probabilmente collocate in altre citt\u00e0.\nOltre al testo principale sotto forma di iscrizione sulla stele, il Codice di Hammurabi \u00e8 riportato anche su di una serie di tavolette di argilla che citano parti del testo. Alcuni di questi furono scoperti gi\u00e0 nel XIX secolo, ma alcuni solo dopo il ritrovamento della stele a Susa. Questi, ora si trovano al British Museum di Londra, al Louvre, al Vorderasiatisches Museum di Berlino e al Museo di archeologia e antropologia dell'Universit\u00e0 della Pennsylvania a Filadelfia. Gi\u00e0 nel 1914, una grande copia dei capitoli dal 90 al 162 fu trovata su una tavoletta d'argilla nel museo di Philadelphia, da cui emerge l'antica classificazione dei paragrafi, che in alcuni punti si discosta dalla classificazione di Scheil oggi ancora utilizzata. Copie del testo provengono anche dalle epoche successive e da altre regioni dell'Antico Oriente, fino al periodo neo-babilonese, sebbene l'antica \"divisione dei paragrafi\" fosse diversa.\nDescrizione.\nLe disposizioni sono state ordinate dal re Hammurabi di Babilonia e furono scolpite in caratteri cuneiformi su una stele di diorite raffigurante alla sommit\u00e0 il re in piedi, in atteggiamento di venerazione di fronte a \u0160ama\u0161, dio solare della giustizia, maestosamente seduto sul trono. Il dio porge ad Hammurabi il codice delle leggi, che dunque sono considerate di origine sacra. La stele \u00e8 di diorite nera, alta circa 225\u00a0cm; venne rinvenuta nella citt\u00e0 di Susa (oggi Shush, capitale amministrativa della provincia di Shush, nella regione iraniana di Kh\u016bzest\u0101n).\nSi ritiene che la stele fosse originariamente esposta nella capitale, e che sia stata trasportata nel luogo del ritrovamento come bottino di guerra dall'esercito elamita. Dato che nella stessa Susa fu trovato un esemplare analogo, molto probabilmente si trattava di un'opera eseguita in serie, di cui esistevano numerose copie. L'assiriologo Jean-Vincent Scheil, che faceva parte della missione archeologica durante la quale fu scoperto il codice, in meno di un anno riusc\u00ec a decifrarlo e nel 1904 ne pubblic\u00f2 la traduzione.\nAttualmente (2021) si trova a Parigi, nel Museo del Louvre. Una copia si trova al Pergamonmuseum a Berlino, in Germania. La lingua con cui \u00e8 stata scritta \u00e8 accadico, la lingua parlata in Mesopotamia.\nContenuto.\nIl \"corpus\" legale \u00e8 suddiviso in capitoli che riguardano varie categorie sociali e di reati, abbraccia molte delle possibili situazioni dell'umano convivere del tempo, dai rapporti familiari a quelli commerciali ed economici, dall'edilizia alle regole per l'amministrazione del regno e della giustizia. Le leggi sono notevolmente dettagliate, e questo ha fornito un aiuto prezioso agli archeologi, consentendo loro di ricostruire importanti aspetti pratici della societ\u00e0 mesopotamica. L'importanza del codice di Hammurabi risiede certo nel fatto che si tratta di una delle prime raccolte organiche di leggi a noi pervenuta, ma soprattutto nel suo essere pubblico, o per meglio dire pubblicamente consultabile, esplicitando il concetto giuridico della conoscibilit\u00e0 e della presunzione di conoscenza della legge.\nIl codice fa un larghissimo uso della \"Legge del taglione\". La pena per i vari reati \u00e8 infatti spesso identica al torto o al danno provocato: occhio per occhio, dente per dente. Ad esempio la pena per l'omicidio \u00e8 la morte: se la vittima \u00e8 il figlio di un altro uomo, all'omicida verr\u00e0 ucciso il figlio; se la vittima \u00e8 uno schiavo, l'omicida pagher\u00e0 un'ammenda, commisurata al \"prezzo\" dello schiavo ucciso. Il codice suddivide la popolazione in tre classi:\nLe varie classi hanno diritti e doveri diversi, e diverse pene che possono essere corporali o pecuniarie. Queste ultime sono commisurate alle possibilit\u00e0 economiche del reo, nonch\u00e9 allo status sociale della vittima.\nNon viene riconosciuto nel Codice il diritto di responsabilit\u00e0 personale, ossia la pena non \u00e8 differente a seconda che il danno commesso sia volontario o colposo. Un esempio classico \u00e8 l'architetto che progetta una casa; se essa crolla e uccide coloro che vi abitano, la colpa \u00e8 di chi l'ha progettato, e la pena \u00e8 come se egli avesse ucciso di persona le vittime.\nL'impostazione basata sulla legge del taglione modifica il pensiero giuridico dominante nel periodo precedente, attestato dal Codice di Ur-Nammu, che prevedeva per alcuni reati semplici sanzioni pecuniarie invece di quelle fisiche. \u00c8 possibile che questo cambiamento sia da attribuire alla diversa composizione della popolazione sud mesopotamica del periodo: nel XXI secolo a.C., data a cui risale il codice di Ur-Namma, i sovrani erano ancora di origine sumerica e la popolazione accadica era solo una parte, sebbene importante, del totale; nel XVIII secolo a.C. gli Accadi, semiti, erano ormai la maggioranza e le stesse leggi vennero scritte in accadico anzich\u00e9 in sumerico.\nRimarchevole del codice \u00e8 il linguaggio adoperato nel dettare le disposizioni normative: asciutto e conciso, come sarebbe poi stato il linguaggio inaugurato dalla tradizione codificatrice francese, e non prolisso e didascalico tipico della tradizione romana (la quale amava anche fare riferimenti a leggi e costumi precedenti oppure alle finalit\u00e0 perseguite dalla legge), poi seguita in tutta Europa nel corso del medioevo e in Austria nella prima et\u00e0 contemporanea. Ogni parola ha una funzione precisa nell'economia del precetto, conformemente agli odierni canoni di buona tecnica normativa.\nIl codice ha anche inaugurato un'altra importante caratteristica tipica della codificazione moderna, vale a dire la suddivisione del testo in articoli: ogni disposizione normativa del codice, infatti, \u00e8 numerata, il che ne consente il richiamo in modo molto agevole. Anche in questo caso i romani si sono dimostrati pi\u00f9 arretrati, in quanto il loro diverso e pi\u00f9 complesso sistema di numerazione imponeva l'uso di una gran quantit\u00e0 di numeri per riuscire a richiamare la singola disposizione (sistema che, paradossalmente, \u00e8 stato recuperato in tempi recenti in Francia): per menzionare o citare disposizioni dal \"Digesto\" di Giustiniano, per esempio, era necessario indicare il numero del libro, del titolo e infine del paragrafo (che conteneva la singola disposizione), perch\u00e9 la numerazione dei paragrafi ricominciava da capo ad ogni titolo.\nQuesta la struttura del codice:\nTuttavia \u00e8 facile constatare che ancora siamo lontani dal rigore sistematico tipico delle codificazioni moderne e contemporanee. Vengono trattati indistintamente argomenti di diritto civile, penale e processuale, e lo stesso ordine di trattazione manca a volte di coerenza. Il codice contiene inoltre la prima testimonianza dei doveri della professione del medico, ben prima del Giuramento di Ippocrate.\nStruttura.\nIl Codice Hammurabi, come altre antiche raccolte legali orientali, \u00e8 diviso in tre parti: un prologo, una sezione principale e un epilogo. Il prologo conta 300 righe nel testo della stele di Susa, l'epilogo 400. La sezione centrale costituisce circa l'80% dell'intero testo ed \u00e8 quella dove sono presentate le leggi.\nPrologo.\nSecondo l'opinione prevalente, il prologo del Codice Hammurabi sarebbe una delle opere letterarie pi\u00f9 importanti dell'Oriente antico. Pu\u00f2 essere a sua volta suddiviso in tre sezioni, tipiche degli antichi codici orientali, in quest'ordine: parte teologica, parte storico-politica e parte morale-etica.\nLa parte teologica ha lo scopo di spiegare la legittimazione divina di Hammurabi ed \u00e8 strutturata come una lunga sentenza temporale. Nel testo viene inizialmente spiegato che il Dio della citt\u00e0 babilonese Marduk fu chiamato a governare sull'umanit\u00e0 da Anu ed Enlil, i pi\u00f9 alti dei del pantheon sumero-accadico. Di conseguenza, Babilonia fu designata come il centro del mondo. Affinch\u00e9 nel paese potesse esistere un ordine, che i malvagi e l'oppressione dei deboli finissero e che il popolo stesse bene, Hammurabi fu scelto per governare il popolo.\nUna copia neo-babilonese del prologo (BM 34914) dimostra che v furono c'erano diverse versioni di questo testo; nello specifico questa copia neo-babilonese differisce dalla versione della stele di Susa soprattutto nella parte teologica asserendo che Hammurabi fosse stato designato direttamente da Anu ed Enlil, mentre Marduk non viene menzionato. Invece di Babilonia, Nippur \u00e8 desiganta per essere il centro del mondo.\nNella parte storico-politica viene descritto il re e la sua carriera politica, stilizzata come epiteti sotto forma di elenco delle sue gesta in citt\u00e0 e santuari. Poich\u00e9 questo elenco corrisponde alle citt\u00e0 che appartenevano all'impero di Hammurabi nel suo 39\u00ba anno di regno, questo rappresenta un \"terminus post quem\" per la datazione della stele di Susa. Da ci\u00f2 risulta chiaro che la stele non contiene la versione pi\u00f9 antica del codice di Hammurabi.\nLa parte etico-morale segue quella precedente senza stabilire un riferimento geografico. In essa viene spiegato la relazione con il fondatore della dinastia Sumu-la-El e suo padre Sumu-abum oltre a fare riferimento al mandato di governo dato da Marduk con cui venne stabilita la legge e l'ordine (\"Kittum u m\u012b\u0161arum\"). Il prologo finisce con la parola \"in\u016bm\u012b\u0161u\" (in tedesco: \u201ca quel tempo\u201d).\nSezione centrale.\nUn gran numero di assiriologi e giuristi si sono occupati dagli articoli contenuti nella sezione centrale del codice, cercando soprattutto di cogliere la sistematica dietro di esse e in questo modo la loro natura. Nel corso del tempo sono stati presentati vari approcci, ma per via di alcune carenze, questi non sono stati in genere riconosciuti da tutti. Ci\u00f2 \u00e8 particolarmente vero per i primi tentativi di creare un sistema basato su aspetti logici o giuridico-dogmatici, come quelli compiuti dal francese Pierre Cruveilhier.\nUno dei tentativi pi\u00f9 importanti fu quello di Josef Kohler, il quale inizialmente afferm\u00f2 correttamente che le clausole legali all'inizio del testo sono legate a \"religione e regalit\u00e0\". A queste dovrebbero poi seguire le \"disposizioni su commercio e compravendita\", in particolare agricoltura, trasporti e obbligazioni. David Lyon, ha presentato una classificazione alternativa assumendo che il Codice di Hammurabi fosse diviso in tre sezioni principali: introduzione (articoli 1-5), cose (articoli 6\u2013126) e persone (articoli 127\u2013282), con la sezione cose a sua volta divisa nelle sottosezioni propriet\u00e0 privata 6-25), immobiliare, commercio e affari, mentre la sezione persone comprendeva le sottosezioni famiglia (\u00a7\u00a7 127-195), violazioni dei diritti (196-214) e lavoro (215- 282). Questa classificazione, che \u00e8 stata gi\u00e0 pi\u00f9 volte contraddetta, in seguito venne appoggiata anche a Robert Henry Pfeiffer che cerc\u00f2 di confrontate il codice di Hammurapi con il diritto romano e biblico. Cos\u00ec chiam\u00f2 gli articoli 1-5 come \"\"ius actionum\", 6-126 come \"ius rerum\" e 127-228 come \"ius personarum\", con quest'ultima sezione a sua volta divise in \"ius familiae\" (127\u2013 193) e \"obliges\"\" (194-282).\nTuttavia, fu la proposta di Herbert Petschow ad incontrare l'approvazione pi\u00f9 ampia. Egli scopr\u00ec che l'ordine delle clausole legali venne fatto in base a gruppi di soggetti, separando le norme giuridicamente correlate l'una dall'altra. All'interno dei singoli gruppi di soggetti, la disposizione delle clausole legali era basata su criteri cronologici, valore dei beni trattati, frequenza dei casi, stato sociale delle persone interessate o semplicemente secondo lo schema caso-contro-caso. Petschow \u00e8 anche riuscito a dimostrare che i singoli articoli vennero organizzati principalmente in base agli aspetti giuridici: ad esempio con la netta separazione dei rapporti giuridici contrattuali ed extracontrattuali. Secondo Petschow, il Codice di Hammurabi pu\u00f2 essere diviso in due sezioni principali:\nDiritto pubblico.\nI primi 41 articoli riguardano la sfera pubblica, caratterizzata da regalit\u00e0, religione e persone. Queste possono essere ulteriormente suddivise in pi\u00f9 sezioni.\nLa prima di queste \u00e8 composta dagli articoli 1-5, che trattano le persone significativamente coinvolte nel processo giudiziario. Per questo motivo, Petschow attribu\u00ec a tale sezione il titolo di \"realizzazione della legge e della giustizia nel paese\" correlandola con l'ultima affermazione espressa nel prologo. Questi cinque articoli condannano le false accuse e le false testimonianze con la legge del taglione; per i giudici corrotti erano previste la rimozione dall'ufficio e una pena patrimoniale di dodici volte l'oggetto del contenzioso.\nLa seconda sezione comprende gli articoli 6\u201325 e tratta dei \"reati capitali\" considerati particolarmente pericolosi per la collettivit\u00e0. Si tratta principalmente di crimini contro la propriet\u00e0 pubblica (tempio o palazzo) o contro la classe sociale dei \"mu\u0161k\u0113nu\", oltre ad altre singole fattispecie di particolare gravit\u00e0. Tutte le disposizioni legali di questa sezione hanno come base comune la pena di morte come condanna.\nGli articoli 26-41 compongono la terza sezione riguardante i soldati (\"akkadisch ilku\"), Dopo la definizione delle sanzioni per le violazioni dei doveri, vengono stabilite le norme da seguirsi in caso di una sua eventuale prigionia.\nDiritto privato.\nI restanti articoli riguardano principalmente la sfera individuale del singolo cittadino. Questo gruppo pi\u00f9 ampio di norme si occupa di diritto della propriet\u00e0, della famiglia e delle successioni, ma anche di questioni di lavoro e integrit\u00e0 fisica.\nGli articoli 42-67, che trattano di \"diritto della propriet\u00e0 privata\", riguardano la disciplina di campi, orti e abitazioni. Le prime trattano rapporti giuridici contrattuali, che si svolge principalmente sotto forma di locazione e privilegio, a cui seguono disposizioni sulla responsabilit\u00e0 extracontrattuale per danni.\nIn queste norme, vengono inserite pi\u00f9 volte disposizioni sull'\"adempimento di obbligazioni di debito\", che diventa poi l'argomento dominante negli articoli 68-127 rappresentando quindi una nuova sezione. Il soggetto principale \u00e8 soprattutto il \"tamkarum\" (mercante) e la sezione si chiude con la disciplina del pignoramento e della schiavit\u00f9 per debiti.\nGli articoli 128\u2013193 formano una sezione chiaramente delimitabile che tratta del \"diritto matrimoniale, della famiglia e delle successioni\". Qui, uno dopo l'altro, vengono trattati i doveri fiduciari coniugali della moglie, i doveri di mantenimento e di cura del marito e infine gli effetti finanziari del matrimonio per entrambi i coniugi. Seguono una serie di reati sessuali, prima di affrontare le possibilit\u00e0 di sciogliere un matrimonio e le sue conseguenze finanziarie.\nQuesta parte \u00e8 poi seguita dai principi legali del diritto successorio, con la dote sulla morte della moglie e la propriet\u00e0 dopo la morte del padre di famiglia che viene trattata una dopo l'altra. In quest'ultimo caso, si distingue ulteriormente tra il diritto ereditario dei figli legittimi, delle vedove sopravvissute e dei figli di un matrimonio misto. Il diritto successorio delle figlie come caso speciale \u00e8 separato da esso da disposizioni procedurali. Questo gruppo di articoli \u00e8 completato dall'adozione e da disposizioni legali.\nUn'ulteriore sezione, che tratta essenzialmente di \u201cviolazioni dell'integrit\u00e0 fisica e danni alla propriet\u00e0\u201d, consiste negli articoli 194-240. Anche in questo caso i rapporti giuridici contrattuali ed extracontrattuali sono strettamente separati l'uno dall'altro, per cui vengono trattati per primi i rapporti giuridici basati sull'illecito. Di regola, le sanzioni sono commisurate secondo il principio del taglione. Alla fine della sezione ci sono clausole legali che trattano questioni di responsabilit\u00e0 in relazione al noleggio di navi e rappresentano quindi una transizione all'ultima sezione.\nGli articoli 241-282 si occupano di \"affitto del bestiame e dei servizi\". Le clausole legali sono ordinate secondo la sequenza cronologica che va dall'aratura dei campi alla raccolta. All'interno di questa sezione \u00e8 stata operata una distinzione tra responsabilit\u00e0 contrattuale ed extracontrattuale. Le tariffe generali di locazione sono stabilite alla fine di questa sezione prima che le clausole legali terminino con le disposizioni sulla legge sugli schiavit\u00f9.\nEpilogo.\nSulla stele, l'epilogo inizia con una nuova colonna che lo distingue dalle clausole legali. Inizia con la formula che ricorda un colophon:\nSeguono delle dichiarazioni riguardanti l'adempimento dei compiti menzionati nel prologo. Nell'epilogo, tuttavia, vengono fornite informazioni pi\u00f9 dettagliate sulla stele stessa. Secondo quanto si apprende, questa venne realizzata presso l'Esagila, un tempio di Babilonia, di fronte alla \u201cstatua di \u1e2aammurabi come Re di giustizia\u201d. Da ci\u00f2 molti studiosi hanno concluso che la stele rinvenuta a Susa provenisse originariamente da Babilonia e non da Sippar.\nA ci\u00f2 seguono i desideri di Hammurabi sulla realizzazione della sua giustizia e della sua memoria. Anche il passaggio utilizzato per l'interpretazione del Codice come strumento legislativo proviene da questa sezione:\nAlla fine dell'epilogo vi sono esortazioni per i futuri governanti a preservare e non cambiare le norme legali, che vengono affermate con l'auspicio di una benedizione del prossimo sovrano. Segue una lunga raccolta di formule di maledizione, che insieme costituiscono la maggior parte dell'epilogo e sono dirette contro qualsiasi persona influente che non segua le ammonizioni. Queste maledizioni seguono anche uno schema fisso, che consiste nel nome della divinit\u00e0, i suoi epiteti, la sua relazione con \u1e2aammurabi e una maledizione adeguata."}
{"id": "1447050", "revid": "466539", "url": "https://it.wikipedia.org/wiki?curid=1447050", "title": "Isa Bellini", "text": "Biografia.\nPadre pugliese (il cognome \u00e8 di origine ebraica) e madre lombarda, Bellini emigra a 7 anni in Francia e vi rimane per circa dieci anni, fino all'inizio della seconda guerra mondiale, riuscendo a non finire in un campo di concentramento.\nEntra tra le file dei cantanti EIAR in seguito alla seconda \"Gara nazionale per gli artisti della canzone\", indetta dall'Ente Radiofonico tra il 25 e il 27 gennaio 1940. Sceglie il nome d'arte di Isa Bellini. Nonostante lei sia cattolica praticante il nome d'arte le serve anche ad evitare, in epoca di leggi razziali, problemi col cognome Cal\u00f2, tradizionalmente diffuso nella comunit\u00e0 israelitica italiana.\nAttiva sia come solista, che come componente del Trio Primavera con Thea Prandi e Wilma Mangini, nel film \"L'allegro fantasma\" insieme a Tot\u00f2. Negli anni del conflitto e nell'immediato dopoguerra si dedic\u00f2 esclusivamente al teatro, lavorando con artisti come Odoardo Spadaro, Walter Chiari, Renato Rascel, Tot\u00f2 e i fratelli De Rege. Proprio attraverso l'esperienza del palcoscenico la Bellini acquis\u00ec la sicurezza e l'affabilit\u00e0 che l'avrebbero resa, negli anni cinquanta, una delle pi\u00f9 popolari vedette dei microfoni.\nTornata stabilmente alla radio nel 1948, prese parte, in veste di presentatrice e animatrice, a molti dei variet\u00e0 radiofonici dell'epoca, nonch\u00e9 a manifestazioni e trasmissioni di diverso genere. Nel 1949 e nel 1951 fu nella compagnia itinerante del \"Giringiro\" in cui, sotto la direzione di Silvio Gigli e con il maestro Giovanni D'Anzi, seguiva le tappe del Giro d'Italia commentando in modo umoristico gli avvenimenti sportivi. Ancora nel 1949 partecip\u00f2, insieme a una folta schiera di giovani comici, alla vivace rivista radiofonica \"Briscola\", e poi a un altro variet\u00e0 comico di grande successo, \"La Bisarca\".\nLa trasmissione che pi\u00f9 di ogni altra la fece conoscere al pubblico italiano, tuttavia, resta probabilmente \"Il motivo in maschera\" (1954), un vero e proprio fenomeno di costume, di cui fu presentatrice e animatrice insieme a Mike Bongiorno e a Lelio Luttazzi. Nel 1955 la Bellini si prest\u00f2 nuovamente a un ruolo comico e condusse \"Il giuoco della dama\", per la regia di Silvio Gigli; present\u00f2 inoltre pi\u00f9 edizioni del Festival di Napoli. \u00c8 protagonista nel 1956 insieme a Nino Manfredi del gioco radiofonico a premi \"Il labirinto\": gli ascoltatori dovevano seguire su una mappa cittadina, il percorso da fare, seguendo i quiz della puntata.\nDopo l'esordio televisivo (1954) col programma di Gorni Kramer e Lelio Luttazzi, \"Italia. Nati per la musica\" (in origine radiofonico), dirad\u00f2 le sue presenze in radio fino al ritiro a vita privata. Da ricordare, comunque, la partecipazione a \"Gran variet\u00e0\" nel 1966 e l'intensa attivit\u00e0 di doppiatrice, che la vide prestare la sua voce piacevole e brillante ad attrici come Katharine Hepburn (\"Sul lago dorato\"), Maggie Smith (\"In viaggio con la zia\"), Shelley Winters (\"Un borghese piccolo piccolo\"), Joan Plowright (\"Un incantevole aprile\") e Angela Lansbury (\"Assassinio allo specchio\"). Per la televisione si ricorda il suo doppiaggio di Estelle Getty nella sitcom, \"Cuori senza et\u00e0\", e quello della serie animata \"Duck Tales\", in cui ha doppiato il personaggio di Miss Paperett."}
{"id": "1447051", "revid": "339392", "url": "https://it.wikipedia.org/wiki?curid=1447051", "title": "Anatolij Timo\u0161uk", "text": ""}
{"id": "1447053", "revid": "96582", "url": "https://it.wikipedia.org/wiki?curid=1447053", "title": "Societ\u00e0 Podistica Lazio 1915-1919", "text": "Questa voce raccoglie le informazioni riguardanti la Societ\u00e0 Podistica Lazio nelle annate 1915-1916-1917-1918-1919.\nStagione.\nL'attivit\u00e0 risult\u00f2 ridotta a causa dello scoppio della prima guerra mondiale. Durante il periodo bellico furono ben 30 i caduti del sodalizio biancoceleste fra atleti, soci e dirigenti, con altri 13 feriti in combattimento."}
{"id": "1447054", "revid": "30610", "url": "https://it.wikipedia.org/wiki?curid=1447054", "title": "Isabella Cal\u00f2", "text": ""}
{"id": "1447057", "revid": "339392", "url": "https://it.wikipedia.org/wiki?curid=1447057", "title": "Vladislav Va\u0161uk", "text": ""}
{"id": "1447064", "revid": "767487", "url": "https://it.wikipedia.org/wiki?curid=1447064", "title": "Il Bi e il Ba", "text": "Il Bi e il Ba \u00e8 un film comico del 1985 diretto da Maurizio Nichetti interpretato da Nino Frassica.\nTrama.\nIl giovane Antonino Scannapieco vive con le sorelle e la madre nel piccolo paese di Scasazza, sognando di conoscere Maria Giovanna Elmi. Un giorno riesce a convincere i suoi amici che tutti i loro problemi sono causati dalla forfora, e che per porvi rimedio \u00e8 sufficiente che gli finanzino un viaggio a Roma allo studio del sedicente professor Svernagovich.\nOttenuto il denaro, Antonino parte in treno alla volta di Roma, andando poi a soggiornare presso alcuni zii. Giunto in citt\u00e0, per\u00f2, spende tutto il denaro per acquistare un'inutile enciclopedia dell'innaffiatoio e poi perde i pacchi regalo che avrebbe dovuto portare agli zii, riuscendo con uno stratagemma a portargliene degli altri.\nDopo varie peripezie, in cui finisce involontariamente a fare da cicerone ad una comitiva di anziane turiste, Antonino giunge a casa degli zii, che hanno un piccolo negozio di elettrodomestici. Grazie alle sue doti ammaliatrici convince i clienti ad acquistare a carissimo prezzo tutti gli articoli del negozio, e riesce anche ad incontrare Maria Giovanna Elmi, senza per\u00f2 riconoscerla dal vivo.\nDopo una serie di qui pro quo e colpi fortuiti, Antonino giunge allo studio del professor Svernagovich, dove per\u00f2 trova uno studio veterinario: il ritaglio di giornale su cui aveva letto l'inserzione era infatti vecchio di una quindicina d'anni. Sconsolato, Antonino ritorna a casa dagli zii, dove fortunosamente scopre che il professore risiede nell'appartamento al piano di sopra, e vi si precipita. Non trovando il professore, Antonino si siede dietro alla scrivania ed inizia a ricevere visite, di fatto prendendone il posto."}
{"id": "1447066", "revid": "599013", "url": "https://it.wikipedia.org/wiki?curid=1447066", "title": "Antti Niemi", "text": "Biografia.\nNiemi \u00e8 sposato e ha due figli.\nCarriera.\nPrimi anni.\nNiemi inizi\u00f2 la sua carriera nella Veikkausliiga, la massima serie finlandese, nel 1991 con l'HJK Helsinki, dove fu spesso schierato da titolare. Proprio in questo periodo Niemi cominci\u00f2 a giocare in nazionale in cui divenne un punto fisso per molti anni. Nel 1995 venne ceduto all'FC Copenaghen, dove rimase per due anni in cui gioc\u00f2 ancora sempre come titolare. Nel 1997 pass\u00f2 poi in Scozia ai Rangers, ma gioc\u00f2 come riserva disputando in meno di due anni appena 13 partite. Passato in Inghilterra al Charlton Athletic vi rimase per poco, trasferendosi nuovamente in Scozia all'Hearts.\nSouthampton.\nDopo tre eccellenti stagioni a Edimburgo, Niemi pass\u00f2 al Southampton nel 2002, dove si afferm\u00f2 in poco tempo come uno dei migliori portieri in Inghilterra.\nNel 2003 gioc\u00f2 la finale della FA Cup contro l'Arsenal, persa per 1-0, nella quale fu poi sostituito dopo 64 minuti di gioco da Paul Jones per un dolore al polpaccio.\nDopo che nel 2005 il Southampton venne retrocesso e non riusc\u00ec ad ottenere la promozione l'anno seguente, Niemi decise di tornare al Fulham nella Premiership, nel gennaio 2006. Rimase il primo portiere del Fulham fino al 1\u00ba marzo 2008, quando fu rimpiazzato da Kasey Keller.\nPortsmouth.\nDopo avere annunciato il suo ritiro dal calcio nel settembre del 2008, il 7 agosto 2009 ha siglato un anno di contratto con il Portsmouth, con cui ha chiuso la carriera nel 2010.\nNazionale.\nEsord\u00ec in nazionale nel novembre 1992 e fu titolare della squadra per almeno un decennio, prima di annunciare la sua decisione di ritirarsi dal calcio internazionale nel 2005. Nell'ottobre 2007 dopo torn\u00f2 sui propri passi, ma solo per giocare un'amichevole contro la finita 0-0."}
{"id": "1447071", "revid": "643662", "url": "https://it.wikipedia.org/wiki?curid=1447071", "title": "Santos Batista Junior Mozart", "text": ""}
{"id": "1447072", "revid": "729019", "url": "https://it.wikipedia.org/wiki?curid=1447072", "title": "Horror Stories", "text": "Horror Stories \u00e8 l'album di debutto del gruppo punk rock Dwarves, pubblicato nel 1986 con l'etichetta Voxx."}
{"id": "1447077", "revid": "1702319", "url": "https://it.wikipedia.org/wiki?curid=1447077", "title": "Ferrovia Chivasso-Asti", "text": "La ferrovia Chivasso-Asti \u00e8 una linea di carattere regionale che unisce Asti con la linea Torino-Milano, presso Chivasso e priva di traffico dal 2011.\nIl servizio ferroviario risulta ufficialmente sospeso nel 2012.\nStoria.\nLe prime proposte per la costruzione di una ferrovia tra Asti e Chivasso furono formulate nel 1852, alimentando a livello locale un dibattito che port\u00f2 alla costituzione nel 1865 di un apposito comitato promotore e alla redazione di un progetto di massima elaborato nel 1876 dagli ingegneri VIncenzo Adorno e Isidoro Boero.\nIl progetto definitivo della linea, concepita come prosecuzione della Genova-Acqui-Ovada-Asti, risale al 1892; affidato dal comune di Asti all'ingegner Francesco Guerci, lo stesso fu accantonato per ragioni burocratiche.\nNel 1905 il comune di Asti intrecci\u00f2 trattative per la costruzione della linea con la Societ\u00e0 Veneta, risoltesi due anni dopo con un nulla di fatto. La legge n\u00ba 444 del 12 luglio 1908 autorizz\u00f2 la costruzione della linea: l'anno successivo fu tenuta un'asta per la concessione della costruzione, vinta dall'ingegner Giacomo Sutter, il quale inizi\u00f2 i lavori il 31 marzo 1910 terminandoli nel 1912 con cinque mesi di anticipo sulla data prevista.\nL'esercizio fu aperto il 20 ottobre 1912 a cura delle Ferrovie dello Stato. Poco dopo la met\u00e0 degli anni trenta del ventesimo secolo furono istituite le fermate di Cocconito-Bonvino, soppressa nel 1963 e di Sant'Anna-Robella, attivata nel 1937.\nLontana dal fronte della prima guerra mondiale e poco interessata anche dalle vicende della seconda, non costituendo le localit\u00e0 servite obiettivi strategici primari, la linea risent\u00ec di tali eventi solo per le conseguenti fluttuazioni della domanda di trasporto, iniziando nel secondo dopoguerra un periodo di costante calo dei proventi da traffico dovuto all'avvento della motorizzazione privata e a un orientamento comune non pi\u00f9 favorevole al trasporto su ferro.\nSostituita da tempo la trazione a vapore grazie all'impiego di automotrici termiche, il traffico continu\u00f2 a mantenersi a livelli insoddisfacenti e in luogo del potenziamento del servizio per conquistare nuove fasce di utenza nel 1986 la linea venne inclusa in un elenco di \"rami secchi\" da sopprimere, salvandosi dai tagli alla rete operati in quel periodo previe alcune modifiche minori d'orario volte ad abbassare i costi di esercizio.\nUn'ulteriore azione in tal senso fu attuata nel 1988, allorch\u00e9 gli impianti di San Sebastiano Po, Lauriano, Brozolo, Cocconato, Cunico-Scandeluzza, Chiusano-Cossombrato, Serravalle d'Asti e Sessant furono trasformati in fermate abilitate ai servizi viaggiatori e bagagli con le restrizioni previste per le case cantoniere.\nFine novecento.\nAll'inizio degli anni novanta l'intera rete secondaria piemontese fu oggetto di un profondo programma di rinnovamento che mirava a diminuire i costi di esercizio attraverso l'automazione e il telecomando degli impianti; chiusa nel 1991, la Asti-Chivasso fu dunque oggetto di lavori che comportarono la soppressione di undici passaggi a livello e l'automazione di altri quarantaquattro, nonch\u00e9 con l'eliminazione dei binari di incrocio e l'impresenziamento di tutte le stazioni, con l'eccezione di quelle di Cavagnolo-Brusasco e Montiglio-Murisengo che vennero dotate di ACEI; la linea fu riaperta il 19 novembre 1992.\nNonostante gli investimenti profusi l'ipotesi del tagli di alcune linee fu nuovamente ventilata nel 1993 ma fu ben presto la natura a porre il primo serio ostacolo al proseguimento dell'esercizio: la linea sub\u00ec infatti ingenti danni durante l'alluvione del fiume Po nel 1994, quando croll\u00f2 quasi interamente il ponte su tale fiume.\nI lavori di ripristino comportarono dunque la ricostruzione del ponte sul Po; durante il loro svolgimento fu istituito un servizio a spola fra Asti e Cocconato che perdur\u00f2 fino al 27 agosto 2000 quando fu inaugurata la riapertura dell'intera linea ferroviaria. Per l'occasione fu utilizzato un treno storico con trazione a vapore.\nAnni 2000.\nNel 2001 la gestione della linea pass\u00f2 alla neocostituita Rete Ferroviaria Italiana.\nNegli anni immediatamente successivi l'unico evento significativo fu la soppressione nel 2003 della stazione di Sessant, gi\u00e0 declassata a fermata nel 1988.\nLa pesante situazione economico-finanziaria della Regione Piemonte, che a differenza della confinante Lombardia non intese avviare un programma di valorizzazione del trasporto su ferro, indusse la stessa a sospendere i contratti di servizio su numerose linee secondarie di propria competenza, portando nel settembre 2011 alla definitiva sospensione del servizio sulla Chivasso-Asti; terminato da tempo il servizio merci il contratto di servizio con Trenitalia per il trasporto passeggeri non venne dunque pi\u00f9 rinnovato. \nA partire dal 2013 sono state rimosse le barriere nella maggior parte dei passaggi a livello e spenti i sistemi di segnalazione.\nNel 2016, anche dietro la richiesta di associazioni di cittadini, vengono pianificati studi per la riapertura delle linee ferroviarie piemontesi sospese; nel 2017 viene realizzato uno studio sulla linea Chivasso-Asti con possibile riapertura ad opera dell'Agenzia Mobilit\u00e0 Piemontese.\nNel 2018 la riattivazione della linea viene richiesta da diversi enti e tramite raccolta firme, riguardo l'intera tratta come a scaglioni per parti di essa.\nIl 3 agosto 2018 l'assessore Francesco Balocco concord\u00f2 con i sindaci del territorio la riapertura parziale della linea, che avrebbe incluso il tratto Chivasso-Brozolo, in attesa di successivi interventi di ripristino della restante tratta fino ad Asti necessitante di importanti interventi infrastrutturali, ma nulla fu realizzato.\nL'8 agosto 2021 sono stati completati i lavori di ripulitura e bonifica del sedime ferroviario.\nCaratteristiche.\nLa Chivasso-Asti \u00e8 una ferrovia a scartamento ordinario e binario singolo lunga 51,316\u00a0km, caratterizzata da una pendenza massima di 16\u00a0mm/m e da curve con raggio minimo di 400\u00a0m; la pendenza media risulta del 7,9 per mille e l'estensione dei tratti incurva assomma al 45 per cento del totale.\nFra le opere d'arte pi\u00f9 significative fugurano la galleria Brozolo, di 2348\u00a0m, che all'epoca della costruzione present\u00f2 non pochi problemi a causa della natura idrogeologica dei terreni attraversati, e il ponte sul Po inizialmente a 13 arcate, poi portate a 17 in seguito a un'alluvione; di rilievo anche la travata di forma parabolica costruita per superare il canale Cavour. Sono inoltre presenti due ulteriori gallerie e numerose opere d'arte minori.\nTutte le stazioni della linea erano dotate sin dall'apertura di un binario di incrocio della lunghezza di 400\u00a0m, previsto per ricoverare i treni a lunga percorrenza in caso di interruzione della Torino-Genova-Roma tra Torino e Asti; erano comunque presenti delle comunicazioni intermedie utilizzate dai treni di minor lunghezza che percorrevano quotidianamente la ferrovia.\nPercorso.\nLasciata la stazione di Chivasso i treni procedevano verso sud est e sovrappassavano il canale Cavour; lasciato sulla destra il raccordo a servizio di una centrale elettrica, veniva impegnato il lungo ponte sul Po al termine del quale era sovrappassata altres\u00ec la strada per Casale Monferrato, sede fra il 1883 e il 1949 della tranvia Torino-Brusasco per giungere alla stazione di San Sebastiano Po.\nCon un tracciato parallelo e prossimo a quello della tranvia, il binario ferroviario impegnava la breve galleria di Lauriano per poi servire nell'ordine l'omonima stazione e quella di Monteu da Po, in ultimo trasformate in fermate, e quella di Cavagnolo-Brusasco. Superata la ex stazione di Brozolo la citata galleria omonima consentiva di superare il confine portando i treni in provincia di Asti.\nIl tracciato proseguiva con curve e controcurve ad ampio raggio, servendo l'effimera fermata di Cocconito-Bonvino e la stazione di Cocconato, anch'essa trasformata in fermata, e la fermata di Sant'Anna-Robella, attivata negli anni trenta, raggiungendo dunque la stazione di Montiglio-Murisengo.\nOltrepassata la fermata di Cunico-Scandeluzza, in origine denominata stazione di Cunico-Colcavagno, veniva impegnata la galleria di Cortanze, la terza della linea, andando a servire, nell'ordine, le ex stazioni di Montechiaro d'Asti, Chiusano-Cossombrato, Settime-Cinaglio-Mombarone, Serravalle d'Asti e Sessant, quest'ultima soppressa gi\u00e0 prima della sospensione al traffico della linea.\nGiunti ormai alla periferia di Asti, i treni attraversavano a raso la tranvia Asti-Cortanze e sovrapassavano la Asti-Canale, per immettersi infine, da ovest, nella stazione di Asti."}
{"id": "1447080", "revid": "439868", "url": "https://it.wikipedia.org/wiki?curid=1447080", "title": "Lunetta", "text": "La lunetta \u00e8 un elemento architettonico, tipico di ambienti coperti da volte.\nSi tratta della porzione di parete dove una volta a botte, a crociera o a vela si interseca con la parete stessa: in caso di volte con archi a tutto sesto la lunetta ha la forma di un semicerchio, ma pu\u00f2 essere anche a sesto acuto, ribassata, ellittica, ecc.\nPer similitudine di forma si definisce lunetta anche lo spazio tra l'architrave di una porta e un arco sovrastante.\nLa lunetta \u00e8 particolarmente interessante nella storia dell'arte perch\u00e9 spesso decorata da affreschi o altri generi di pittura, da sculture ad altorilievo o a bassorilievo, o anche da ceramiche policrome, arte nella quale eccelsero i Della Robbia. La decorazione delle lunette con sculture si diffuse nel periodo romanico, in Francia e in Spagna e successivamente anche in Italia (Verona, Pisa...).\nViene definita lunetta, nel campo della pittura, una tavola semicircolare, o di simile conformazione, posta come coronamento di una pala d'altare, di un polittico o altro."}
{"id": "1447081", "revid": "100999009", "url": "https://it.wikipedia.org/wiki?curid=1447081", "title": "Consiglio Nazionale di Stato", "text": "Il Consiglio Nazionale di Stato (in polacco: \"Krajowa Rada Narodowa\", anche tradotto come \"Consiglio Nazionale della Patria\", abbreviato KRN) fu un corpo politico plurale formatosi durante l'ultimo periodo della seconda guerra mondiale nell'Unione Sovietica, come parte del progetto di formazione di un nuovo governo comunista in Polonia. Il KRN rimase sotto il controllo sovietico.\nIl KRN fu creato nella notte del 31 dicembre 1943 su iniziativa di Josif Stalin e del ricreato partito comunista polacco, il Polska Partia Robotnicza (PPR, Partito Polacco dei Lavoratori). Il precedente partito comunista (Komunistyczna Partia Polski o KPP) era stato sciolto prima della guerra durante le efferate purghe staliniane. Fin dagli inizi il KRN si dichiar\u00f2 \"largamente rappresentativo di movimenti democratici antifascisti\", definendo i membri del governo pre-bellico della Sanacja e quelli del governo in esilio della Polonia quali fascisti negando loro ogni rappresentanza. Questi, a loro volta, dichiararono il KRN illegale.\nIl KRN era dominato dagli attivisti filo-sovietici e filo-comunisti di vari partiti polacchi pre-bellici. Il KRN comprendeva infatti i membri del Polska Partia Socjalistyczna (PPS, Partito Socialista Polacco), Polskie Stronnictwo Ludowe (PSL, Forza Popolare Polacca), Stronnictwo Ludowe (SL, Forza Popolare), Stronnictwo Demokratyczne (SD, Forza Democratica), Stronnictwo Pracy (SP, Forza del Lavoro), politici non allineati ed alcuni rappresentanti ebrei. Boles\u0142aw Bierut del PPR, nominato da Stalin, divenne il Presidente. I vice presidenti erano Wincenty Witos (PSL), Stanis\u0142aw Grabski (non allineato) e Stanis\u0142aw Szwalbe (PPS).\nIl 22 luglio 1944 il KRN, insieme al ZPP (Unione dei Patrioti Polacchi), form\u00f2 il nuovo governo, il Comitato Polacco di Liberazione Nazionale (\"Polski Komitet Wyzwolenia Narodowego\", PKWN), che comprendeva alcuni ex membri del governo in esilio della Polonia (come Stanis\u0142aw Miko\u0142ajczyk) e rappresentava il tentativo dei comunisti di allargare i propri consensi andando incontro alle richieste della Conferenza di Jalta di formare un governo di coalizione e di far svolgere libere elezioni. Il 31 dicembre dello stesso anno il KRN trasform\u00f2 il PKWN nel Governo provvisorio della Repubblica di Polonia (\"Rz\u0105d Tymczasowy Republiki Polskiej\", RTRP), entrambi diretti da Edward Os\u00f3bka-Morawski.\nIl 9 gennaio 1944 il governo polacco in esilio cre\u00f2 il suo Parlamento, il Consiglio di Unit\u00e0 Nazionale (\"Rada Jedno\u015bci Narodowej\", RJN).\nFino alle elezioni del Parlamento (il Sejm), il KRN mantenne i poteri legislativo ed esecutivo e Boles\u0142aw Bierut fu il Capo di Stato. Nel luglio 1945 il KRN contava 273 membri (97 del PPR, 77 del PPS, 56 del SL, 17 del SD e 26 non allineati). Nell'ottobre 1946 i membri salirono a 444 (135 del PPR, 111 del PPS, 62 di SL, 57 di PSL, 37 di SD, 4 di SP, e 26 tra non allineati e rappresentanti ebrei).\nAlle elezioni parlamentari polacche del 1947 furono effettuati brogli da parte dei comunisti, che sapevano che non avevano la minima possibilit\u00e0 di vincere un'elezione libera (come era avvenuto con il referendum popolare polacco del 1946); al massimo potevano contare sul sostegno di un terzo della popolazione. Questo, insieme alle persecuzioni e alle repressioni, obblig\u00f2 gran parte dell'opposizione a lasciare la nazione. Il nuovo Sejm, che sostitu\u00ec il KRN, era totalmente dominato dai comunisti e dai loro alleati."}
{"id": "1447084", "revid": "36426", "url": "https://it.wikipedia.org/wiki?curid=1447084", "title": "Lunette", "text": ""}
{"id": "1447087", "revid": "74173", "url": "https://it.wikipedia.org/wiki?curid=1447087", "title": "Krajowa Rada Narodowa", "text": ""}
{"id": "1447089", "revid": "215058", "url": "https://it.wikipedia.org/wiki?curid=1447089", "title": "EMA'S 2007", "text": ""}
{"id": "1447091", "revid": "785863", "url": "https://it.wikipedia.org/wiki?curid=1447091", "title": "Maria Saccenti", "text": "Biografia.\nMoglie dell'attore e doppiatore Giovanni Saccenti, ebbe esperienze come attrice teatrale e cinematografica bench\u00e9 il grosso della sua attivit\u00e0 sia come doppiatrice presso la C.D.C, solitamente come voce italiana di personaggi afroamericani (la pi\u00f9 famosa delle quali la \"Mamie\" di \"Via col vento\").\nVoce ricorrente di Hattie McDaniel e Marjorie Main, doppi\u00f2 anche in alcuni film di animazione Disney."}
{"id": "1447092", "revid": "767487", "url": "https://it.wikipedia.org/wiki?curid=1447092", "title": "Societ\u00e0 Podistica Lazio 1914-1915", "text": "Questa voce raccoglie le informazioni riguardanti la Societ\u00e0 Podistica Lazio nelle competizioni ufficiali della stagione 1914-1915.\nStagione.\nNell'annata 1914-1915 la Lazio partecip\u00f2 al torneo centro-meridionale del campionato di Prima Categoria, dove si classific\u00f2 al secondo posto nel girone laziale, alle spalle del . In seguito a una modifica regolamentare deliberata \"in itinere\", entrambe le squadre capitoline si qualificarono al girone semifinale dell'Italia centrale dove andarono a incontrare e , prime classificate delle eliminatorie toscane.\nQuando arriv\u00f2 la sospensione del campionato a causa dell'entrata del Paese nella prima guerra mondiale, i biancocelesti avevano gi\u00e0 ottenuto il primo posto nel raggruppamento laureandosi campioni dell'Italia centrale, con conseguente accesso alla finale centro-meridionale da cui sarebbe uscita la formazione campione del Centro-Sud, chiamata poi a sfidare la rivale del Nord nella finalissima per il titolo nazionale. Tale fase, tuttavia, non si disput\u00f2 sia a causa del mancato completamento del torneo meridionale tra e , la vincente delle quali avrebbe dovuto affrontare proprio la Lazio, sia per l'incombere degli eventi bellici.\nSar\u00e0 il , all'epoca dei fatti al primo posto (con una gara ancora da giocare) nel girone finale del torneo settentrionale \u2014 storicamente considerato il torneo \"maggiore\" per via della pi\u00f9 ampia partecipazione di club e conseguente, maggiore competitivit\u00e0 messa in campo \u2014, a venire decretato d'ufficio campione d'Italia al termine della Grande Guerra, in quanto ritenuto dalla FIGC come la formazione pi\u00f9 prossima alla vittoria finale, e ignorando \"a priori\" le istanze delle societ\u00e0 centro-meridionali per via del succitato divario tecnico che all'epoca le separava dai club del Nord. Una decisione \"a posteriori\" avversata da parte biancoceleste, sull'assunto che gli organi federali non tennero conto dell'analoga situazione in essere nell'altra parte del Paese, e che vedeva la Lazio quale compagine centro-meridionale pi\u00f9 vicina al raggiungimento della finalissima; in aggiunta, la delibera federale che assegn\u00f2 il campionato ai genoani risulta a tutt'oggi irreperibile.\nIn virt\u00f9 di ci\u00f2, dal 2016 \u00e8 in essere un \"iter\" presso la Federcalcio volto a decidere sulla possibile attribuzione \"ex aequo\" del titolo 1914-1915 a Genoa e Lazio.\nOrganigramma societario.\nArea direttiva\nArea tecnica"}
{"id": "1447093", "revid": "767487", "url": "https://it.wikipedia.org/wiki?curid=1447093", "title": "Toolin' for a Warm Teabag", "text": "Toolin' for a Warm Teabag \u00e8 il secondo disco pubblicato dai Dwarves, in edizione limitata."}
{"id": "1447095", "revid": "1543377", "url": "https://it.wikipedia.org/wiki?curid=1447095", "title": "BIBO", "text": "Con il termine BIBO, acronimo di \"Bulk In/Bulk Out\" o di \"Bulk In/Bags Out\", si intendono una tipologia di navi da trasporto, non molto numerosa, che possono effettuare l'imballaggio di un carico sfuso direttamente a bordo durante le operazioni di sbarco dello stesso. Questa tipologia di navi \u00e8 utilizzata principalmente per il trasporto di prodotti agroalimentari ed in particolare dello zucchero raffinato.\nLa nascita delle BIBO si pu\u00f2 far risalire al 1976 quando venne varata la \"CHL Innovator\" della societ\u00e0 di Singapore \"Commodity Handling Pte Ltd\". Questa nave, ottenuta con la trasformazione di una normale nave cargo, fu la prima BIBO mai realizzata. Non sono molte le navi che appartengono a questa tipologia e oltre la \"Innovator\" vanno ricordate la \"CHL Progressor\", della stessa compagnia, e la \"MRS Pioneer\" della compagnia australiana Mackay Refined Sugars. Quest'ultima \u00e8 una delle poche navi esistenti espressamente progettata come BIBO.\nSono state realizzate anche altre navi di questa tipologia, quasi sempre ottenute trasformando vascelli da carico gi\u00e0 esistenti.\nIl vantaggio principale delle BIBO rispetto alle altre navi cargo \u00e8 dato dal risparmio di tempo che si ottiene nelle operazioni di carico e scarico. Infatti con queste navi \u00e8 possibile caricare il prodotto allo stato sfuso nel porto di partenza e consegnarlo gi\u00e0 imballato nel porto di destinazione, cosa impossibile con una nave da carico normale. Inoltre con le BIBO \u00e8 possibile assicurare un prodotto finale di alta qualit\u00e0 e con poche dispersioni.\nDi contro la trasformazione della nave \u00e8 un'operazione piuttosto costosa e vanno sempre tenute presenti le diverse metodologie di carico e scarico seguite, o possibili, nei diversi porti toccati da queste navi. Inoltre \u00e8 necessario mantenere un costante rapporto con i diversi operatori a terra.\nCaratteristiche.\nLe navi BIBO mantengono dimensioni relativamente modeste e comprese tra le 20.000 e le 40.000 tonnellate di portata lorda. La lunghezza varia tra i 170 e 190 metri. L'et\u00e0 media \u00e8 piuttosto elevata, proprio perch\u00e9 spesso sono realizzate modificando altre navi, e si attesta tra i 20 e i 30 anni. Le caratteristiche principali delle BIBO sono:\nModalit\u00e0 di lavorazione.\nIl carico viene effettuato direttamente dai grandi depositi realizzati in acciaio inossidabile costruiti nel porto di partenza. In genere per una nave da 40.000 tonnellate di portata lorda questa operazione richiede tre giorni con una media di carico di circa 700 tonnellate/ora.\nNel porto di destinazione un sistema di recupero permette di inviare il carico al ponte di lavorazione che di solito \u00e8 il ponte principale della nave. Il carico pu\u00f2 essere scaricato ancora allo stato sfuso, e allora si parla di \"Bulk Out\", in altri magazzini oppure pu\u00f2 venire imballato sulla apposita linea dagli operai, di solito in sacchi da 50 kg e, attraverso un nastro trasportatore, caricato direttamente sui diversi mezzi (\"Bags Out\"). Con questo sistema si possono scaricare 3.000 tonnellate di carico nelle 24 ore In alcuni casi si pu\u00f2 arrivare a scaricare anche 5.000 tonnellate al giorno."}
{"id": "1447098", "revid": "118244256", "url": "https://it.wikipedia.org/wiki?curid=1447098", "title": "Peduccio", "text": "Il peduccio \u00e8 un capitello pensile sul quale si appoggia un arco o una volta. \nA differenza del capitello vero e proprio non poggia su un pilastro o una colonna, ma sta \"appeso\" al muro, come una mensola incassata. Il peduccio \u00e8 di solito decorato al pari dei capitelli.\n\u00c8 un elemento tipico degli ambienti coperti con volte a crociera."}
{"id": "1447099", "revid": "400694", "url": "https://it.wikipedia.org/wiki?curid=1447099", "title": "Miguel Litt\u00edn", "text": "Biografia.\nNato a Palmilla, in Cile, da una famiglia d'origini palestinese per parte di padre e greche per quella di madre, fu esiliato in Messico nel 1973, in seguito al colpo di stato e alla dittatura di Augusto Pinochet. Nel 1985 ebbe la possibilit\u00e0 di tornare clandestinamente in Cile e girare un coraggioso progetto cinematografico sulla realt\u00e0 politica del suo paese (\"Acta general de Chile\"), ci\u00f2 \u00e8 descritto anche nel libro di Gabriel Garc\u00eda M\u00e1rquez \"Le avventure di Miguel Litt\u00edn, clandestino in Cile\"."}
{"id": "1447107", "revid": "12318405", "url": "https://it.wikipedia.org/wiki?curid=1447107", "title": "Eterofono", "text": ""}
{"id": "1447108", "revid": "36426", "url": "https://it.wikipedia.org/wiki?curid=1447108", "title": "Peducci", "text": ""}
{"id": "1447110", "revid": "767487", "url": "https://it.wikipedia.org/wiki?curid=1447110", "title": "Baba Sissoko", "text": "Biografia.\nDa tempo collabora con diversi musicisti che, a partire dall'approccio tradizionale del jazz, hanno spostato la loro ricerca verso le radici pi\u00f9 pure, riscoprendo le origini africane di tutta la \"musica nera\": blues, jazz e soul.\nUn esempio virtuoso di questa nuova tendenza e, forse, la prima pietra miliare di un nuovo corso \u00e8 rappresentato dall'album di Dee Dee Bridgewater \"Red Earth\", in cui la meravigliosa cantante statunitense va alla ricerca delle proprie radici musicali in un viaggio (reale ed ideale) nella terra rossa del Mali (da cui il titolo dell'album). A questo progetto Sissoko collabora come musicista (accompagnando Dee Dee in una lunga e favolosa tourn\u00e9e mondiale) e come autore: \u00e8 infatti suo il brano \"Dee Dee\", da Sissoko scritto e cantato, in un favoloso rincorrersi delle voci di Dee Dee e di Mamani Keita.\nSissoko non \u00e8 nuovo a questo genere di jazz. Gi\u00e0 nel suo incontro con Famoundou Don Moy\u00e8 e Art Ensemble of Chicago ha avuto modo di mescolare l\"'Amadran\" (origine del blues, secondo molti ricercatori) con il jazz e il blues. Il culmine di questo mix \u00e8 fissato in due album, \"Bamako Chicago Express\" del 2002 e \"Reunion\" del 2003, che vedono Sissoko come \"special guest\". Nel 2005, un altro progetto jazz di Sissoko si concretizza nell'album \"Boiokan\".\nIl progetto musicale di Baba Sissoko passa per le sue ultime due produzioni: \"Djekafo\" e \"Bamako Jazz\".\n\"Djekafo\", uscito nel 2006, \u00e8 la sintesi della collaborazione e dell'unione (\"djekafo\", appunto, in Bambara) tra Sissoko e alcuni tra i migliori musicisti Maliani. In quest'album, pieno di rimandi tradizionali e di rapimenti in atmosfere incantate, il virtuosismo di Baba con il suo 'ngoni e la sua esuberanza con l'inseparabile tamani spiccano in brani come \"\"Masaya\", \"Mama Yo\" (che \u00e8 davvero irresistibile) e \"Djana\".\nBamako Jazz, uscito nel 2007, riunisce il pensiero Jazz di Sissoko che, accompagnato al piano da Fabian Fiorini, al sax tenore da Jeroen Van Herzeele, alla tromba da Laurent Blondiau, al basso da Reggie Washington e alla percussioni e batteria da Reynaldo Hernandez, propone tutto il suo migliore repertorio facendo dialogare tutti gli strumenti in un rincorrersi di suggestioni che a volte diventano addirittura plastiche (come, ad esempio, in \"Mali Foli\"). L'album, impreziosito dalla voce di Mamani Keita, propone un crescendo di armonia nel brano \"Bamako Jazz\"\" in cui l'Africa sbarca in Sud America e viceversa (pregevolissimi alcuni dei passaggi di Reynaldo Hernandez) e rapisce l'ascoltatore con un'accattivante \"improvvisazione tama/piano\".\nIl 2008 \u00e8 caratterizzato dalla partecipazione di Sissoko al magnifico album di Omar Sosa \"Afreecanos\" e al successivo World Tour che tocca le principali capitali del mondo.\nNel 2009, Sissoko impreziosisce la sua produzione musicale grazie all'album \"Culture Griot\", in cui le sue composizioni, sostenute dalla band Black Machine (sette raffinati musicisti Maliani rigorosamente dediti a suoni tradizionali) si fondono con l'avant-garde della jazz band belga Aka Moon. Nel febbraio 2010, l'album riceve dalla rivista Mixed World Music Magazine il prestigioso riconoscimento di miglior album di musica world realizzato in Belgio nel 2009. Sempre nel 2009, Baba si fa promotore del Bamako Jazz festival e porta in tour il progetto \"Mali Mali\". Il 12 dicembre, a Bamako (Mali), Baba Sissoko \u00e8 insignito della prestigiosa onorificenza Maliana, il Tamani d'Onore d'Oro, per il progetto \"Mali Mali\", riconosciuto come migliore iniziativa culturale del 2009.\nA fine 2009, Baba Sissoko \u00e8 in studio a comporre e registrare nuovi brani: tra questi, vedono la luce due composizioni, \"Bibisa\" e \"Kele\" che - nelle loro versioni originali, colpiscono per l'estrema semplicit\u00e0 della struttura e per la potenza di coinvolgimento che suscitano nei collaboratori a cui Baba fa ascoltare le sue ultime composizioni. \"Kele\", poi, colpisce i primi ascoltatori per l'ispirazione poetica (una testo di denuncia dei danni della guerra, sulle persone inermi, sui senza voce). Emerge prepotentemente l'idea di proporre alcuni di questi brani in uno stile che possa pi\u00f9 facilmente arrivare ad un pubblico non abituato alla sola purezza dell'Amadra e dell'afro-blues. Il periodo di elaborazioni e confronti sfocia nel connubio con la folk-rock band Il Pozzo di San Patrizio e nel meraviglioso progetto \"The Eyes over the World\", prodotto da Francesco Marra nel 2010: non solo un semplice esperimento di fusione di afro-beat e folk-rock, ma un vero e proprio inno alla Vita e alle esperienze che la Vita ci chiama a vivere. L'album contiene otto brani, di cui due - \"Mistico ritorno - Yala\" e \"Il fuoco alla finestra\" - sono riarrangiamenti di brani de Il Pozzo di San Patrizio, mentre negli altri sei l'ascoltatore pu\u00f2 immediatamente riconoscere le strutture care a Baba Sissoko, impreziosite da nuovi arrangiamenti in cui il tocco geniale di Dario De Nicola e degli altri musicisti de Il Pozzo di San Patrizio emerge pienamente. La delicatezza del suono dei flauti di Antonella Manzo (sua anche la voce in \"Il fuoco alla finestra\"), i giri di fisarmonica e la caratteristica voce di Dario De Nicola, il beat della batteria di Roberto Coscia, le pulsazioni-quasi-cardiache del basso di Dario Triestino (in \"Kele\" sembra di ascoltare le linee di basso di Aston Barrett), la chitarra rock di Luigi Nardiello, le versatilit\u00e0 percussive di Luca Buoninfante, nonch\u00e9 la genialit\u00e0 del clarinetto di Alessandro De Marino (uno dei maestri dell'utilizzo degli effetti a pedale accoppiati al clarinetto, che ha caratterizzato il sound de Il Pozzo di San Patrizio e che collabora con sperimentatori del calibro di Luca Urbani e Nicodemo) si sposano con tutto il repertorio magistrale di Baba Sissoko, in un progetto da ascoltare in salotto e da gustare live."}
{"id": "1447111", "revid": "466539", "url": "https://it.wikipedia.org/wiki?curid=1447111", "title": "Ultra Large Crude Carrier", "text": "Con il termine Ultra Large Crude Carrier o ULCC si indica una tipologia di petroliera (definita megapetroliera) la cui portata lorda \u00e8 superiore alle tonnellate. Le ULCC rappresentano le navi pi\u00f9 grandi mai realizzate, e le loro dimensioni rendono impossibile il transito sia nel canale di Panama sia in quello di Suez.\nStoria.\nLe prime unit\u00e0 di questa tipologia iniziarono ad essere sviluppate immediatamente dopo la crisi petrolifera degli anni settanta e da allora sono state costruite in un centinaio di esemplari di portata diversa. Erano utilizzate nel trasporto del petrolio greggio dai punti di estrazione ai mercati di destinazione in Europa, Asia e America.\nAl giorno d'oggi, venuta meno la necessit\u00e0 che ne rese necessaria la costruzione, molti esemplari sono stati avviati alla demolizione. La pi\u00f9 grande ULCC mai costruita fu la \"Knock Nevis\" (demolita nel 2010 in India), che costituisce anche una delle pi\u00f9 grandi strutture mobili mai realizzate dall'uomo."}
{"id": "1447112", "revid": "110157", "url": "https://it.wikipedia.org/wiki?curid=1447112", "title": "Distretto di Liqui\u00e7\u00e1", "text": "Liqui\u00e7\u00e1 \u00e8 uno dei 13 distretti di Timor Est. Il capoluogo \u00e8 la citt\u00e0 di Liqui\u00e7\u00e1. Esso si trova nella zona nord-occidentale del Paese ed \u00e8 bagnato a nord e nord-ovest dal Mare di Savu. Confina poi ad est con il distretto di Dili, a sudest con quello di Aileu a sud con quello di Ermera e ad ovest con quello di Bobonaro (il confine con quest'ultimo \u00e8 segnato dal principale fiume di Timor Est: il L\u00f3is). L'altezza sul livello del mare \u00e8 molto varia, dacch\u00e9 dalla riva del Mar di Savu si sale fino ai 1369\u00a0m del monte Fatumasin. \nI sottodistretti sono: Bazartete, Liqui\u00e7\u00e1 e Maubara."}
{"id": "1447114", "revid": "125494372", "url": "https://it.wikipedia.org/wiki?curid=1447114", "title": "La forza del desiderio", "text": "La forza del desiderio (\"For\u00e7a de um desejo\") \u00e8 una telenovela brasiliana prodotta da TV Globo nel 1999 e trasmessa in Italia su Rete 4 a partire dal 2001 (successivamente replicata molte volte anche sull'emittente pugliese Telenorba). Scritta da Gilberto Braga, Alcides Nogueira, Paola Refinetti e S\u00e9rgio Marques insieme ai coautori Lilian Garcia, Eliane Garcia, M\u00e1rcia Prates e Filipe Miguez, fu diretta da Mauro Mendon\u00e7a Filho, Carlos Ara\u00fajo, Fabr\u00edcio Mamberti e Joao Camargo. Dopo la messa in onda su Telenorba venne replicata su Antenna Sicilia rete televisiva locale siciliana con sede a Catania.\nDal 3 gennaio 2013 anche su RAI Premium, tutti i giorni alle 18,30 (in replica il giorno seguente alle 7,35).\nLa sigla italiana, il brano \"Dolce follia\", \u00e8 cantata da Marianna Cataldi. \nLe musiche italiane della sigla e della colonna sonora sono del maestro Valeriano Chiaravalle e Michele Burgay, e i testi della sigla e delle romanze AMO AMOR e POTEVAMO ESSER FELICI (cantate sempre da Marianna Cataldi) sono di Mario Brusa. Edizioni musicali di RTI Music.\nProduzione.\nLa trama originale fu scritta da Alcides Nogueira nel 1988, con il titolo di \"Amor perfeito\", e fu quasi trasmessa su Rede Globo come telenovela delle sei. Il progetto fin\u00ec cancellato e solo dieci anni pi\u00f9 tardi Gilberto Braga ricevette dalla Globo la missione di svilupparlo insieme a Nogueira. Ispirata a tre romanzi di Alfredo d'Escragnolle Taunay - \"A Retirada da Laguna\", \"Inoc\u00eancia\" e \"A Mocidade de Trajano\" - e anche ambientata nella seconda met\u00e0 del XIX secolo, la trama ebbe anche come cornice fatti importanti della storia del Brasile, come la Guerra del Paraguay e il movimento abolizionista. \nLa sequenza dell l'opera che fu trasmessa nella prima puntata \u2013 il terzo atto delle Nozze di Figaro, di Mozart \u2013 fu composta nel Teatro Municipale di Niter\u00f3i, con la partecipazione di 100 figuranti. \"La Forza del desiderio\" ebbe anche scene girate nella spiaggia di Grumari, nell'Alto da Boa Vista e nel Forte S\u00e3o Jo\u00e3o, nell'Urca, tutti punti turistici di Rio de Janeiro. Venne realizzato un \"workshop\" di due settimane con gli attori della telenovela, includendo quattro palestre amministrate da professori universitari, che avevano come temi il Brasile Imperiale, la vita quotidiana delle fazendas di caff\u00e8 e zucchero, e il Romanticismo. Alcuni attori avevano aule di scherma, equitazione, calligrafia e linguaggio del corpo e della voce per adattarsi al linguaggio e ai costumi dell'epoca.\nLa caratterizzazione degli attori era affidata a Marlene Moura e includeva peli distribuiti al centro e baffi, nel caso degli uomini, e appliques alla vita, abiti pesanti e trucco in tonalit\u00e0 pastello per le donne. Alcuni attori fecero interallacciare per aumentare la lunghezza dei capelli, come Dira Paes, Daniel Dantas, Chico D\u00edaz e Malu Mader, che usava anche le ciglia posticci. Jos\u00e9 de Abreu aveva la testa parzialmente rasata e adottata e una pancia finta per dare vita al portoghese Pereira.\nLe caratteristiche dei personaggi nobili erano ispirate a quelle di film come \"Il Gattopardo\" di Luchino Visconti, classico del cinema italiano della stessa epoca della telenovela, e \"Barry Lyndon\", (1975), di Stanley Kubrick, che serv\u00ec come modello per trattare il tema del Romanticismo nella telenovela. Il classico di Greta Garbo \"Margherita Gauthier\", di George Cukor, e \"Il cavaliere della valle solitaria\" di George Stevens, servito come riferimento per il produttore d'arte, Denise Carvalho, che ha ricostituito dalla scrittura di un giornale a tutti gli oggetti usati nelle case del tempo.\nPer dare agli abiti la bellezza necessaria, \u00e8 stato speso molto: circa mezzo milione di reais per realizzare 2.500 pezzi. L'abito da sposa indossato da Lavinia Vlasak nella puntata del matrimonio del suo personaggio, Alice, progettato dal costumista Otac\u00edlio Coutinho, si ispira al costume che Claudia Cardinale usava in \"Il Gattopardo\". Con un tulle ricoperto di perline e glitter e pieghe che valorizzano la scollatura, se fosse venduto nei negozi, questo vestito non lascerebbe meno di 350.000 reais, secondo il costumista; ancora secondo questo, ci\u00f2 che rende i vestiti pi\u00f9 costosi sono i ricami, tutti fatti a mano.\nI costumi, sotto la responsabilit\u00e0 di Beth Filipecki, consumavano 3.000 metri di tessuti diversi, come il lino, il taffet\u00e0 di pura seta e gli adamascados inglesi e le fibre naturali, usati nei costumi degli schiavi. Il guardaroba di Ester \u00e8 stato ispirato dagli abiti di Elisabetta di Baviera, nota come Sissi, imperatrice d'Austria , che era una donna con profondo senso di libert\u00e0 e modernit\u00e0. Secondo la costumista Beth Filipecki, nel 1860 l'imperatrice aveva gi\u00e0 attrezzature per la palestra a casa.\nDiversi costumi del romanzo furono in seguito riutilizzati per la miniserie \"Os Maias\", nel 2001.\nSigla brasiliana.\nAl suono del valzer \"Tema di Ana\", composto da Tom Jobim poco prima di morire, e con arrangiamenti del maestro Jacques Morelenbaum, l'immagine della sigla brasiliana de \"La Forza del desiderio\" ha mostrato oggetti e scenari tipici del XIX secolo. Prima viene spezzata una catena e i suoi pezzi diventano perle, formando una preziosa collana. Curiosamente, durante il corso della visualizzazione del grafico, la sigla \u00e8 stata ridotta da 60 a 35 secondi e i crediti sono stati visualizzati rapidamente. A quel tempo, divenne comune tra alcuni delle telenovelas della Globo di avere una sigla pi\u00f9 ampia solo nelle prime puntate, e poi una versione pi\u00f9 breve della sigla. Questo \u00e8 accaduto anche con le telenovelas \"Era uma vez...\" (1998), \"Torre di Babele\" (1998), \"Suave veneno\" (1999), \"Andando nas nuvens\" (1999), \"Terra nostra\" (1999) e \"La\u00e7os de fam\u00edlia\" (2000).\nPersonaggi.\nNucleo della fazenda Oro Verde.\nEster Ramos Delamare de Sampaio Sobral (Malu Mader) - Bellissima, simpatica, intelligente, brillante, a volte cinica. Proprietaria di un locale in cui ospita gli uomini pi\u00f9 potenti e le cortigiane pi\u00f9 affascinanti di Rio de Janeiro. In un mondo che sa dominato dagli uomini, nata povera, ha provato la prima scalata verso il successo in vari modi. Senza successo, decide allora di usare la propria bellezza come cocotte e senza provare alcun rimorso per l'esercizio di tale attivit\u00e0 che le offre una vita agiata.\nIgnazio Silveira Sobral (F\u00e1bio Assun\u00e7\u00e3o) - figlio maggiore di Sobral e Helena. Entra in conflitto con il padre a causa del modo in cui questi tratta la moglie. La lite lo porta ad andare via da casa e per studiare a Rio de Janeiro, dove conosce Ester. Innamorato di Ester decide di sposarla ma i due si perdono di vista e Ignazio non riesce pi\u00f9 a trovarla. Il destino ha voluto separare la coppia. Ester si sposa con Enrico senza sapere che egli \u00e8 il padre del grande amore della sua vita.\nBarone Enrico de Sampaio Sobral (Reginaldo Faria) - Il barone, proprietario della fazenda Oro Verde, versa in difficolt\u00e0 finanziarie. Ha tendenze liberali che non corrispondono alla forma quasi medievale con cui tratta la moglie Helena. La coppia ha due figli: Ignazio e Abelardo. Tempo dopo muore Helena, Sobral decide di trovarsi una nuova moglie, conosce Ester e la sposa, senza sapere che lei era il grande amore di Ignazio.\nAberlardo Silveira Sobral (Selton Mello) - figlio minore di Sobral e Helena. Bondoso, buon carattere, \u00e8 atletico, ama la madre, il fratello e il padre. La sua pi\u00f9 grande passione \u00e8 l'equitazione, infatti possiede un cavallo nero, Corisco a cui \u00e8 molto legato. Scopre di essere in realt\u00e0 figlio di Filippo Ventura e vede cos\u00ec infrangersi il suo sogno d'amore con la figlia Alice con cui per\u00f2 concepir\u00e0 Ottavio. Alla fine, scoperte le macchinazioni della \"sorella\", capisce di essere veramente innamorato di Juliana.\nIdalina Menezes de Albuquerque Silveira (Nath\u00e1lia Timberg) - Madre di Elena, moglie di Leopoldo. La sua famiglia \u00e8 stata la pi\u00f9 potente nella regione in cui \u00e8 ambientata la telenovela. Signora di ingegno, ha venduto la terra della sua famiglia ad Enrico Sobral quando vi fu un periodo in cui l'economia favor\u00ec il commercio di caff\u00e8. Pi\u00f9 tardi, a causa di problemi finanziari ha consigliato a Sobral di vendere una parte dei terreni a Ventura. Senza scrupoli e molto nascosta, il suo sogno \u00e8 quello di vedere uno dei nipoti sposarsi con la figlia di Filippo, in modo che il matrimonio riporti indietro il patrimonio originario della sua famiglia. Inoltre riuscir\u00e0 per ben due volte a separare momentaneamente Ester e Ignazio. \u00c8 estremamente astuta e ricorre ad ogni sotterfugio, incluso il tradimento dei familiari, per raggiungere i propri obiettivi. A dispetto della sua natura meschina, vuole realmente bene a suo nipote Ignazio, ed \u00e8 convinta che ogni sua azione, anche la pi\u00f9 riprovevole, \u00e8 compiuta per il suo bene.\nLeolpoldo Silveira (Claudio Correa e Castro) - marito di Idalina, padre di Helena. Raffinato, amichevole, una bella figura. Sopporta le umiliazioni e i maltrattamenti della moglie, perch\u00e9 questa ha le prove della sua bigamia.\nOttavio Ventura Sobral (Luca Bonel) - il bambino di Alice e Abelardo.\nRos\u00e1lia (Chica Xavier) - Schiava della fazenda di Sobral, dove riveste una posizione importante. Brava persona, si occupa della cucina ed \u00e8 la mano destra di Helena nella organizzazione della casa. \u00c8 maltrattata da Idalina.\nClemente (Chico D\u00edaz) - Il sorvegliante della fazenda Oro Verde. Si vende spesso a Ventura per pochi soldi. Idolatra i datori di lavoro e maltratta gli schiavi. Ha un debole per Zulmira.\nLuzia (Isabel Fillardis) \u2013 Schiava di bell'aspetto, libertina, ingenua ma al contempo furba. Nemica di Zulmira.\nJesus (Sergio Menezes) - Schiavo estremamente dignitoso, bello, di buon carattere, coraggioso. Cocchiero e cameriere di Ester, che impara a fidarsi di lui. Va a vivere alla fazenda e si innamora di Zulmira. Diventa giornalista.\nZulmira (Ana Carbatti) \u2013 Persona buona, schiava, madama di compagnia della Baronessa Helena e poi di Ester. Il marito viene ucciso nel primo episodio. Ha due figli, Marta e Dario. Maltrattata da Clemente, si innamora di Jesus.\nCrist\u00f3v\u00e3o (Alexandre Moreno) - Schiavo della fazenda di Sobral. Valente, forte, sensibile, di buon carattere, molto affezionato a Abelardo, Zulmira e Ros\u00e1lia.\nMarta (\u00c9lida Muniz) \u2013 Brava bambina, amichevole e intelligente. Schiava, figlia di Zulmira.\nD\u00e1rio (Samuel Melo) - Bambino fragile e affascinante. Schiavo, figlio di Zulmira, fratello di Marta.\nQuirino (Cosme dos Santos) \u2013 Cocchiere della famiglia di Oro Verde.\nNucleo Fazenda Morro Alto.\nFilippo Ventura (Paulo Betti) - Rivale del Barone, senza scrupoli, farebbe tutto per ottenere ci\u00f2 che vuole. Nato povero, faceva l'ambulante, ha perso la donna che amava Sobral. Diventa ricco, grazie al commercio illegale di schiavi, per cercare di vendicarsi il nemico. I suoi obiettivi sono: Comprare Oro Verde e ottenere il titolo di Barone. Sposato con Barbara, padre di Alice.\nBarbara da Concei\u00e7\u00e3o Ventura (Denise Del Vecchio) \u2013 Moglie di Filippo, completamente sottomessa al marito, che ama molto. Madre di Alice, di cui cerca di esaudire tutti i suoi desideri.\nAlice Maria Vit\u00f3ria da Concei\u00e7\u00e3o Ventura (Lav\u00ednia Vlasak) - Figlia di Ventura e Barbara. Bella, all'apparenza brava ragazza, in realt\u00e0 \u00e8 molto meschina e priva di coscienza. Innamorata di Ignazio fin da quando lo vide per la prima volta, alleata di Idalina.\nVittorio (Antonio Grassi) - Uomo rude, crudele, poco istruito, amministratore della fattoria Morro Alto.\nWaldir (Vinicius Marques) - Bello, mascolino, al servizio di Vittorio. Un po' ostile agli altri.\nDiva (Delma Silva) \u2013 Schiava dama di compagnia di Barbara.\nZelito (Nill Marcondes) - Schiavo della fazenda di Ventura. Ha una relazione con Luzia. Spesso tradisce il proprio padrone per aiutare Olivia.\nNucleo Famiglia Xavier.\nMariano Xavier (Marcelo Serrado) - Figlio di Saverio, medico e seducente uomo. Ritorna dall'Europa con l'intento di esercitare la professione in una grande citt\u00e0 o nella regione in cui \u00e8 nato. Innamorato di Ol\u00edvia, vivono insieme un burrascoso amore.\nOl\u00edvia / Ana Tambellini (Claudia Abreu) - Bella, affascinante, simpatica. \u00c8 amica di Ester. Innamorata di Mariano, ma non ha il coraggio di sposarsi perch\u00e9 nasconde un segreto, \u00e8 una schiava bianca. Anche Filippo si innamora di lei, non ricambiato. Inizialmente compare nella serie come una truffatrice, infatti \u00e8 molto astuta e abile nel raggirare le persone, tuttavia \u00e8 di animo buono ed il suo arrivo a Sant'Anna dar\u00e0 uno scossone a diversi personaggi. Olivia, venendo da fuori, inquadrer\u00e0 in fretta determinate dinamiche che sfuggono ai personaggi positivi e li aiuter\u00e0 a risolvere diversi problemi inoltre, quando le sar\u00e0 possibile, contraster\u00e0 le trame di Idalina, Filippo ed Alice. L'aiuto dato ai personaggi positivi non rester\u00e0 inosservato e, quando avr\u00e0 bisogno di aiuto a sua volta, i suoi amici faranno di tutto per ricambiare.\nBartolomeo Xavier (Daniel Dantas) - Proprietario e redattore capo del modesto quotidiano Gazeta de Sant'Anna. Liberale e contrario alla schiavit\u00f9 e ad ogni forma di ingiustizia, \u00e8 molto amico del Barone Sobral. Vive una grande rivalit\u00e0 con Gigliola, dalla quale in realt\u00e0 si sente molto attratto. Nipote del dott. Xavier, vive con la sua famiglia.\nJuliana Xavier (Julia Feldens) - Nipote di Xavier, i suoi genitori sono morti. Bella, molto timida, innamorata di Abelardo.\nDottor Xavier (Nelson Dantas) - Medico della regione, benaccetto da tutti. Contento per il ritorno del figlio Mariano, che migliora lo studio di medicina con le innovazioni Europee. Vedovo, nonno di Juliana. Prima vittima di alcuni misteriosi omicidi che il romanzo narrer\u00e0.\nFab\u00edola Xavier (Rosita Thomaz Lopes) - Sorella di Xavier. Mora con i suoi fratelli e nipoti Mariano, Bartolomeo e Juliana. Amorevole con tutti.\nFamiglia Cantu\u00e1ria.\nConsigliere Fel\u00edcio Cantu\u00e1ria (Jos\u00e9 Lewgoy) \u2013 Possiede la societ\u00e0 della principale banca di Sant'Anna, nonno di Traiano.\nTraiano Cantu\u00e1ria (Andr\u00e9 Barros) \u2013 Nipote di uno dei banchieri pi\u00f9 illustri di Sant'Anna. Lavora in banca con suo nonno. Come Mariano, \u00e8 uno dei migliori amici di Ignazio, Abelardo e Eug\u00eanio. Si innamorer\u00e0 di Juliana.\nLocanda.\nGigliola Pereira da Silva (Louise Cardoso) \u2013 Migliore amica di Ester, aiuta a tener conto della sala. Alcolizzata, intelligente, cinica, esperta, pragmatica, ma non \u00e8 affatto male. Tenter\u00e0 portare alla Villa di Sant'Anna abitudini di un'Europa che pretende di conoscere molto bene, anche se non vi ha mai messo piede. Antagonista del giornalista Bartolomeo per il quale, in realt\u00e0, sente attrazione.\nPaolina (Dira Paes) - Bella donna, sensuale, rustica, senza istruzione. Lavora alla locanda di Sant'Anna. Inizialmente, \u00e8 l'amante del barone Enrico Sobral. In principio odier\u00e0 Ester, ma quando Sobral la lascia, diventa simpatizzante per Ester.\nReinaldo (Ranieri Gonzalez) \u2013 Barista della locanda. Istruito, buon compagno di Paolina.\nAltri.\nClarissa (Mrs. Victorette) - Bonita, Magra, ha lavorato nel salone di Ester, che ha continuato amico. All'inizio diventa amante di Filippo Ventura, ma pi\u00f9 tardi si mette con Eug\u00eanio, amico di Ignazio, che ha grande ammirazione.\nEug\u00eanio (Murilo Rosa) - studente, amico di Ignazio.\nVioletta (Giovanna Antonelli) - Carina, vivace, attraente, lavora nel salone di Ester. Amante di Eug\u00eanio.\nRodrigo (Angelo Paes Leme) - Figlio di uno dei membri della associazione commerciale, \u00e8 interessato ad Alice.\n\u00c2ngela (Mariana Ximenes) - Innamorata di Traiano, amica di Juliana e Clarissa, diventa l'amante di Eug\u00eanio tradendo la sua migliore amica.\nCommendatore Queiroz (Carlos Eduardo Dolabella) Molto simpatico, un uomo di grande influenza sulla Corte, \u00e8 utile aggancio per Ester.\nLaura (Eliana Guttman) - Vera madre di Alice. Alla nascita di una bambina morente, Barbara disperata perch\u00e9 sapeva di non potere avere altri bambini e, per paura di essere abbandonata da Filippo, si prendono cura di Alice. Il segreto sarebbe stato mantenuto per sempre se Alice, gi\u00e0 cresciuta, non avesse scoperto tutto e per aiutare economicamente la madre biologica.\nAnita (Neuza Amaral) - Direttore della Santa Casa de Misericordia, ha cercato di sapere da Juliana i veri fatti sulla nascita di Alice.\nRosanna (Ya\u00e7an\u00e3 Martins) - Ha lavorato per 25 anni presso la clinica dove \u00e8 nata Alice. Dopo il conteggio segreto per quanto riguarda la nascita della bambina Juliana, per la quale \u00e8 licenziata non ha nessun posto dove andare, ricorda il caso di Juliana.\nClara Toledo de Mendon\u00e7a (Helena Fernandes) - Bella e ricca, tuttavia parziale e crudele, si nasconde nella chiesa a distillare il suo veleno e i suoi pregiudizi. Usava anche la fede per giustificare le sue malefatte. Molto amica di Idalina, ha cercato di ostacolare l'impegno di Abelardo e Juliana e si \u00e8 scontrata con Ester in citt\u00e0. \u00c8 inoltre interessata a Bartolomeo.\nIspettore Bustamanti (Clemente Viscaino) - Ispettore di polizia di Guapor\u00e9 (la vicina citt\u00e0 di Sant'Anna).\nNereu (Fl\u00e1vio Galv\u00e3o) - Amico del barone, ricco agricoltore. Con un modo di pensare all'antica, ha difeso il protrarsi della schiavit\u00f9 e ha creduto che, senza gli schiavi, l'Impero non sopravviva.\nPadre Olinto (Abrah\u00e3o Farc) - Il parroco del paese, sta cercando di avere buone relazioni con tutti gli abitanti di Sant'Anna e vicinanze.\nIsidoro (Anthony Fragoso) - Dipendente della banca di Fel\u00edcio, un amico di Traiano.\nFlorinda (Gloria Portela) - Bella e sensuale, \u00e8 senza scrupoli. Ha cercato di fare una rapina ai danni di Pereira.\nGaspar (Luiz Magnelli) - Barbiere di Villa de Sant'Anna. Reazionario, critica dei ricchi, e fa sempre pettegolezzi, ha la lingua tagliente come le sue forbici.\nManoel (Helder Agostini) - Falso figlio di Ol\u00edvia, nel corso di una scena per vincere una partita a poker che si tiene nel salone.\nPadre Oswaldo (Jayme Periard) \u2013 \u00c8 stato sostituito da Padre Olinto dopo la sua morte. Molto pi\u00f9 flessibile del suo predecessore, a volte anche avuto un'aura di ingenuit\u00e0.\nPedro (Kadu Karneiro) - Marito di Zulmira e padre DI Marta e D\u00e1rio. Muore nel primo capitolo.\nIvete (Luciana Azevedo) \u2013 Commessa del negozio di Pereira, pi\u00f9 tardi, di Ol\u00edvia. Discreta e simpatica.\nUbaldo (Marcelo V\u00e1rzea) - Funzionario del giornale di Bartolomeo. Discreto e fedele al suo capo.\nPastore (Paulo Reis) - Trafficante di schiavi a noleggio. Accetta da Ventura di partecipare a una trappola per Sobral.\nMercante di schiavi - Xando Grace\nApparizioni speciali.\nS\u00f4nia Braga come Baronessa Helena Menezes de Albuquerque Silveira Sobral - Moglie di Sobral, il marito l'ha trattata con freddezza. Buona e amata da tutti. Nasconde un segreto del passato. Pazza di Ignazio e Abelardo, la Baronessa \u00e8 fragile di salute e muore intorno al capitolo 15.\nMarco Ricca come Conte Pedro Afonso Andrade de Aguiar - Nobile di origine europea, ma in fallimento, Pedro Afonso accetta la richiesta di aiuto da Ester e Ignazio per scagionarli dall'accusa aver ucciso il barone.\nVictor Fasano come Nicolas Prado - Bello, seducente, ma in fallimento, \u00e8 chiamato a Sant'Anna da Barbara per cercare di sedurre Alice e sposarla.\nLago di Giovanni come Dottor Theodoro - Medico con il diritto alla pratica revocata e col vizio del gioco, Teodoro \u00e8 stato molto amico di Sobral che, per timore di perdere Ester, gli chiede di aiutarlo a convincere la sua famiglia che \u00e8 gravemente malato.\nJose de Abreu come Pereira - Portoghese, si \u00e8 recato in Brasile, \u00e8 pazzo e cerca denaro per tornare in Portogallo. Proprietario dell'emporio che viene acquistato prima da Idalina e poi da Ol\u00edvia.\nOt\u00e1vio Augusto come Dottor Torquato Navarro - Avvocato assunto dalla famiglia Ignazio Sobral per difendere l'accusa di aver ucciso il barone. Interferisce anche nell'accusa di bigamia che solleva Idalina contro Leopoldo.\nCarlos Greg\u00f3rio come Barcelos - Prima ricco uomo che si innamora di Florinda e, infine, va in rovina e muore.\nJose Augusto Branco come Ernesto - Proprietario di una confetteria presso la Corte e padre di un ragazzo innamorato di lei desidera sposare Clarissa che per\u00f2 respinge completamente la richiesta di matrimonio.\nLuiz Guilherme come Carrazedo \u2013 Uomo ricco che potrebbe contribuire a rinnovare il contratto di locazione della sala di Esther (apparso in una sola scena).\nOt\u00e1vio Muller come Ferdinando \u2013 Si occupa di cassette di sicurezza, simpatico.\nStepan Nercessian come Ernani - Amico di Ester e Morgan, modifica il certificato di matrimonio di Ester, su richiesta di Idalina e Alice.\nThereza Piffer come Dora Tambellini - Sorellastra e proprietaria di Ol\u00edvia. Invidiosa di Olivia le impone una terribile tortura fino a quando lei fugge e Dora inizia a cercarla.\nOthon Bastos come Procuratore nel processo di Ester.\nGuil Silveira come Cavaliere di Mon\u00f3culo, scagnozzo di Filippo Ventura, acquista tutte le propriet\u00e0 del Barone per conto di Filippo Ventura."}
{"id": "1447115", "revid": "104485", "url": "https://it.wikipedia.org/wiki?curid=1447115", "title": "Very Large Crude Carrier", "text": "Una superpetroliera (in inglese \"very large crude carrier\" o VLCC) \u00e8 una tipologia di petroliera la cui portata lorda \u00e8 compresa tra le 150.000 e le 320.000 tonnellate.\nDimensioni e utilizzo.\nIn pratica, come dimensioni e capacit\u00e0 di carico, le superpetroliere individuano un segmento immediatamente inferiore alle ancora pi\u00f9 grandi megapetroliere (ULCC). Date le loro dimensioni queste navi non possono transitare n\u00e9 nel canale di Suez n\u00e9 in quello di Panama. Come per le ULCC anche le VLCC sono utilizzate nel trasporto del petrolio greggio dai paesi produttori ai terminali europei, americani e asiatici.\nStoria.\nL'origine di questa tipologia di navi \u00e8 relativamente recente e si pu\u00f2 far risalire al periodo che segu\u00ec la crisi petrolifera degli anni settanta. Al giorno d'oggi le VLCC continuano ad essere costruite, anche se le dimensioni massime delle nuove unit\u00e0 non superano le 300.000 tonnellate di portata lorda."}
{"id": "1447117", "revid": "767487", "url": "https://it.wikipedia.org/wiki?curid=1447117", "title": "Qala'at Marqab", "text": "Il Qala'at Marqab \u00e8 una delle fortezze crociate in Siria meglio conservate, insieme al Krak dei Cavalieri e alla Cittadella del Saladino, \nSituato sulla vetta di un antico vulcano, a pochi chilometri dalla cittadina di Baniyas, in posizione tale da dominare la strada che da Tartus conduceva a Laodicea.\nPer un lungo periodo ha costituito il baluardo crociato nella zona, per contrastare le scorribande degli assassini, che avevano le loro basi in Masyaf e in altri castelli circostanti.\nStoria.\nAppartenente alla famiglia al Muhriz, nel 1118 fu ceduta ai crociati, che iniziarono lavori di ampliamento e di ristrutturazione; alla fine ne fecero un baluardo inespugnabile ed un presidio strategicamente fondamentale per i possedimenti crociati lungo il litorale siriano.\nSfruttando i contrasti tra i cristiani di Antiochia e di Tripoli 1133-1140, i musulmani riuscirono a conquistare la fortezza ma solo per alcuni mesi. Dopo la riconquista crociata, Riccardo II di Masoler esegu\u00ec ampi lavori di ampliamento e di rafforzamento della fortezza, fino ad intaccare profondamente il proprio patrimonio. Fu per tale ragione che il figlio fu costretto a cedere la fortezza agli Ospitalieri nel 1186.\nL'ordine cavalleresco termin\u00f2 i lavori progettati da Rinaldo poco prima della celebre battaglia di Hattin; cos\u00ec che Saladino non tent\u00f2 di porre l'assedio alla fortezza durante la sua marcia di riconquista delle citt\u00e0 e dei castelli della Siria. \nNel 1271 la caduta del Krak dei Cavalieri segn\u00f2 anche la fine di Qala'at Marqab; il sultano Baybars tent\u00f2 per due volte la conquista, successivamente il sultano Qalawun vi pose l'assedio con pi\u00f9 di 100.000 uomini ed alla fine riusc\u00ec a conquistarlo. I pochi superstiti furono lasciati liberi e raggiunsero Tartus."}
{"id": "1447118", "revid": "2232", "url": "https://it.wikipedia.org/wiki?curid=1447118", "title": "VLCC", "text": ""}
{"id": "1447121", "revid": "2232", "url": "https://it.wikipedia.org/wiki?curid=1447121", "title": "ULCC", "text": ""}
{"id": "1447126", "revid": "287204", "url": "https://it.wikipedia.org/wiki?curid=1447126", "title": "Fistula acquaria", "text": "La fistula aquaria \u00e8 una conduttura idrica solitamente in piombo, ma anche, pi\u00f9 raramente, in terracotta.\nEra usata gi\u00e0 nell'antica Roma, sia per impianti domestici che per gli acquedotti.\nI ritrovamenti di \"fistulae\" sono numerosissimi, in tutte le regioni che fecero parte dell'impero Romano, come ad esempio nella fortezza legionaria romana di Chester (Britannia) della met\u00e0 del III secolo d.C.\nL'importanza delle \"fistulae\" \u00e8 la presenza, su di esse, di un bollo o iscrizione con un nome o patronimico.\nSecondo alcuni studiosi \u00e8 il nome del committente, secondo altri il nome del produttore delle tubazioni o del costruttore dell'edificio.In molti casi sono servite ad identificare l'appartenenza delle ville romane, come fu per la Villa dei Quintili sulla via Appia, in cui le \"fistulae\" recavano il nome dei fratelli Quintili stampigliato sopra. "}
{"id": "1447128", "revid": "1543377", "url": "https://it.wikipedia.org/wiki?curid=1447128", "title": "Blood Guts &amp; Pussy", "text": "Blood Guts &amp; Pussy \u00e8 il terzo album dei Dwarves, nonch\u00e9 quello pi\u00f9 famoso e meglio accolto dalla critica. Presenta 13 tracce e una durata complessiva notevole: 13 minuti."}
{"id": "1447132", "revid": "729019", "url": "https://it.wikipedia.org/wiki?curid=1447132", "title": "Aythya valisineria", "text": "Il moriglione dorsotelato (Aythya valisineria) \u00e8 una grande anatra tuffatrice, lunga 48\u201360\u00a0cm e pesante 1270 g.\nIl maschio adulto ha il becco nero, la testa e il collo rossi, il petto nero, gli occhi rossi e il corpo biancastro. La femmina adulta ha la testa e il corpo bruni e il becco nero.\nIl loro habitat di nidificazione sono gli acquitrini delle praterie nordamericane. Il nido voluminoso viene costruito con vegetazione in una palude e foderato di piumino. La perdita dell'habitat di nidificazione ha causato il declino della popolazione. I moriglioni dorsotelato si accoppiano solitamente con un nuovo compagno ogni anno, formando la coppia alla fine dell'inverno.\nI moriglioni dorsotelato sono grandi migratori e trascorrono l'inverno sulle coste degli Stati Uniti, sui Grandi Laghi e in Columbia Britannica in baie d'acqua salata, estuari o laghi. Questa specie \u00e8 un raro visitatore dell'Europa occidentale.\nI moriglioni dorsotelato si nutrono soprattutto immergendosi, a volte stando in superficie, cibandosi per la maggior parte di piante acquatiche e di alcuni molluschi, insetti acquatici e piccoli pesci. Il sedano selvatico, \"Valisneria americana\", \u00e8 il loro cibo preferito ed \u00e8 all'origine del nome specifico di questa specie.\nI moriglioni dorsotelato qualche volta depongono le uova nei nidi di altri moriglioni dorsotelato."}
{"id": "1447134", "revid": "1610933", "url": "https://it.wikipedia.org/wiki?curid=1447134", "title": "Moriglione dorsotelato", "text": ""}
{"id": "1447139", "revid": "1243", "url": "https://it.wikipedia.org/wiki?curid=1447139", "title": "Ferrovia Asti-Nizza Monferrato-Acqui Terme", "text": ""}
{"id": "1447148", "revid": "1705737", "url": "https://it.wikipedia.org/wiki?curid=1447148", "title": "Giovanni di Scozia", "text": "Primi anni.\nSi sa molto poco dei primi anni di vita di John. Non si sa precisamente quando sia nato e neanche dove sia nato: probabilmente era nato tra il 1248 e il 1250, e riguardo al luogo ci sono diverse possibilit\u00e0: Galloway, Piccardia o il Barnard Castle, la contea di Durham. Era il figlio di Dervorguilla di Galloway - figlia di Alan, signore di Galloway, e nipote di Davide conte di Huntingdon - e di John, quinto barone di Balliol, signore del castello di Barnard. Da sua madre aveva ereditato significative terre a Galloway ed il reclamo alla signoria sui Galwegiani, cos\u00ec come le varie propriet\u00e0 inglesi e scozzesi ereditate dal prozio Davide di Huntingdon; da suo padre aveva ereditato latifondi in Inghilterra ed in Francia, quali Hitchin, nella contea di Hertfordshire.\nIncoronazione.\nQuando Alessandro III di Scozia mor\u00ec il parlamento scozzese riconobbe quale sua erede la piccola Margherita di Scozia, nipote di Alessandro in quanto figlia di sua figlia Margaret di Scozia. A seguito della morte di Margherita di Scozia nel 1290, John Balliol era in competizione per la corona scozzese nella cosiddetta \"grande causa\", poich\u00e9 era pronipote di Davide I di Scozia da parte di madre (e quindi una generazione in pi\u00f9 rispetto a quella del rivale Robert Bruce, V Signore di Annandale, nonno del futuro Robert Bruce). Present\u00f2 quindi le sue rivendicazioni alla corte scozzese a Berwick-upon-Tweed il 6 giugno 1291, con il re Edoardo I d'Inghilterra chiamato a fungere da arbitro dai nobili scozzesi, che temevano una guerra civile tra Robert Bruce, John Balliol ed altre famiglie con pretese al trono. Edoardo pretese innanzitutto di essere riconosciuto \"Lord Paramount\" (\"Lord Supremo\", titolo che lo poneva in posizione di superiorit\u00e0 assoluta rispetto a qualsiasi nobile scozzese), in virt\u00f9 della forza dell'esercito che port\u00f2 con s\u00e9 e dei possedimenti dei nobili scozzesi in territorio inglese, che essi non volevano mettere a rischio con un'opposizione aperta. Pretese quindi un giuramento di fedelt\u00e0 dai nobili e da tutti gli scozzesi. Dopo una serie di riunioni avvenute in estate, la \"grande causa\" si concluse quando Edoardo I pronunci\u00f2 la sua decisione a favore di Balliol il 17 novembre 1292, nella sala grande del castello di Berwick. Giovanni venne incoronato secondo la tradizione a Scone il 30 novembre 1292, giorno di Sant'Andrea).\nEdoardo I, approfittando delle prerogative estorte, cominci\u00f2 presto a minare l'autorit\u00e0 di Giovanni. Richiese che gli venisse reso omaggio ed esercit\u00f2 autorit\u00e0 legale superiore al re nelle dispute locali. Pretese aiuto economico e militare nella sua guerra contro la Francia. In sostanza tratt\u00f2 la Scozia come uno stato vassallo, richiedendo a Giovanni un giuramento di fedelt\u00e0, sottraendogli l'esercizio delle prerogative reali ed umiliandolo costantemente. Gli scozzesi trovarono ben presto la situazione insopportabile. Ritornato in Scozia, Giovanni tenne una riunione con il suo consiglio. Era chiaro che la sfida al potere di Edoardo I avrebbe comportato la guerra. Venne riunito velocemente un Parlamento scozzese e scelti 12 membri per formare un consiglio di guerra nel luglio 1295. Essi si mossero per concludere un'alleanza con il maggior avversario di Edoardo, Filippo il Bello di Francia. Con un trattato firmato a Parigi il 23 ottobre 1295 ebbe cos\u00ec inizio la cosiddetta \"Auld Alliance\".\nAbdicazione.\nCom'era prevedibile Edoardo invase la Scozia, cominciando le Guerre di indipendenza scozzesi. Gli scozzesi furono sconfitti a Dunbar e gli inglesi presero il castello di Dunbar il 27 aprile 1296. Giovanni abdic\u00f2 con un atto firmato nel castello di Brechin il 10 luglio 1296. Qui l'emblema di Scozia fu formalmente strappato dalla sopravveste di Giovanni, prendendo il nome di \"Toom Tabard\" (veste vuota). Giovanni venne inizialmente incarcerato nella Torre di Londra, ma venne poi liberato nel luglio del 1299, consentendogli di andare in Francia. Quando il suo bagaglio venne esaminato a Dover furono trovati nelle sue casse la corona reale e il sigillo di Scozia, con molti contenitori d'oro e di argento e una somma considerevole di soldi. Edoardo I ordin\u00f2 che la corona fosse offerta a San Tommaso martire e che i soldi venissero restituiti a Balliol per le spese del suo viaggio, ma mantenne il sigillo per se stesso. Balliol fu lasciato in custodia al Papa Bonifacio VIII a condizione che rimanesse in una residenza papale. Successivamente fu liberato intorno all'estate del 1301 e visse il resto della sua vita nelle vecchie propriet\u00e0 della sua famiglia a H\u00e9licourt. \nPoich\u00e9 la sua abdicazione era stata ottenuta sotto costrizione, i suoi sostenitori successivamente sostennero che Giovanni era ancora il re legittimo della Scozia. William Wallace e Andrew de Moray si ribellarono nel 1297 sostenendo di agire in nome di re Giovanni. Anche se le ribellioni in Scozia continuarono nel corso degli anni, le pretese fatte a nome di Giovanni divennero per\u00f2 via via pi\u00f9 inconsistenti, come anche la sua stessa posizione. La sua lontananza dall'isola rendeva difficile un suo rilascio e rientro, malgrado i tentativi diplomatici degli scozzesi a Parigi e Roma. Dopo il 1302 non fece ulteriori tentativi per ottenere il supporto degli scozzesi. La Scozia rimase effettivamente senza un monarca fino alla salita al trono di Roberto I di Scozia nel 1306.\nLa morte, il matrimonio e il figlio.\nGiovanni mor\u00ec attorno al 25 novembre 1314 nel castello di H\u00e9licourt in Francia. Il 4 gennaio del 1315 Edoardo II d'Inghilterra scrisse a Luigi X di Francia dicendo di aver sentito della morte di Giovanni e richiedendo che il suo figlio maggiore Edoardo Balliol gli prestasse un giuramento di fedelt\u00e0.\nAttorno al 9 febbraio 1281 Giovanni aveva sposato Isabella de Warenne (1253 circa-prima del 1292), figlia di Giovanni de Warenne, VI conte di Surrey e Alice di Lusignano. Alice era nata dal matrimonio di Ugo X di Lusignano con Isabella d'Angoul\u00eame, vedova di Giovanni d'Inghilterra, in questo modo Isabella era imparentata con Enrico III d'Inghilterra di cui era nipote per met\u00e0.\nDal loro matrimonio nacque almeno un figlio:"}
{"id": "1447151", "revid": "62004", "url": "https://it.wikipedia.org/wiki?curid=1447151", "title": "Ilson Pereira Dias", "text": ""}
{"id": "1447152", "revid": "156618", "url": "https://it.wikipedia.org/wiki?curid=1447152", "title": "John Balliol", "text": ""}
{"id": "1447154", "revid": "33751", "url": "https://it.wikipedia.org/wiki?curid=1447154", "title": "Rot-Wei\u00df Essen", "text": ""}
{"id": "1447158", "revid": "33751", "url": "https://it.wikipedia.org/wiki?curid=1447158", "title": "Carlos Santillana", "text": ""}
{"id": "1447159", "revid": "1782831", "url": "https://it.wikipedia.org/wiki?curid=1447159", "title": "The Meanest of Times", "text": "The Meanest of Times \u00e8 il sesto album in studio dei Dropkick Murphys. \u00c8 stato pubblicato il 18 settembre 2007 dalla loro nuova etichetta Born &amp; Bred Records, una divisione della Warner Music Group. Questo \u00e8 il primo album della band pubblicato da una major. Gli album precedenti sono stati infatti tutti pubblicati dall'etichetta indipendente Hellcat Records. L'immagine sulla copertina dell'album \u00e8 stata scattata alla Saint Brendan School a Dorchester (Massachusetts), vicino a Quincy, citt\u00e0 da cui proviene la band. I bambini del luogo posano in modo tale da far sembrare la foto scattata in una vecchia scuola irlandese.\nLe prime canzoni estratte dall'album potevano essere ascoltate su MySpace gi\u00e0 nell'agosto 2007. la prima traccia ad apparire \u00e8 stata \"(F)lannigan's Ball\", che per\u00f2 differisce dalla versione presente sull'album, dal momento che viene cantata da Al Barr e Ken Casey al posto di Ronnie Drew e Spider Stacy.\nNella classifica americana Billboard 200, l'album ha debuttato alla posizione 20, vendendo circa 28.000 copie nella prima settimana. Si \u00e8 aggiudicato la posizione 49 sulla lista dei migliori album del 2007 della rivista Rolling Stone. In America nell'ottobre 2007, il primo singolo \"The State of Massachusetts\", \u00e8 diventato una delle 100 canzoni pi\u00f9 ascoltate sulle radio che trasmettono rock e a gennaio 2008 una delle 60 pi\u00f9 trasmesse. Ha raggiunto la 83\u00aa posizione tra le 100 migliori canzoni del 2007 di Rolling Stone.\nVersioni.\nDiverse versioni dell'album sono state pubblicate, su diversi supporti. Tutte le versioni hanno le prime 15 tracce identiche, ma differenti tracce bonus. La versione europea include una reinterpretazione di \"Jailbreak\" dei Thin Lizzy. La versione Deluxe in vinile, divisa in due dischi, include due tracce bonus, \"Promised Land\" e una reinterpretazione di \"Baba O'Riley\" degli Who. La versione in vinile include anche il CD, che contiene per\u00f2 solo le 15 tracce originali. Su iTunes la versione deluxe permette di scaricare anche tre tracce supplementari \"Forever\" (versione acustica), \"The Thick Skin of Defiance\" e \"Breakdown\". Le tracce bonus di iTunes sono state pubblicate nel Regno Unito nel febbraio 2008 su EP. Una versione limitata dell'album \u00e8 stata annunciata per l'11 marzo 2008 e includer\u00e0 5 tracce bonus e un DVD."}
{"id": "1447160", "revid": "75421", "url": "https://it.wikipedia.org/wiki?curid=1447160", "title": "The Meanest Of Times", "text": ""}
{"id": "1447165", "revid": "125760916", "url": "https://it.wikipedia.org/wiki?curid=1447165", "title": "Maria Francesca Rossetti", "text": "Biografia.\nFiglia di Gabriele Rossetti e Frances Polidori, era sorella maggiore di Dante Gabriel, William Michael e Christina Rossetti e anche cugina di secondo grado di Teodorico Pietrocola Rossetti che frequent\u00f2 per molti anni la casa londinese della loro famiglia condividendo con lei interessi letterari e religiosi. A 14 anni pubblica la traduzione del poemetto di Giampietro Campana In morte di Guendalina Talbot. Come la sua famiglia, diede un contributo alla conoscenza di Dante Alighieri in Inghilterra..\nFu autrice di una critica dantesca, pubblicata nel 1871, che riscosse molto successo ed ebbe numerose riedizioni e traduzioni fino ai nostri giorni. Fu istitutrice di letteratura inglese, francese ed italiana. Tra le sue allieve anche la piccola Lucy Madox Brown, (futura artista e moglie di William Michael), e alcune sue pubblicazioni sono di natura didattica come i due volumetti di esercizi di traduzione: \"Exercises in Idiomatic Italian\" e \"Aneddoti italiani\" stampati nel 1867\nNel 1873 si fa suora ed entra nel convento anglicano della Society of All Saints. In questo ultimo periodo scrive le sue \"Letters to my Bible Class\" del 1872 e la traduzione dal latino del libro \"The Day Hours\" del 1875. L'anno seguente, colpita da un tumore all\u2019utero, muore a 48 anni e viene sepolta nell\u2019area riservata al convento nel Brompton Cemetery."}
{"id": "1447170", "revid": "439868", "url": "https://it.wikipedia.org/wiki?curid=1447170", "title": "Bernardo Alberto Houssay", "text": ""}
{"id": "1447171", "revid": "944751", "url": "https://it.wikipedia.org/wiki?curid=1447171", "title": "Leo Kinnunen", "text": "Carriera.\nFu il primo pilota finlandese a debuttare in Formula 1, ma ebbe pi\u00f9 successo nei rally e nelle vetture sport. Nonostante i buoni risultati a livello nazionale, in Formula 1 non riusc\u00ec mai a concludere una gara, disputando un solo Gran Premio, in Svezia nel 1974 in cui fu costretto al ritiro per la rottura del propulsore, mentre in altre cinque occasioni manc\u00f2 la qualificazione.\nNel 1970, in coppia con Pedro Rodr\u00edguez, arriv\u00f2 secondo alla Targa Florio su Porsche 908/03. Nell'11\u00ba ed ultimo giro stabil\u00ec il record sul giro in 33'36.0\", rimasto imbattuto.\nNell'unico GP di Formula 1 disputato pass\u00f2 alla storia perch\u00e9 fu l'ultimo pilota a correre con un casco \"Midget\" senza visiera e con gli \"occhialoni\", ovvero l'equipaggiamento standard dei piloti prima dell'avvento del Casco integrale, oltre che il primo pilota finlandese nella massima formula."}
{"id": "1447172", "revid": "473148", "url": "https://it.wikipedia.org/wiki?curid=1447172", "title": "Luigi-Giuseppe di Vend\u00f4me", "text": ""}
{"id": "1447174", "revid": "135224", "url": "https://it.wikipedia.org/wiki?curid=1447174", "title": "Al-Waleed bin Talal", "text": ""}
{"id": "1447176", "revid": "177966", "url": "https://it.wikipedia.org/wiki?curid=1447176", "title": "Mura austriache di Verona", "text": "Con mura austriache di Verona, conosciute anche come mura magistrali o cinta magistrale, si intende l'importante cortina difensiva provvista di numerosi bastioni e porte monumentali che circonda la citt\u00e0 di Verona, in parte ampliata e ristrutturata nel XIX secolo durante la dominazione austriaca del Regno Lombardo-Veneto, in parte ereditata dalle precedenti fortificazioni medievali e moderne. La cinta difensiva scaligera e veneta, infatti, avevano subito importanti danneggiamenti durante le guerre napoleoniche e dovettero essere ristrutturate, anche in funzione delle nuove discipline e tattiche militari: il progetto e i lavori furono affidati nel 1827 a Franz von Scholl, uno dei maggiori architetti militari dell'Impero austriaco."}
{"id": "1447182", "revid": "599013", "url": "https://it.wikipedia.org/wiki?curid=1447182", "title": "Sebastian Schachten", "text": "Carriera.\nSchachten ha esordito fra i professionisti nel 2004 in Zweite Bundesliga con la maglia del , facendosi subito notare dagli osservatori del che lo hanno acquistato l'anno seguente. A Brema, tuttavia, non \u00e8 mai stato impiegato con la prima squadra ma ha giocato da titolare per due stagioni nella selezione under 23 totalizzando 60 presenze e sei gol in Regionalliga.\nNel 2007 \u00e8 tornato in Zweite Bundesliga firmando un contratto fino a giugno 2011 con la nobile decaduta Borussia M\u00f6nchengladbach anche se un serio infortunio rimediato nel precampionato gli ha impedito di scendere in campo per tutto il girone d'andata. Nei due anni seguenti con il Borussia scende in campo solamente 3 volte in prima squadra e 4 con la seconda in Regionalliga. Nel 2009 viene mandato in prestito nuovamente al Paderborn."}
{"id": "1447184", "revid": "228587", "url": "https://it.wikipedia.org/wiki?curid=1447184", "title": "GAZ-M20 Pobeda", "text": "La GAZ M20 Pobeda era un'autovettura prodotta da GAZ dal 1948 al 1958. Fu anche prodotta su licenza da FSO come FSO Warszawa fino al 1973. In totale furono vendute oltre unit\u00e0 sia della Pobeda che della Warszawa. Il veicolo era una copia della Standard Vanguard. I primi prototipi del veicolo furono realizzati nel 1946 quando ingegneri sovietici furono inviati nel Regno Unito per ottenere illegalmente gli schizzi della Standard Vanguard e importarli in Unione Sovietica in modo che GAZ potesse copiare il design del veicolo. Il veicolo era il successore della GAZ-M1, ma questi veicoli furono prodotti insieme fino al 1953 quando tutte le versioni della M1 furono definitivamente messe fuori produzione.\nIl contesto.\nNel 1946 l'Unione Sovietica decise di creare una sostituta dell'ormai obsoleta GAZ-M1 e perci\u00f2 invi\u00f2 cinque ingegneri (il pi\u00f9 famoso dei quali era Andrei A. Liphart) nel Regno Unito in modo da poter importare illegalmente i disegni di un veicolo da un'altra azienda di loro scelta, cos\u00ec GAZ avrebbe potuto copiarne il design per la creazione della loro nuova auto. Si decise di copiare un prototipo che la Standard Motor Company stava creando. Essi riuscirono a rubare alcuni schizzi e a importarli in Unione Sovietica. L'auto si sarebbe chiamata GAZ Pobeda e la produzione in serie inizi\u00f2 nel 1948.\nIl veicolo divenne rapidamente molto popolare in Unione Sovietica e le vendite iniziarono a crescere. Nel 1953 il design dell'auto fu concesso in licenza alla FSO che inizi\u00f2 a produrla come FSO Warszawa. Il veicolo aveva molti vantaggi rispetto alla precedente GAZ-M1, come ad esempio un consumo di carburante inferiore, migliori capacit\u00e0 fuoristrada, miglior comfort e di migliori sospensioni. Nel 1948 GAZ realizz\u00f2 la GAZ-93 che era una versione della GAZ-M1 che utilizzava il telaio della ZIS-110 in modo da avere una sospensione pi\u00f9 confortevole, ma che non ottenne vendite migliori rispetto alla Pobeda e fu dunque tolta di produzione nel 1949. La produzione in Unione Sovietica termin\u00f2 nel 1958, ma quella della FSO Warszawa continu\u00f2 fino al 1973. \u00c8 stata prodotta anche in Corea del Nord fino al 1962."}
{"id": "1447186", "revid": "729019", "url": "https://it.wikipedia.org/wiki?curid=1447186", "title": "Alessia (medicina)", "text": "Aless\u00eca \u00e8 il termine che, in neuropsicologia, indica un disordine patologico della sfera sensoriale, consistente nella perdita delle competenze cognitive che permettono la lettura.\nForme.\nNella forma congenita non si comprendono le parole o le frasi scritte dalla nascita mentre tale disturbo pu\u00f2 anche avvenire durante la vita e si perde in tal caso una capacit\u00e0 precedentemente avuta.\nAlessia pura.\nUna variante \u00e8 l\"'alessia pura\", ovvero un disturbo della lettura senza compromissione delle altre capacit\u00e0 linguistiche. Caratterizzata da:\nI pochi casi descritti hanno una lesione delle vie delle aree visive sinistre e dello splenio del corpo calloso (che permette il passaggio delle informazioni tra gli emisferi). Le aree del linguaggio non ricevono informazione visiva poich\u00e9 le aree visive sinistre sono distrutte, mentre le destre sono isolate (sindrome da disconnessione). Spesso, infatti, non riescono a denominare oggetti presentati visivamente.\nLe aree del linguaggio sono per\u00f2 intatte, per cui il soggetto pu\u00f2 parlare e scrivere.\nPi\u00f9 comunemente i disturbi della lettura compaiono insieme ad altri disturbi, fra cui: disturbi della scrittura (Disgrafia) e disturbi di tipo afasico (Afasia).\nDiagnosi.\nPer una corretta diagnosi devono prima essere prese in considerazione le malattie che provocano deficit visivi.\nIn psichiatria.\nL'alessia \u00e8 anche un disturbo psichiatrico, dove anche se si riesce normalmente a leggere cosa vi \u00e8 scritto non se ne comprende il significato."}
{"id": "1447187", "revid": "767487", "url": "https://it.wikipedia.org/wiki?curid=1447187", "title": "Anillaco", "text": "Anillaco \u00e8 una centro abitato dell'Argentina, appartenente alla provincia di La Rioja, situata nel nord della provincia."}
{"id": "1447188", "revid": "6923", "url": "https://it.wikipedia.org/wiki?curid=1447188", "title": "Torre di Legno", "text": "La Torre di legno o meglio Torre del legno \u00e8 una delle tre torri superstiti della muratura di fortificazione di Magonza."}
{"id": "1447190", "revid": "138282", "url": "https://it.wikipedia.org/wiki?curid=1447190", "title": "Negatoscopio", "text": ""}
{"id": "1447191", "revid": "709565", "url": "https://it.wikipedia.org/wiki?curid=1447191", "title": "Aminga", "text": "Aminga \u00e8 una citt\u00e0 dell'Argentina, appartenente alla provincia di La Rioja, situata a 100\u00a0km dal capoluogo provinciale."}
{"id": "1447194", "revid": "767487", "url": "https://it.wikipedia.org/wiki?curid=1447194", "title": "Aimogasta", "text": "Aimogasta \u00e8 una citt\u00e0 dell'Argentina, appartenente alla provincia di La Rioja, situata nel nord della provincia."}
{"id": "1447198", "revid": "287204", "url": "https://it.wikipedia.org/wiki?curid=1447198", "title": "Khedrup Je", "text": "Biografia.\nPrima di approdare alla scuola di Tsongkhapa, Khedrup Je \u00e8 stato discepolo della scuola Sakyapa. \u00c8 stato considerato come la reincarnazione di Manjushri, dio della Saggezza. Proprio Khedrup Je ha scritto un importantissimo testo sul Kalachakra che, per la sua completezza \u00e8 stato usato anche da Tenzin Gyatso, il 14\u00ba Dalai Lama come testo base per iniziare i suoi studi.\nKhedrup Je, come ogni Panchen Lama, \u00e8 stato considerato reincarnazione di Amitabha Buddha. Tradizionalmente sono stati individuati quattro Panchen Lama indiani e tre tibetani prima di Khedrup, iniziando da Subh\u016bti, uno dei discepoli originari di Gautama Buddha.\nKhedrup fu scelto all'unanimit\u00e0 dai suoi monaci come terzo abate del monastero di Ganden, dopo Tsongkhapa e Gyalsab Je. Inoltre Khedrup fu anche un abile scrittore e fond\u00f2 il monastero di Baiju nel distretto tibetano di Gyantse nel 1418."}
{"id": "1447200", "revid": "287204", "url": "https://it.wikipedia.org/wiki?curid=1447200", "title": "The Early Years (Dropkick Murphys)", "text": "The Early Years \u00e8 una raccolta del gruppo celtic punk/folk punk statunitense Dropkick Murphys."}
{"id": "1447202", "revid": "547034", "url": "https://it.wikipedia.org/wiki?curid=1447202", "title": "Tenrecidae", "text": "I Tenrecidi (Tenrecidae Gray, 1821) sono una famiglia di mammiferi diffusi prevalentemente in Madagascar ma anche in altre aree dell'Africa orientale.\nDescrizione.\nQuesta famiglia comprende specie dalle sembianze differenti, che hanno avuto la loro culla evolutiva nel Madagascar, differenziandosi, per radiazione adattativa, in modo da occupare nicchie ecologiche che in altre parti del mondo sono state occupate da altre famiglie e assumendo, per convergenza evolutiva, forme simili a quelle degli Erinaceidi, dei Soricidi, dei Muridi e persino degli Otaridi.\nNe fanno parte specie che vivono sottoterra, specie terricole, arboricole e acquatiche, di dimensioni e peso comprese fra i pochi cm di lunghezza del genere \"Microgale\" ai 40 cm del tenrec comune.\nCaratteristica dei \"Tenrecidae\" \u00e8 quella di avere una cloaca, ossia un tratto comune dove sfociano l'intestino e l'apparato urogenitale, comune in rettili, anfibi e uccelli, molto meno nei mammiferi.\nAltra caratteristica peculiare \u00e8 quella di avere una temperatura corporea piuttosto bassa, che rende inutile la presenza di testicoli esterni nei maschi per raffreddare lo sperma.\nBiologia.\nLa maggior parte delle specie hanno abitudini notturne e occhi piccoli con vista debole: tuttavia gli altri sensi sono ben sviluppati, in particolare i tenrec possiedono delle vibrisse assai sensibili sul muso.\nGeneralmente sono animali onnivori, anche se gran parte della loro dieta \u00e8 costituita da insetti.\nLa gestazione dura intorno ai 2 mesi, al termine dei quali viene dato alla luce un numero variabile di cuccioli, dai 2 delle potamogali ai 32 del tenrec comune: le femmine possiedono fino a 32 mammelle, pi\u00f9 di ogni altro mammifero.\nTassonomia.\nLa famiglia Tenrecidae era in passato attribuita all'ordine polifiletico degli Insettivori.Recenti studi filogenetici hanno definito la sua appartenenza all'ordine degli Afrosoricidi.\nComprende 10 generi e 30 specie, suddivisi in 4 sottofamiglie, tre delle quali (Geogalinae, Oryzorictinae e Tenrecinae) sono endemiche del Madagascar, mentre la quarta (Potamogalinae) \u00e8 presente anche in aree dell'Africa continentale.\nRapporti con l'uomo.\nA Mauritius, dove scarseggiano le fonti di proteine animali oltre al pesce, i tenrec comuni (che sull'isola sono stati introdotti) vengono allevati a scopo alimentare, o cacciati nelle foreste con l'ausilio di tradizionali mazze di legno.\nIl tenrec riccio minore \u00e8 una delle 16 specie di mammiferi il cui DNA \u00e8 stato sequenziato."}
{"id": "1447204", "revid": "62004", "url": "https://it.wikipedia.org/wiki?curid=1447204", "title": "Lomana Lua-Lua", "text": ""}
{"id": "1447206", "revid": "205250", "url": "https://it.wikipedia.org/wiki?curid=1447206", "title": "Giovanni Balella", "text": "Biografia.\nLaureatosi in scienze economiche e commerciali, divenne Libero docente di diritto del lavoro all'Universit\u00e0 di Roma e successivamente presso l'Universit\u00e0 di Firenze diresse la Scuola di perfezionamento degli studi corporativi. Ricopr\u00ec incarichi nei consigli di amministrazione di alcune societ\u00e0 industriali, finanziarie ed assicurative, svolgendo il ruolo di presidente della societ\u00e0 Sviluppo, una delle principali della Borsa di Milano; partecipa al Consiglio di amministrazione di numerose societ\u00e0 industriali, finanziarie e assicurative.\nLa carriera di Giovanni Balella si svolse principalmente in Confindustria, ininterrottamente dal 1919 al 1943, dove per 7 anni, dal 1936 al 1943 ricopr\u00ec l'incarico di direttore generale, durante la presidenza di Giuseppe Volpi. Il 30 aprile 1943 fu eletto Presidente della Confindustria e pertanto come tale chiamato a sostituire il conte Giuseppe Volpi nel Gran Consiglio del Fascismo. Nella notte del 25 luglio vot\u00f2 l'ordine del giorno Grandi, contribuendo a determinare la caduta di Benito Mussolini. Fu condannato a morte nel processo di Verona, ma in contumacia, poich\u00e9 era riuscito a riparare in Svizzera grazie a un passaporto falsificato fornitogli dal ministro dell'Interno Guido Buffarini Guidi.\nContribu\u00ec poi alla ricostituzione della Confederazione degli industriali, per la quale ricopr\u00ec il ruolo di responsabile dei rapporti esterni, occupandosi anche del rilancio del quotidiano romano \u00abIl Giornale d'Italia\u00bb. Balella infatti cre\u00f2 la Stec (Societ\u00e0 tipografico-editoriale capitolina) e diede il via alla costruzione della nuova sede del giornale, dopo aver acquistato un'area edificabile a piazza Indipendenza, in zona Castro Pretorio.\nSuccessivamente prese il posto di Furio Cicogna al CNEL, in rappresentanza della Confindustria, e continu\u00f2 ad occuparsi del settore delle Fibre chimiche, ricoprendo sia ruoli nell'associazione industriale del settore sia nelle societ\u00e0 operative, in particolare nella Italviscosa e nella Chatillon."}
{"id": "1447207", "revid": "339392", "url": "https://it.wikipedia.org/wiki?curid=1447207", "title": "Maksim Shatskikh", "text": ""}
{"id": "1447208", "revid": "767487", "url": "https://it.wikipedia.org/wiki?curid=1447208", "title": "Villa Uni\u00f3n (La Rioja)", "text": "Villa Uni\u00f3n \u00e8 una citt\u00e0 dell'Argentina, appartenente alla provincia di La Rioja, situata nel nord della provincia."}
{"id": "1447210", "revid": "729019", "url": "https://it.wikipedia.org/wiki?curid=1447210", "title": "Villa Uni\u00f3n (Santiago del Estero)", "text": "Villa Uni\u00f3n \u00e8 una citt\u00e0 dell'Argentina, appartenente alla provincia di Santiago del Estero, situata nel sud-est della provincia."}
{"id": "1447211", "revid": "132266", "url": "https://it.wikipedia.org/wiki?curid=1447211", "title": "Humani Generis", "text": ""}
{"id": "1447215", "revid": "729019", "url": "https://it.wikipedia.org/wiki?curid=1447215", "title": "Villa Ojo de Agua", "text": "Villa Ojo de Agua \u00e8 una citt\u00e0 dell'Argentina, appartenente alla provincia di Santiago del Estero, situata a 209 km dal capoluogo provinciale."}
{"id": "1447216", "revid": "599013", "url": "https://it.wikipedia.org/wiki?curid=1447216", "title": "Filip Daems", "text": "Caratteristiche tecniche.\nIl suo ruolo principale \u00e8 quello di terzino sinistro, sebbene nel suo periodo al Borussia M\u00f6nchengladbach sotto la guida tecnica di Jos Luhukay e Hans Meyer abbia ricoperto anche il ruolo di difensore centrale.\nCarriera.\nClub.\nCresciuto nel Verbroedering Geel, si trasferisce prima al Lierse S.K. e poi in Turchia nel Gen\u00e7lerbirli\u011fi S.K.. Dal gennaio 2005 passa al Borussia M\u00f6nchengladbach. Successivamente subisce un infortunio che lo tiene lontano dai campi per quasi un anno fino a quando nella stagione 2007-2008 ricomincia ad allenarsi e si riaggrega alla prima squadra. Il 22 ottobre 2007 nel derby contro il Colonia viene schierato come titolare per la prima volta dopo l'infortunio; in questa partita realizza anche una rete. Nella stagione 2010-2011 gioca tutte le 34 partite di campionato senza mai essere sostituito, segnando anche quattro reti. Il 24 aprile 2015 viene annunciato che al termine della stagione 2014-2015 torner\u00e0 in Belgio per giocare con il KVC Westerlo.\nNazionale.\nConvocato per la prima volta nel 1999 dall'allora tecnico Georges Leekens, trova l'esordio con i \"diavoli rossi\" cinque anni dopo, in un'amichevole contro la Germania. Collezioner\u00e0 altre sei presenze a cavallo tra il 2008 e il 2009, per un totale di sette."}
{"id": "1447218", "revid": "767487", "url": "https://it.wikipedia.org/wiki?curid=1447218", "title": "Associazione Calcio Treviso 1952-1953", "text": "Questa voce raccoglie le informazioni riguardanti l''Associazione Calcio Treviso nelle competizioni ufficiali della stagione 1952-1953.\nStagione.\nL'A.C. Treviso nella stagione 1952-1953 ha partecipa alle seguenti competizioni ufficiali: Serie B dove \u00e8 giunta al 9\u00ba posto con 35 punti. Il campionato \u00e8 stato vinto dal Genoa con 44 punti, promosso in Serie A insieme al con 41 punti.\nNella Coppa Veneto del 1953 conquista il trofeo."}
{"id": "1447219", "revid": "729019", "url": "https://it.wikipedia.org/wiki?curid=1447219", "title": "Villa Atamisqui", "text": "Villa Atamisqui \u00e8 una citt\u00e0 dell'Argentina, appartenente alla provincia di Santiago del Estero, situata a 121 km dal capoluogo provinciale."}
{"id": "1447221", "revid": "287204", "url": "https://it.wikipedia.org/wiki?curid=1447221", "title": "Tintina", "text": "Tintina \u00e8 una citt\u00e0 dell'Argentina, appartenente alla provincia di Santiago del Estero, situata nel nord-ovest della provincia."}
{"id": "1447225", "revid": "767487", "url": "https://it.wikipedia.org/wiki?curid=1447225", "title": "Suncho Corral", "text": "Suncho Corral \u00e8 una citt\u00e0 dell'Argentina, appartenente alla provincia di Santiago del Estero, situata nel centro della provincia."}
{"id": "1447233", "revid": "1318658", "url": "https://it.wikipedia.org/wiki?curid=1447233", "title": "Calakmul (comune)", "text": "Calakmul \u00e8 uno degli 11 comuni dello stato della Campeche, Messico; si estende per un'area di 13.839,11\u00a0km\u00b2 con una popolazione di 23.814 abitanti secondo il censimento del 2005.\nUfficialmente nasce tale comune il 31 dicembre del 1996 secondo il Decreto numero 244 della IV Legislatura del Congresso di Stato.\nConfina al nord e con il comune di Champot\u00f3n e con il comune di Hopelch\u00e9n; a est con lo stato messicano di Quintana Roo; a sud con la repubblica del Guatemala e a ovest con il comune di Esc\u00e1rcega e con il comune di Carmen.\nArcheologia.\n\u00c8 di notevole importanza sul piano archeologico per merito dell'antica citt\u00e0 maya di Calakmul (bene protetto dall'UNESCO).\nLocalit\u00e0 principali.\nA capo del comune c'\u00e8 la citt\u00e0 di Xpujil con 3.222 abitanti.\nLe altre localit\u00e0 sedi della giunta comunale sono:"}
{"id": "1447234", "revid": "767487", "url": "https://it.wikipedia.org/wiki?curid=1447234", "title": "Sumampa", "text": "Sumampa \u00e8 una citt\u00e0 dell'Argentina, appartenente alla provincia di Santiago del Estero, situata a 236 km dal capoluogo provinciale."}
{"id": "1447247", "revid": "54354", "url": "https://it.wikipedia.org/wiki?curid=1447247", "title": "Ecomuseo delle Ferriere e Fonderie di Calabria", "text": ""}
{"id": "1447254", "revid": "1543377", "url": "https://it.wikipedia.org/wiki?curid=1447254", "title": "La favola che vuoi", "text": "La favola che vuoi \u00e8 un'opera per pianoforte solo del pianista e compositore Giovanni Allevi, eseguita per la prima volta al Conservatorio Giuseppe Verdi di Milano, il 14 maggio 2004 in favore della fondazione \"Aiutare i Bambini \u2013 Onlus\".. Il 13 giugno esegue l'opera ad Hong Kong che quindi costituisce il suo primo concerto all'estero.\nNella rappresentazione di quest'opera al pubblico il compositore invita gli spettatori presenti ad immaginarsi una storia personale, suggerita dai titoli dei 17 brani che la compongono.\nTracce.\nLa maggior parte dei brani \u00e8 inclusa nell'album del 2003 \"Composizioni\"."}
{"id": "1447257", "revid": "4175", "url": "https://it.wikipedia.org/wiki?curid=1447257", "title": "Jewel Staite", "text": "\u00c8 conosciuta soprattutto per aver interpretato Kaylee, il meccanico della serie \"Firefly\" e del film conclusivo della serie \"Serenity\", e la Dr. Jennifer Keller, dalla fine della terza alla quinta stagione di \"Stargate Atlantis\".\nBiografia.\nJewel Staite nasce a White Rock, nella Columbia Britannica, la pi\u00f9 giovane di sette fratelli. Inizia a posare come modella da bambina e a recitare all'et\u00e0 di sei anni. Ha dichiarato di avere ascendenze britanniche, irlandesi, franco-canadesi e irochesi. La Staite si \u00e8 diplomata alla Vancouver Film School e ha lavorato al Vancouver Youth Theatre.\nInizia a recitare da bambina apparendo in film per la televisione canadese, come ad esempio \"Liar, Liar\" (1993) per la CBC, e \"The Only Way Out\" (1993), per la ABC. Nel 1995, la Staite ottiene un ruolo chiave nell'episodio della terza stagione di \"X-Files\", \"Rapimenti\" (\"Oubliette\").\nIl primo ruolo da comprimaria di Jewel State in una serie televisiva \u00e8 quello di Catalina, l'ingegnere di bordo nella prima stagione della serie di fantascienza \"Space Cases\" (1996). Segue immediatamente il ruolo di Rebecca \"Becca\" Fisher nella serie televisiva di Disney Channel \"Tucker e Becca, nemici per la pelle\" (\"Flash Forward\", 1995-1997), in cui l'attrice \u00e8 affiancata da Ben Foster quale comprimario. Nel 2000 ottiene il ruolo principale nella serie drammatica di FOX Family Channel \"Horizon\" (\"Higher Ground\"). Presta inoltre la voce nelle serie televisive animate \"Mummies Alive!\" e \"Sabrina\" (\"Sabrina: The Animated Series\") per la DiC Entertainment.\nJewel Staite interpreta Kaylee Frye nella serie televisiva di breve durata di genere \"space western\" \"Firefly\" (2002-2003) e il sequel cinematografico conclusivo \"Serenity\" (2005). A riguardo della sua esperienza nella serie, l'attrice ha scritto un capitolo del libro \"Finding Serenity\" intitolato \"Kaylee Speaks: Jewel Staite On \"Firefly\"\". Ha inoltre interpretato il ruolo ricorrente di Heidi Gotts nella serie televisiva \"Wonderfalls\" (2004).\nDal 2005 al 2009 la Staite interpreta il ruolo della dottoressa Jennifer Keller nello spin-off della serie \"Stargate SG-1\", \"Stargate Atlantis\", sostituendo nel ruolo di medico Paul McGillion, che interpretava il dottor Carson Beckett. Nella quinta stagione il suo personaggio viene sostituito, per un normale avvicendamento dei ruoli principali del cast. Prima del ruolo della dottoressa Keller, l'attrice aveva gi\u00e0 recitato nella saga interpretando la giovane Wraith Ellia nell'episodio della seconda stagione di \"Stargate Atlantis\", \"Istinto\" (\"Instinct\").\nL'attrice \u00e8 anche apparsa nel film di fantascienza per la tv \"Mothman\" (2010), diretto da Sheldon Wilson. Nel 2010 la Staite interpreta un ruolo in un episodio della serie televisiva \"Warehouse 13\" e, nel 2011, prende parte a un episodio della serie \"Supernatural\".\nNel 2012 la Staite entra a far parte del cast regolare della serie televisiva \"The L.A. Complex\", dove interpreta la parte di Raquel Westbrook, un'attrice in difficolt\u00e0 Nel 2013 l'attrice appare inoltre in un episodio della serie \"The Listener\". Dal 2013 al 2014 compare poi in 10 episodi della serie televisiva della AMC \"The Killing\", interpretando Caroline Swift, la ragazza del detective Stephen Holder.\nVita privata.\nJewel Staite \u00e8 stata sposata con l'attore Matt Anderson dal 2003 al 2011. Nel maggio del 2015 si \u00e8 fidanzata con Charlie Ritchie. Pi\u00f9 tardi, lo stesso mese, annuncia di essere incinta del suo primo figlio, un maschio. Il 9 dicembre 2015, Jewel Staite annuncia la nascita del figlio Wilder Cathcart Ritchie.\nDoppiatrici italiane.\nNelle versioni in italiano dei suoi lavori, Jewel Staite \u00e8 stata doppiata da:"}
{"id": "1447262", "revid": "1534511", "url": "https://it.wikipedia.org/wiki?curid=1447262", "title": "Raymond Davis Jr.", "text": "\u00c8 famoso per essere stato l'ideatore dell'esperimento di Homestake, nella omonima miniera di Dakota del Sud, che tra gli anni settanta e gli anni novanta port\u00f2 all'individuazione dei neutrini solari.\nBiografia.\nDavis \u00e8 nato a Washington, dove suo padre era un fotografo per il National Bureau of Standards.\nSi \u00e8 laureato in chimica all'Universit\u00e0 del Maryland nel 1938. Ha anche ricevuto il Ph.D in chimica fisica a Yale nel 1942.\nNel 2002, insieme a Riccardo Giacconi e Masatoshi Koshiba, ha ricevuto il premio Nobel per la fisica \"per i contributi pionieristici all'astrofisica, e in particolare per l'individuazione dei neutrini cosmici\".\nNel 2003 ha ricevuto il Premio Enrico Fermi dal Dipartimento dell'Energia degli Stati Uniti d'America."}
{"id": "1447269", "revid": "2181294", "url": "https://it.wikipedia.org/wiki?curid=1447269", "title": "Ludovico Corrao", "text": "\u00c8 stato il promotore della ricostruzione di Gibellina, all\u2019indomani del terremoto del 1968 che devast\u00f2 la Valle del Belice.\nBiografia.\nAttivit\u00e0 professionale.\nNato ad Alcamo, nella Provincia di Trapani, era figlio di un artigiano del ferro e di una brava ricamatrice. \nDopo gli studi prima in seminario e poi alla facolt\u00e0 di Giurisprudenza, ha esercitato l'avvocatura; gi\u00e0 parlamentare, nel 1965 fu il legale di parte civile di Franca Viola, la prima donna in Italia a ribellarsi al matrimonio riparatore, che sfidando una societ\u00e0 maschilista, contribu\u00ec in modo determinante a fare cancellare il delitto d\u2019onore dal codice penale.\nCorrao difese anche Graziano Verzotto, che secondo Giuseppe Lo Bianco, fu \u201cil misterioso uomo di raccordo dell\u2019Eni con gli ambienti del potere pi\u00f9 oscuri in Sicilia gi\u00e0 ai tempi dell\u2019attentato al presidente Enrico Mattei, nella vicenda dei fondi neri dell\u2019Ente Minerario depositati nelle banche di Michele Sindona\u201d.\nAttivit\u00e0 politica con la D.C. e col Milazzismo.\nInizi\u00f2 l'attivit\u00e0 politica nelle ACLI e nella Democrazia Cristiana; nel 1955 viene eletto deputato all'Assemblea regionale siciliana nel collegio della provincia di Trapani nella lista Democrazia Cristiana.\nNel 1958 segu\u00ec Silvio Milazzo nella scissione dalla Dc e divenne assessore regionale ai Lavori pubblici. Fu uno dei teorici del Milazzismo. Nel 1959 fu rieletto, stavolta nell'Unione Siciliana Cristiano Sociale, sia nel collegio di Trapani che di Palermo; nominato nuovamente assessore al fianco di Milazzo nei due successivi Governi, prima ai Lavori pubblici e poi all'Industria e commercio. \nDal 1960 al 1962 fu anche sindaco di Alcamo e poi rest\u00f2 consigliere comunale.\nParlamentare da indipendente di sinistra.\nTerminata l'era del Milazzismo, si avvicin\u00f2 alla sinistra; nel 1963 venne eletto deputato alla Camera, come indipendente nella lista nel PCI, nella IV Legislatura, nel collegio Sicilia occidentale. \nDal 1968 fu eletto Senatore della Repubblica nella V nel collegio di Alcamo, e ader\u00ec al gruppo degli Indipendenti di sinistra. Nel periodo 1969-1972 divenne sindaco di Gibellina, cittadina distrutta dal terremoto del Belice del 1968. Rieletto senatore nel 1972 (VI Legislatura), fino al 1976.\nDal 1974 al 1994 ridivenne sindaco di Gibellina.\nTorn\u00f2 senatore nel 1994 e nel 1996, nelle legislature XII e XIII eletto col PDS nel collegio di Alcamo, fino al 2001. Nel 2001 L'Ulivo non lo \"ricandid\u00f2\" e lui si candid\u00f2 ancora al Senato, stavolta con Rifondazione comunista, ma non venne eletto.\nRicostruzione di Gibellina e morte.\nDa sindaco di Gibellina, dopo il sisma, radun\u00f2 artisti e di architetti di fama nazionale, da Pietro Consagra ad Alberto Burri, da Ludovico Quaroni a Franco Purini, che riempirono la nuova Gibellina ricostruita, di opere di arte contemporanea. Rest\u00f2 sindaco a pi\u00f9 riprese fino agli anni ottanta.\nLa sua attivit\u00e0 culturale prosegu\u00ec con la nascita nel 1981 delle Orestiadi di Gibellina, poi divenuta Fondazione nel 1992 (di cui fu presidente fino alla morte), e il Museo delle Trame Mediterranee per realizzare un dialogo tra le diverse culture mediterranee.\nNel 2005, il Presidente della Regione Siciliana Salvatore Cuffaro, gli affid\u00f2 la gestione di \"Casa Sicilia\" a Tunisi, nella sede tunisina della fondazione.\nNel 2010, assieme al giornalista Baldo Carollo, Corrao pubblica \"Il sogno Mediterraneo\", un libro\u2013intervista che narra sessant\u2019anni di storia della Sicilia, rivisti da intellettuali del tempo (Leonardo Sciascia, Carlo Levi, Pietro Consagra e Danilo Dolci): qui la Sicilia \u00e8 vista al centro di un dialogo tra le diverse culture del Mediterraneo, al di fuori di ogni contrapposto fondamentalismo.\nFu assassinato il 7 agosto 2011 mentre si trovava alla Fondazione Orestiadi da Saiful Islam, un bengalese di 21 anni, suo dipendente."}
{"id": "1447272", "revid": "125952716", "url": "https://it.wikipedia.org/wiki?curid=1447272", "title": "Nina Artuffo", "text": "Biografia.\nFiglia di Carlo Artuffo, intraprese anche lei la carriera di attrice esibendosi al teatro Rossini di Torino, lo stesso dove recitavano il padre e Mario Casaleggio.\nFu per qualche tempo prim'attrice giovane della compagnia dialettale piemontese Casaleggio, iniziando parallelamente a dedicarsi alla lirica.\nNel 1929 Riccardo Massucci la volle nell'organico dell'Unione radiofonica italiana, (URI), per costituire la Compagnia d'operetta di Radio Torino, con cui prese parte alla prima operetta trasmessa dalla radio italiana, \"Il Paese dei Campanelli\" (1929).\nDa allor fu prim'attrice in numerose operette, commedie musicali e riviste radiofoniche. Tra le sue interpretazioni per il teatro radiofonico si ricorda \"Transatlantico\" (1937) di Giannini.\nGrande successo aveva avuto alla radio nei primi anni Cinquanta la sua interpretazione con Luigi Lampugnani di \u00abMadama Gerbin e Monsu Muss\u00bb, che furono anche interpretati sul video, come in uno spot per lanciare un prestito a favore del Comune di Torino. \nhttps://www.youtube.com/watch?v=5A3OcPlXUhM \nI funerali si tennero nella Chiesa dell'Annunziata, in via Po, e videro la presenza del sindaco di Torino Amedeo Peyron e di migliaia persone, che l'avevano seguita nei suoi fortunati programmi radiofonici. Dal matrimonio con Dino Canonico aveva avuto due figli: Milena e Michele. "}
{"id": "1447275", "revid": "1452073", "url": "https://it.wikipedia.org/wiki?curid=1447275", "title": "Hydrophobia", "text": "Hydrophobia \u00e8 un videogioco d'avventura e sopravvivenza sviluppato da Dark Energy Digital per Xbox 360, PlayStation 3 e Microsoft Windows. Il gioco \u00e8 disponibile tramite digital delivery su tutte e tre le piattaforme e solo la versione Xbox 360 ha la versione retail. Il gioco \u00e8 uscito in forma episodica nell'arco dell'anno su Xbox 360 ed \u00e8 stato diviso in tre episodi ognuno dei quali durer\u00e0 circa cinque ore, mentre su PlayStation 3 \u00e8 stato reso disponibile l'intero gioco con \"Hydrophobia Prophecy\" che a sua volta usc\u00ec anche su Xbox 360.\nTrama.\nLa protagonista femminile del gioco \u00e8 Kate Wilson, un ingegnere che diventa un eroe quando un gruppo di terroristi prendono possesso della super-nave da crociera chiamata Queen of the World (Regina del Mondo). Kate \u00e8 tuttavia idrofobica fin dall'et\u00e0 di 13 anni, e questo la porter\u00e0 ad affrontare situazioni da incubo. Ella deve affrontare le sue paure a bordo della Queen al fine di fermare l'attacco terroristico. I terroristi sono chiamati i Neo-Malthusians, ed essi basano la loro ideologia sugli scritti di Thomas Malthus, un economista del XIX secolo. Malthus credeva che la popolazione del mondo potesse crescere pi\u00f9 rapidamente della capacit\u00e0 di nutrire se stessa. I Neo-Malthusians hanno impreziosito questa semplice convinzione e sono del parere che tutti i tentativi di aumentare artificialmente solo la produzione alimentare anticipa la grande popolazione. Loro vedono la Queen of the World come un affronto alla loro sensibilit\u00e0 e il NanoCell un abominio che deve essere distrutto a tutti i costi. L'attacco terroristico si svolge in occasione del primo anniversario della Queen of the World, e Kate deve assolutamente fermarli.\nSviluppo.\nIl videogioco che \u00e8 in sviluppo da tre anni, sfrutta il motore grafico HydroEngine sviluppato da Blade Interactive, che prevede la reale tecnologia della fluidodinamica dell'acqua per la prima volta in un gioco. \"Hydrophobia\" \u00e8 anche creato da Blade's InfiniteWorldsGCS sistema. Un video del gioco \u00e8 stato mostrato all'E3 2008. Il gioco subi tanti ritardi finch\u00e9 fu reso disponibile nel 2010 per Xbox 360 e su Xbox Live e nel 2011 per Microsoft Windows tramite Steam e su PlayStation Network.\n\"Hydrophobia Prophecy\".\nInizialmente su Xbox 360 usc\u00ec \"Hydrophobia Pure\", ma a causa delle critiche ricevute dalle recensioni, Dark Energy Digita decise di lanciare una nuova versione di \"Hydrophobia\", chiamata \"Hydrophobia Prophecy\". Si tratta di una versione 1.5 del gioco e fu pubblicato su Xbox 360 nel 2011 e sono presenti delle nuove caratteristiche fra cui: diverse ambientazioni, include nuovi livelli e propone \"un finale drammatico pi\u00f9 appropriato\".\n\"Hydrophobia Prophecy\" \u00e8 disponibile su Steam a partire dal 9 maggio 2011, mentre su PlayStation Network il titolo \u00e8 stato proposto qualche tempo dopo a un prezzo analogo e con il supporto al controller PlayStation Move.\nLa rivista \"Play Generation\" diede alla versione per PlayStation 3 un punteggio di 69/100, apprezzando l'acqua resa splendidamente e che si integrava bene alle meccaniche e come contro le sparatorie e le fasi esplorative che non \"funzionavano\" oltre alla mancanza di tensione, finendo per trovarlo un gioco che offriva ben poco nonostante i presupposti \"acquatici\" interessanti, trovando il prezzo particolarmente invitante.\nSequel.\nDark Energy Digital ha confermato un seguito prima di rendere il gioco disponibile."}
{"id": "1447281", "revid": "767487", "url": "https://it.wikipedia.org/wiki?curid=1447281", "title": "Associazione Calcio Treviso 1953-1954", "text": "Questa voce raccoglie le informazioni riguardanti l''Associazione Calcio Treviso nelle competizioni ufficiali della stagione 1953-1954.\nStagione.\nL'A.C. Treviso nella stagione 1953-1954 ha partecipato al campionato di Serie B dove si \u00e8 classificata al tredicesimo posto con 29 punti, gli stessi del Padova, Alessandria e , un punto sopra la zona retrocessione."}
{"id": "1447284", "revid": "1310927", "url": "https://it.wikipedia.org/wiki?curid=1447284", "title": "Roel Brouwers", "text": "Caratteristiche tecniche.\n\u00c8 un difensore centrale.\nBiografia.\nEsordisce nel 2001 col Roda JC in cui gioca fino al 2005, anno in cui si trasferisce in Germania al SC Paderborn, squadra di Zweite Bundesliga. Disputa due stagioni molto positive al termine delle quali viene acquistato dalla nobile retrocessa Borussia M\u00f6nchengladbach, fortemente voluto dal suo ex allenatore Jos Luhukay ora tecnico dei \"Puledri\". Diventa titolare inamovibile e disputa un buon girone d'andata, ma a gennaio 2008 subisce un grave infortunio al ginocchio durante il ritiro invernale che lo terr\u00e0 lontano dai campi per diversi mesi."}
{"id": "1447286", "revid": "125644767", "url": "https://it.wikipedia.org/wiki?curid=1447286", "title": "Jean-L\u00e9on G\u00e9r\u00f4me", "text": "Si oppose al movimento impressionista iniziato da Monet e Manet continuando a sviluppare e conservare il neoclassicismo francese.\nLe sue opere sono principalmente di tema storico, mitologico e orientalistico, portando la tradizione dell'Impero francese ad un climax.\nBiografia.\nPrimi anni.\nJean-L\u00e9on G\u00e9r\u00f4me nacque l'11 maggio 1824 presso Rue d'Alsace-Lorraine, a Vesoul, una prefettura del dipartimento dell'Alta Saona. Suo padre, Pierre G\u00e9r\u00f4me, era un orafo, mentre la madre, M\u00e9lanie Vuillemot, era la figlia di un commerciante. I genitori di Jean-L\u00e9on avevano entrambi 23 anni alla sua nascita. Da giovane G\u00e9r\u00f4me studi\u00f2 in un collegio di Vesoul, oggi intitolato proprio a lui, dove inizi\u00f2 a mostrare i suoi talenti naturali per il disegno.\nCarriera di pittore.\nNel 1841, G\u00e9r\u00f4me si trasfer\u00ec a Parigi per frequentare l'Acad\u00e9mie Julian, dove studi\u00f2 con Hippolyte Delaroche, che lo accompagn\u00f2 in Italia nel 1844-1845. Al suo ritorno segu\u00ec, come altri allievi di Delaroche, i corsi dell'atelier di Charles Gleyre. Nel Salon del 1847 espose l'opera \"Combattimento fra galli\" con la quale si guadagn\u00f2 la medaglia di terza classe. Questo lavoro fu visto come una summa del movimento neoclassico formatosi fuori dall'atelier di Delaroche e fu difeso dal critico francese Th\u00e9ophile Gautier. \"La Vierge, L'enfant J\u00e9sus et St-Jean\", \"Anacr\u00e9on\" e \"Bacchus et l'Amour\" presero la medaglia di seconda classe nel 1848. Espose \"Bacchus et l'Amour ivres\", \"Interno greco\" e \"Souvenir d'Italie\", nel 1851; \"Vue de Paestum\" nel 1852 e \"Idylle\" nel 1853.\nG\u00e9r\u00f4me partecip\u00f2 all'Esposizione universale del 1855 con \"Pifferaro\", \"Gardeur de troupeaux\", \"Concert russe\" e una grande tela rappresentante \"Le si\u00e8cle d'Auguste et la naissance de J\u00e9sus-Christ\". Nel 1854 G\u00e9r\u00f4me inizi\u00f2 un viaggio in Turchia e lungo le sponde del Danubio e nel 1857 visit\u00f2 l'Egitto, realizzando molti disegni nei suoi quaderni.\nLa fama di G\u00e9r\u00f4me aument\u00f2 molto dopo il Salon del 1857, per una serie di lavori che trattavano temi molto pi\u00f9 popolari: \"L'uscita dal ballo in maschera\" (del quale esistono tre versioni), \"Le Duel de Pierrot\", \"Le reclute egiziane attraversano il deserto\", \"Memnone e Sesostri\" e \"Camelli all'abbeveratoio\", il disegno che fu criticato da Edmond About.\nNe \"La morte di Cesare\" del 1859 G\u00e9r\u00f4me prov\u00f2 a riprendere un tema pi\u00f9 austero, ma il dipinto deluse le aspettative del pubblico. Poi \"Frine davanti all'Areopago\", \"Re Candaule\" e \"Socrate trova Alcibiade nella casa di Aspasia\" nel 1861 fecero scandalo per colpa dei soggetti scelti e il suo lavoro fu demolito dalle aspre critiche di Paul de Saint-Victor e Maxime Du Camp. Nel Salon di quell'anno esib\u00ec \"Le Hache-paille \u00e9gyptien\", e \"Rembrandt faisant mordre une planche \u00e0 l'eau-forte\", due opere lavorate davvero molto finemente. Tra le opere migliori dell'artista spiccano quelle orientaliste, spesso basate su soggetti egiziani o ottomani.\nIn quel periodo G\u00e9r\u00f4me dipinse numerose scene storiche come \"Luigi XIV e Moli\u00e8re\" (1863), \" R\u00e9ception des ambassadeurs du Siam \u00e0 Fontainebleau\" (1865) e \"L'esecuzione del maresciallo Ney\" (1868), che venne esposto al Salon del 1868. Quando venne chiesto a G\u00e9r\u00f4me di rimuovere l\u2019opera a nome dei discendenti di Ney, egli si rifiut\u00f2 di farlo. L\u2019accoglienza generale fu molto mista e il Salon del 1868 segn\u00f2 l\u2019inizio di una divisione duratura tra G\u00e9r\u00f4me e molti critici d\u2019arte francesi, i quali lo accusarono, tra le altre cose, di \u201cportare la politica nell\u2019arte\u201d. Dal 1862 le sue tele conobbero una maggiore diffusione, specialmente a causa del suo matrimonio con Marie Goupil, la figlia di Adolphe Goupil, un editore d'arte rinomato. Dal matrimonio con Marie nasceranno: Suzanne (1863-1914), che sposer\u00e0 il mercante d'arte \u00c9tienne Boussod; Suzanne-M\u00e9lanie (1867-1941), che sposer\u00e0 il pittore Aim\u00e9 Morot; Juliette (1875-1907), che sposer\u00e0 l'editore Pierre Masson; Blanche-Valentine (1878-1918); Jean (1864-1891).\nCarriera di scultore.\nG\u00e9r\u00f4me fu ugualmente un abile scultore. Egli cominci\u00f2 la sua carriera ufficiale di scultore all'esposizione universale del 1878 con il gruppo \"Les Gladiateurs\", ispirato al gruppo centrale del suo dipinto \"Pollice Verso\" del 1872: \u00e8 il primo esempio di alternanza tra le sue opere pittoriche e scultoree. \"R\u00e9tiaire\" e \"Sagittaire\" sono due eccellenti statue. I gruppi \"Anacr\u00e9on, Bacchus et l'Amour\", e la statua \"Onfale\" (1887), \"Bellone\" (1892) (queste sculture, in avorio, metallo e pietre preziose, furono esposte alla Royal Academy of Arts e attirarono molto l'attenzione) e \"Tanagra\" sono opere assai notevoli. Egli realizz\u00f2 anche una serie di sculture di conquistatori, lavorati con oro, argento e gemme: \"Bonaparte che entra al Cairo\" (1897), \"Tamerlano\" (1898) e \"Federico il Grande\" (1899). Scolp\u00ec inoltre la statua di Enrico d'Orl\u00e9ans che si trova davanti al castello di Chantilly (1899).\nUltimi anni.\nNel 1864 Jean-L\u00e9on G\u00e9r\u00f4me divent\u00f2 professore nell'\u00c9cole nationale sup\u00e9rieure des beaux-arts e fu eletto membro del Istituto di Francia nel 1865. Nel 1869 egli divenne un membro onorario dell'Accademia reale britannica ed un membro dell'Ordine dell'Aquila rossa. Insieme ad altri celebri artisti francesi, G\u00e9r\u00f4me fu invitato da Isma'il Pasci\u00e0 all'inaugurazione del canale di Suez, nel 1869. Nel 1893 i membri della \"Soci\u00e9t\u00e9 des Peintres Orientalistes Fran\u00e7ais\" (Societ\u00e0 dei pittori orientalisti francesi) elessero G\u00e9r\u00f4me a loro presidente onorario. Negli ultimi anni della sua vita Jean-L\u00e9on G\u00e9r\u00f4me continu\u00f2 a dipingere, realizzando opere come \"Pigmalione e Galatea\" del 1890 (del quale esistono due versioni) e \"La verit\u00e0 che esce dal pozzo\" del 1896: quest'ultima opera venne esposta al \"Salon du Champ de Mars\" di quell'anno.\nG\u00e9r\u00f4me fu anche il maestro di molti pittori, tra i quali i francesi Jules Ernest Renoux, Julie Feurgard, Jean Alfred Marioton e L\u00e9on Glaize, il polacco Eugeniusz Zak, l'italiano Giuseppe De Nittis e gli americani Mary Cassat e Abbott Handerson Thayer. Fu anche amico del pittore Charles Jalabert che aiut\u00f2 presentandogli l'editore Goupil, e di Louis Fr\u00e9d\u00e9ric Sch\u00fctzenberger.\nJean-L\u00e9on G\u00e9r\u00f4me mor\u00ec nel suo appartamento nel IX \"arrondissement\" di Parigi il 10 gennaio 1904, all\u2019et\u00e0 di settantanove anni, e fu sepolto nel Cimitero di Montmartre, accanto alla statua \"La Douleur\", \u201cIl dolore\u201d, che egli aveva fuso nel bronzo dopo la morte del figlio Jean nel 1891. Su sua richiesta, egli venne sepolto con una cerimonia umile, ma alla messa funebre celebrata in sua memoria parteciparono vari politici importanti, pittori e scrittori."}
{"id": "1447290", "revid": "287204", "url": "https://it.wikipedia.org/wiki?curid=1447290", "title": "Podogymnura", "text": "Podigymnura \u00e8 un genere di mammiferi della famiglia degli Erinaceidi, endemico delle Filippine\nSistematica.\nComprende due specie:\nDescrizione.\nCome gli altri gimnuri assomigliano a ratti con il muso appuntito. Hanno caratteristiche labbra prominenti e flessibili. Il colore \u00e8 bruno-rossiccio oppure grigio sul dorso e chiaro sul lato ventrale.\nDistribuzione e habitat.\nL'areale, mostrato nell'illustrazione, \u00e8 ristretto a piccole zone dell'isola di Mindanao e di isole vicine. L'habitat \u00e8 formato dalla foresta montana ad altitudini tra 1700 e 2300 metri. La abitudini sono poco note. Si ritiene siano soprattutto insettivori\nStatus e conservazione.\nEntrambe le specie di questo genere sono considerate 'in pericolo' (EN) dalla \"IUCN red list\". La \"Zoological Society of London\" le ha incluse tra le 100 specie di mammiferi a maggiore rischio di estinzione."}
{"id": "1447297", "revid": "1573940", "url": "https://it.wikipedia.org/wiki?curid=1447297", "title": "Ictonyx striatus", "text": "La zorilla comune (Ictonyx striatus ()), nota anche come zorilla del Capo, \u00e8 un carnivoro della famiglia dei Mustelidi (Mustelidae) che vive in Africa. Appartiene alla sottofamiglia Ictonychinae ed \u00e8 quindi strettamente imparentata con i grigioni. Il suo aspetto e comportamento presentano molti parallelismi con quelli delle moffette americane, che tuttavia vengono collocate in una famiglia a parte e non appartengono ai Mustelidi.\nDescrizione.\nLe zorille hanno delle strisce bianche e nere sul dorso che sono caratteristiche anche delle moffette. La parte inferiore del corpo \u00e8 nera. Anche la faccia \u00e8 nera, con macchie bianche sulla fronte e sulle guance. La coda, prevalentemente bianca, \u00e8 lunga e folta. Questi animali presentano una lunghezza testa-corpo di 28-39 centimetri, una lunghezza della coda di 20-30 centimetri e un peso di 0,4-1,4 chilogrammi, con i maschi significativamente pi\u00f9 pesanti delle femmine.\nDistribuzione e habitat.\nLe zorille vivono in tutta l'Africa a sud del Sahara: il loro areale si estende dalla Mauritania al Sudan e a sud fino al Sudafrica. Sono presenti in un'ampia variet\u00e0 di habitat, come savane, semi-deserti e foreste pluviali.\nBiologia.\nComportamento.\nLe zorille sono quasi esclusivamente notturne. Utilizzano le fessure nelle rocce o le tane abbandonate da altri animali come luoghi di riposo, ma a volte scavano anche da s\u00e9 le proprie tane. Vivono principalmente sul terreno, ma sanno anche nuotare e arrampicarsi. La loro postura durante la caccia, con la schiena piegata e la coda distesa, ricorda quella delle manguste. Le zorille conducono un'esistenza solitaria ed evitano il contatto con i conspecifici al di fuori della stagione degli amori.\nSe una zorilla viene attaccata, prima emette dei sibili, rizzando il pelo e alzando la coda. Se ci\u00f2 non basta, si gira e spruzza una secrezione prodotta dalle sue ghiandole anali contro l'aggressore. Questa secrezione viene espulsa in grande quantit\u00e0 e ha un odore forte e penetrante. A volte, in caso di aggressione, questi animali fingono anche di essere morti.\nAlimentazione.\nLe zorille sono prevalentemente carnivore. Danno la caccia a piccoli roditori come topi, ratti e lepri saltanti, oltre a uccelli, lucertole, serpenti e insetti. A volte irrompono anche nei pollai, facendo stragi di pollame.\nRiproduzione.\nDopo un periodo di gestazione di circa 36 giorni, la femmina d\u00e0 alla luce la sua prole tra settembre e dicembre. I neonati, da uno a tre, sono inizialmente glabri e ciechi. Aprono gli occhi a circa 40 giorni e vengono svezzati dopo circa quattro mesi.\nRapporti con l'uomo.\nCome cacciatrici di ratti e topi, le zorille vengono considerate animali utili in Africa, anche se a volte uccidono il pollame. In alcuni luoghi vengono anche tenute come animali domestici, quasi sempre dopo la rimozione delle ghiandole anali.\nConservazione.\nNel complesso la zorilla comune \u00e8 molto diffusa e non \u00e8 in pericolo di estinzione. Di conseguenza, l'Unione internazionale per la conservazione della natura (IUCN) la elenca come \u00abspecie a rischio minimo\u00bb (\"Least Concern\") nella Lista Rossa delle specie minacciate."}
{"id": "1447304", "revid": "1543377", "url": "https://it.wikipedia.org/wiki?curid=1447304", "title": "Vittorio Erspamer", "text": "Biografia.\nFrequent\u00f2 le scuole medie al Collegio Vescovile di Trento e l'universit\u00e0 a Pavia, dove fu convittore del Collegio Ghislieri. Cominci\u00f2 a occuparsi dello studio dei neurotrasmettitori gi\u00e0 da studente e si laure\u00f2 in Medicina e Chirurgia, sotto la guida di Maffo Vialli, nel 1935 con una tesi dal titolo \"Il sistema delle cellule enterocromaffini nei vertebrati\".\nLa tesi di laurea fu l'inizio di una proficua attivit\u00e0 di ricerca che lo port\u00f2 a isolare dagli anfibi oltre un centinaio di neurotrasmettitori, fra cui la serotonina (5-HT) e l'octopamina. Erspamer isol\u00f2 la 5-HT nel 1935 nella mucosa intestinale di rana, chiamandola \"enteramina\". Il nome \"serotonina\" le venne dato quando la 5-HT fu individuata nell'uomo, tra il 1948 e il 1949, da Rapport. Tuttavia, nel 1952, \u00e8 ancora Erspamer a caratterizzarne la struttura indolica. Nell'ambito dello stesso filone si rese protagonista dell'isolamento di peptidi neuromediatori e neuromodulatori: della ceruleina, delle tachichinine, della sauvagina, della bombesina, delle dermorfine e delle deltorfine. tanto da pubblicare:\nL'impatto scientifico di questo lavoro pionieristico, che apr\u00ec la strada a importanti scoperte nell'organismo umano, fu descritto da Viktor Mutt, del Karolinska Institute, come l'analogo della scoperta di un continente nuovo e inesplorato:\nNel 1936 vinse una borsa di studio all'Universit\u00e0 di Berlino. Tornato a Pavia, nel 1955 si trasfer\u00ec all'Universit\u00e0 di Parma e nel 1967 all'Universit\u00e0 di Roma, dove diresse l'Istituto di Farmacologia fondato dal Prof. Pietro Di Mattei che lo ha sempre sostenuto fin dall'inizio della sua carriera scientifica chiamandolo presso la Cattedra di farmacologia che dirigeva presso l'Universit\u00e0 degli Studi di Roma \"La Sapienza\".\nL'Istituto di Farmacologia Medica, fondato e voluto dal Prof. Pietro di Mattei nel 1962 (vedi targa marmorea all'interno dell'Istituto di Farmacologia di Roma \"La Sapienza\"), \u00e8 stato attualmente intitolato al suo nome.\nContinu\u00f2 l'attivit\u00e0 di ricerca anche dopo l'et\u00e0 del pensionamento: nel 1984 divenne infatti professore emerito, ma prosegu\u00ec le ricerche sui neurotrasmettitori correlati al controllo delle sensazioni dolorifiche.\nLa sua ricerca lo port\u00f2 a viaggiare in terre lontane, alla ricerca di specie di anfibi o rettili. Profondo conoscitore anche della botanica, Erspamer esplor\u00f2 con le sue ricerche anche il regno vegetale.\nNel 1954 ricevette dall'Accademia dei Lincei il Premio Feltrinelli per la Medicina.\nFu tra i soci dell'Accademia dei XL. Dal 1974 fu socio nazionale dell'Accademia nazionale dei Lincei\nFu pi\u00f9 volte candidato al premio Nobel per la medicina."}
{"id": "1447307", "revid": "767487", "url": "https://it.wikipedia.org/wiki?curid=1447307", "title": "Stopbadware.org", "text": "Stopbadware.org \u00e8 un'organizzazione no profit con lo scopo di combattere il software maligno.\nL'organizzazione agisce sotto il \"Berkman Center for Internet and Society\" (\"Centro Berkman per Internet e la Societ\u00e0\") all'Harvard Law School e Istituto Internet Oxford della Universit\u00e0 di Oxford.\nIl supporto \u00e8 stato fornito da Google, Lenovo, PayPal, VeriSign, e Sun Microsystems."}
{"id": "1447308", "revid": "1552438", "url": "https://it.wikipedia.org/wiki?curid=1447308", "title": "Coppa Internazionale 1931-1932", "text": "La seconda edizione della Coppa Internazionale venne disputata tra il 1931 e il 1932. Venne disputato un girone all'italiana con gare di andata e ritorno fra le cinque squadre coinvolte nel torneo. Fu vinta dall'Austria.\nRisultati e classifica.\nClassifica finale:\nLegenda:\nNote:\nRisultati della competizione:\nFormazione campione.\nJosef Adelbrecht,\nJosef Blum,\nGeorg Braun,\nLeopold Facco,\nFriederich Franzl,\nKarl Gall,\nFriedrich Gschweidl,\nRodolphe Hiden,\nHeinrich Hiltl,\nJohann Horvath,\nAnton Janda,\nJohann Klima,\nJohann Luef,\nHans Mock,\nHeinrich M\u00fcller,\nLeopold Hofmann,\nWalter Nausch,\nPeter Platzer,\nKarl Rainer,\nAnton Schall,\nKarl Schott,\nRoman Schramseis,\nKarl Sesta,\nIgnaz Sigl,\nMatthias Sindelar,\nJosef Smistik,\nKarl Szoldatics,\nGustav T\u00f6gel,\nAdolf Vogl,\nHans Walzhofer,\nKarl Zischek"}
{"id": "1447309", "revid": "838137", "url": "https://it.wikipedia.org/wiki?curid=1447309", "title": "Giuseppe Carata", "text": "Biografia.\nViene ordinato sacerdote il 30 gennaio 1938 nella Chiesa di San Fulgenzio di Lecce, da mons. Alberto Costa. Dopo aver insegnato nel Pontificio Seminario Regionale Pugliese \"Pio XI\" di Molfetta, nel 1951 ne diviene pro-rettore quindi rettore e riceve la nomina di cameriere segreto di papa Giovanni XXIII.\nIl 17 maggio 1965 \u00e8 nominato vescovo ausiliare di Trani e Barletta, titolare di Presidio.\nRiceve l'ordinazione episcopale il 26 giugno 1965 dal cardinale Carlo Confalonieri, coconsacranti gli arcivescovi Reginaldo Giuseppe Maria Addazi, O.P., e Francesco Minerva.\nL'8 aprile 1967 \u00e8 nominato vescovo titolare di Canne.\nIl 28 agosto 1971 \u00e8 nominato arcivescovo di Trani e Barletta e contestualmente amministratore apostolico di Bisceglie. In seguito all'unione del tre diocesi, il 30 settembre 1986 diventa arcivescovo di Trani-Barletta-Bisceglie.\nIl 15 gennaio 1990 rinuncia al suo incarico per raggiunti limiti di et\u00e0, rinuncia che viene accolta da papa Giovanni Paolo II il 28 agosto 1990. Prosegue l'attivit\u00e0 pastorale tra gli ammalati della \"Casa della Divina Provvidenza\" di Bisceglie, dove morir\u00e0 tredici anni dopo.\nRiposa nella chiesa Matrice del cimitero di Trani.\nGenealogia episcopale.\nLa genealogia episcopale \u00e8:"}
{"id": "1447311", "revid": "183976", "url": "https://it.wikipedia.org/wiki?curid=1447311", "title": "Prima (gestore)", "text": ""}
{"id": "1447315", "revid": "767487", "url": "https://it.wikipedia.org/wiki?curid=1447315", "title": "Associazione Calcio Treviso 1954-1955", "text": "Questa voce raccoglie le informazioni riguardanti l''Associazione Calcio Treviso nelle competizioni ufficiali della stagione 1954-1955.\nStagione.\nL'A.C. Treviso nella stagione 1954-1955 ha partecipato al campionato di Serie B e, classificandosi al 17\u00ba posto con 27 punti, viene retrocessa in Serie C assieme al ."}
{"id": "1447326", "revid": "1342360", "url": "https://it.wikipedia.org/wiki?curid=1447326", "title": "DDR-Oberliga 1966-1967", "text": "L'edizione 1966-67 della DDR-Oberliga \u00e8 stato il ventesimo campionato di massimo livello in Germania Est.\nAvvenimenti.\nIl campionato che inizi\u00f2 il 6 agosto 1966 vide l'alternarsi in vetta, tra la quinta e la settima giornata, del Lokomotive Lipsia, dell' e del Karl-Marx-Stadt. Quest'ultima squadra di l\u00ec in poi occup\u00f2 stabilmente la vetta della classifica concludendo imbattuto il girone di andata a +2 dall'Hansa Rostock. Nel girone di ritorno il Karl-Marx-Stadt, pur subendo qualche battuta di arresto, rimase stabilmente in vetta assicurandosi il titolo alla ventitreesima giornata, in cui arriv\u00f2 a +8 sul Lokomotive Lipsia. Alla penultima giornata si decisero i verdetti in zona retrocessione: assieme ad un Wismut Gera penalizzato di due punti e da tempo giacente sul fondo, retrocesse la Dinamo Berlino."}
{"id": "1447331", "revid": "63760", "url": "https://it.wikipedia.org/wiki?curid=1447331", "title": "Zorilla", "text": ""}
{"id": "1447332", "revid": "767487", "url": "https://it.wikipedia.org/wiki?curid=1447332", "title": "Le Divorce - Americane a Parigi", "text": "Le Divorce - Americane a Parigi (\"Le Divorce\") \u00e8 un film del 2003 diretto da James Ivory.\nTrama.\nIsabel si reca a Parigi per stare al fianco della sorella Roxeanne, incinta e abbandonata dal marito, Charles-Henri de Persand, appartenente all'alta borghesia francese. Isabel si gusta la suggestiva vita parigina e conosce l'affascinante Edgar Cosset, zio dell'ex marito di sua sorella. Non mancheranno rancori, tensioni e liti familiari a causa del divorzio imminente ma anche per le diversit\u00e0 culturali che dividono statunitensi e francesi.\nProduzione.\nIl film \u00e8 stato prodotto dalla Merchant Ivory Productions in collaborazione della Radar Pictures. Gli effetti speciali sono stati creati da L'Etude et la Supervision des Trucages (L'E.S.T.), con il supporto della Mikros Image. Invece la DCA Audiovisual si \u00e8 occupata dei trasferimenti sonori, mentre le attrezzature di illuminazione sono ad opera della Cin\u00e9syl. Le scene sono state girate completamente in Francia, in particolare a: Val-d'Oise, Senlis, e Parigi, escludendo le scene ambientate vicino alla Torre Eiffel. Queste riprese sono iniziate nel marzo 2002 e concluse il 1\u00ba giugno 2002.\nDistribuzione.\nLa pellicola \u00e8 stata distribuita in diversi paesi con titoli e date differenti:\nAccoglienza.\nIl film non ha ricevuto delle critiche eccessivamente positive: su IMDb ha raggiunto un punteggio di 4.9/10, mentre su MYmovies 2/5."}
{"id": "1447333", "revid": "71433", "url": "https://it.wikipedia.org/wiki?curid=1447333", "title": "Le Divorce", "text": ""}
{"id": "1447334", "revid": "365417", "url": "https://it.wikipedia.org/wiki?curid=1447334", "title": "Alvor", "text": "Alvor \u00e8 una freguesia (\"frazione\") portoghese di 6154 abitanti situata nel comune di Portim\u00e3o, nel distretto di Faro, nella regione dell'Algarve.&lt;br&gt;Terra di tradizioni marittime e porto di pescherecci. \nLa cittadina sorge a pochi chilometri a ovest del comune di Portim\u00e3o, che comprende le freguesie di Portim\u00e3o, Alvor e Mexilhoeira Grande.\nAlvor confina con le seguenti freguesie: Mexilhoeira Grande (N), Portim\u00e3o (E) e Odi\u00e1xere (O).\nSpiaggia.\nCircondata da alberghi e insediamenti turistici, la sua ampia spiaggia ha abbastanza spazio per accogliere le migliaia di bagnanti che la cercano in estate. Sul retro della spiaggia si trova la Ria de Alvor, un'importante zona umida dove nidificano o proteggono e nutrono molti specie di uccelli."}
{"id": "1447336", "revid": "78273", "url": "https://it.wikipedia.org/wiki?curid=1447336", "title": "Casa Editrice", "text": ""}
{"id": "1447338", "revid": "466539", "url": "https://it.wikipedia.org/wiki?curid=1447338", "title": "DDR-Oberliga 1965-1966", "text": "L'edizione 1965-66 della DDR-Oberliga \u00e8 stato il diciannovesimo campionato di massimo livello in Germania Est.\nAvvenimenti.\nLa diciottesima edizione della DDR-Oberliga fu influenzata da un cambio di politica dello sport da parte del regime, mirato a rifondare le squadre in maniera tale da svincolarle dalla giurisdizione di polisportiva. Questo tipo di politica, che avrebbe dovuto garantire la fornitura di giocatori adeguati per la nazionale, comport\u00f2 tra il dicembre 1965 e il gennaio 1966 la rifondazione, nonch\u00e9 il cambio di nome di alcune delle societ\u00e0 partecipanti alla Oberliga.\nLa data dell'avvio del torneo fu stabilita per il 14 agosto 1965: nelle prime giornate si diedero battaglia al vertice il SC Lipsia e la , fin quando, all'ottava giornata, le due squadre furono riprese da un gruppo comprendente Dinamo Berlino, Motor Jena e Vorw\u00e4rts Berlino. Quest'ultima squadra usc\u00ec nel giro di due giornate dal gruppo e ingaggi\u00f2 un duello per il primo posto contro il SC Lipsia, ma all'ultima del girone di andata perse il primato a causa di una sconfitta nello scontro diretto con un Motor Jena che arriv\u00f2 quindi al giro di boa in testa a pari punti con il SC Lipsia.\nNel girone di ritorno, anche a causa del calo del Lokomotive Lipsia (nome assunto dallo SC Lipsia al momento della rifondazione), la lotta fu limitata al Vorw\u00e4rts Berlino e al Carl Zeiss Jena (nuovo nome del Motor Jena), che diedero vita ad una serie di sorpassi che sembr\u00f2 giungere ad una svolta alla diciannovesima giornata, quando il Carl Zeiss Jena pass\u00f2 in vetta approfittando di una sconfitta dei rivali contro un Rot-Wei\u00df Erfurt (ex Turbine Erfurt) ancora arenato a fondo classifica. Nonostante ci\u00f2 il Vorw\u00e4rts Berlino rimase sulla scia della capolista fino a raggiungerla a due giornate dal termine. All'ultimo turno, giocato il 14 maggio 1966 vi fu in programma a Berlino lo scontro diretto tra le due concorrenti: vincendo per 2-0 i padroni di casa poterono festeggiare il loro quinto titolo nazionale.\nNel turno precedente si erano invece decisi i verdetti a fondo classifica, che videro scendere in DDR-Liga il Rot-Wei\u00df Erfurt e il Magdeburgo (nome assunto dall'Aufbau Magdeburg), quest'ultimo gi\u00e0 condannato con due giornate di anticipo."}
{"id": "1447342", "revid": "35813", "url": "https://it.wikipedia.org/wiki?curid=1447342", "title": "Ferdinando Maria de Rossi", "text": ""}
{"id": "1447351", "revid": "293377", "url": "https://it.wikipedia.org/wiki?curid=1447351", "title": "DDR-Oberliga 1964-1965", "text": "L'edizione 1964-1965 della DDR-Oberliga \u00e8 stata il diciottesimo campionato di massimo livello in Germania Est.\nAvvenimenti.\nIl torneo, iniziato il 9 agosto 1964, vide inizialmente il e l'Empor Rostock darsi battaglia per la prima posizione. Inizialmente furono gli anseatici ad avere la meglio, poi, a partire dall'ottava giornata, subentr\u00f2 il Motor Jena che riusc\u00ec a chiudere in testa il girone di andata con un punto di vantaggio su di un Vorw\u00e4rts Berlino in rimonta.\nGi\u00e0 nella giornata successiva il club di Berlino riusc\u00ec infatti ad agganciare la vetta approfittando di un pareggio della capolista con la Dinamo Berlino, completando infine la rimonta alla terza giornata di ritorno, in cui prese il comando solitario della graduatoria. Inizialmente il Motor Jena sembr\u00f2 reagire adeguatamente alla rimonta subita, ritrovando la vetta alla diciassettesima giornata, tuttavia nelle giornate successive cal\u00f2 il ritmo lasciando via libera al Vorw\u00e4rts Berlino. Nelle ultime giornate del torneo la squadra affiliata alle forze armate riusc\u00ec infatti a gestire il proprio vantaggio, assottigliatosi di un punto alla ventunesima giornata a causa della sconfitta nello scontro diretto per poi trovare l'allungo necessario per assicurarsi con due giornate di anticipo la vittoria del campionato.\nL'ultima giornata propose un match decisivo in chiave salvezza tra e Neubrandenburg: vincendo per 5-3 la Dinamo Dresda si salv\u00f2 condannando quindi il Neubrandenburg. Nulla da fare anche per il Motor Steinach, gi\u00e0 retrocesso con una giornata di anticipo."}
{"id": "1447355", "revid": "47767", "url": "https://it.wikipedia.org/wiki?curid=1447355", "title": "Clizio", "text": ""}
{"id": "1447357", "revid": "44627", "url": "https://it.wikipedia.org/wiki?curid=1447357", "title": "Backstage Queen", "text": ""}
{"id": "1447368", "revid": "49980", "url": "https://it.wikipedia.org/wiki?curid=1447368", "title": "Legge della caduta dei gravi", "text": ""}
{"id": "1447373", "revid": "767487", "url": "https://it.wikipedia.org/wiki?curid=1447373", "title": "I giochi dei grandi", "text": "I giochi dei grandi (\"We Don't Live Here Anymore\") \u00e8 un film del 2004 diretto da John Curran.\nPellicola indipendente, basata su due brevi racconti (\"We Don't Live Here Anymore\" e \"Adultery\") di Andre Dubus.\nIl film premiato per la sceneggiatura al Sundance Film Festival, racconta i delicati rapporti di due coppie con figli all'apparenza felici, che combattono le loro frustrazioni e insoddisfazioni con l'adulterio, \"scambiandosi\" i rispettivi partner.\nIl titolo originale del film (in italiano \"Noi non abitiamo pi\u00f9 qui\") richiama al titolo originale del film \"Alice non abita pi\u00f9 qui\", in cui ha recitato Diane Ladd, madre della Dern, e la Dern stessa in un piccolo ruolo.\nI due racconti di Andre Dubus da cui \u00e8 tratto il film sono pubblicati in italiano nella raccolta \"Non abitiamo pi\u00f9 qui\", pubblicata dall'editore Mattioli 1885 nel 2009, ISBN 978-88-6261-085-8"}
{"id": "1447380", "revid": "647919", "url": "https://it.wikipedia.org/wiki?curid=1447380", "title": "Teutonici", "text": ""}
{"id": "1447383", "revid": "55935", "url": "https://it.wikipedia.org/wiki?curid=1447383", "title": "Enteramina", "text": ""}
{"id": "1447384", "revid": "255568", "url": "https://it.wikipedia.org/wiki?curid=1447384", "title": "Toulipier", "text": ""}
{"id": "1447388", "revid": "118436941", "url": "https://it.wikipedia.org/wiki?curid=1447388", "title": "Tito Petralia", "text": "Biografia.\nFu incaricato nel 1930 di formare la prima orchestra leggera - allora denominata \"moderna\" - della storia della radio italiana; nel 1933 venne poi istituita l'Orchestra Cetra, collegata alla casa discografica Cetra, di nuovo affidata alla sua conduzione (sarebbe poi passata a Pippo Barzizza nel 1936).\nNoto per la sua ostilit\u00e0 al jazz, Petralia fu autore di operette, brani di musica leggera e da camera. Collabor\u00f2 anche con Ettore Giannini (fra l'altro, nella composizione delle musiche di \"Transatlantico\").\nNel 1939 fece parte con Gallino, Filogamo e Angelini della commissione per il concorso dell'EIAR Voci nuove per la canzone.\nSuccessivamente diresse in varie occasioni anche le orchestre sinfoniche RAI, per esecuzioni dal vivo e registrazioni.\nProtagonisti della canzone come Oscar Carboni debbono a lui il proprio successo - quando il celebre cantante ferrarese si present\u00f2 nel 1939 alla selezione per cantanti della radio con un quartetto vocale, lo prese in disparte per suggerirgli di ripresentarsi da solo - ed ebbe tra i suoi allievi, Claudio Villa.\nCome interprete EIAR ha impersonato se stesso nel film del 1940 diretto da Giacomo Gentilomo \"Ecco la radio!\".\nNella primavera del 1944 fa allontanare dalla radio Nilla Pizzi, a causa della sua voce considerata troppo sensuale ed esotica per il regime fascista."}
{"id": "1447391", "revid": "768068", "url": "https://it.wikipedia.org/wiki?curid=1447391", "title": "Presbone", "text": "Nella mitologia greca, Presbone era il nome di uno dei figli di Frisso e di Calciope, quest'ultima a volte citata anche con il nome di Iofassa.\nIl mito.\nSecondo Pausania, Presbone fu re di Orcomeno, ed ebbe un figlio chiamato Climeno. \nNon fu uno dei quattro figli di Frisso che cercarono di aiutare gli Argonauti nelle loro avventure (Citissoro, Argeo, Frontide e Mela).\nSecondo un'altra versione, Presbone non fu figlio di Frisso, ma di Minia."}
{"id": "1447393", "revid": "1428919", "url": "https://it.wikipedia.org/wiki?curid=1447393", "title": "Dipartimento di Cuscatl\u00e1n", "text": "Il dipartimento di Cuscatl\u00e1n \u00e8 uno dei 14 dipartimenti dell'El Salvador, creato il 12 novembre 1861. Si trova nella parte centrale del paese."}
{"id": "1447395", "revid": "247222", "url": "https://it.wikipedia.org/wiki?curid=1447395", "title": "Robot Man", "text": ""}
{"id": "1447403", "revid": "633110", "url": "https://it.wikipedia.org/wiki?curid=1447403", "title": "Classe Leone", "text": "La classe Leone di cacciatorpediniere della Regia Marina venne impostata tra il 1921 e il 1922 presso i Cantieri Ansaldo di Sestri Ponente, come appartenente alla tipologia \"esploratore leggero\". Era composta inizialmente da 5 unit\u00e0: \"Leone\", \"Tigre\", \"Pantera\", \"Leopardo\" e \"Lince\", ma le ultime due non furono mai completate.\nNel 1938 le unit\u00e0 vennero riclassificate cacciatorpediniere.\nCaratteristiche generali.\nRielaborazione della precedente classe Mirabello, la classe Leone rappresentava la sintesi delle esperienze accumulate con le serie precedenti: effettivamente si trattava di navi ben equilibrate, veloci e con buona potenza di fuoco. Tuttavia esse rappresentavano comunque una tipologia di nave obsoleta, in quanto l'arma aerea aveva ormai soppiantato (almeno in teoria) gli esploratori nei compiti di ricognizione.\nLe forme esterne ricordavano i \"Mirabello\" con una sovrastruttura non molto pronunciata, un castello di prora abbastanza alto e allungato e due fumaioli. L'armamamento principale comprendeva 8 cannoni da 120/45 mm in 4 impianti binati Mod. 1918/1919 protetti da scudo posti lungo l'asse di simmetria principale della nave, uno sul castello di prora, il secondo tra i due fumaioli, il terzo a centro nave tra i due impianti siluri e l'ultimo a poppa. Per la loro disposizione tutti e quattro gli impianti potevano fare fuoco su entrambi i lati con campi di tiro sufficientemente ampi. L'armamento antiaereo all'origine era costituito da due cannoni antiaerei da 76/40 Mod. 1916 R.M. posti ai lati del secondo fumaiolo. Questi pezzi furono sbarcati nel 1936 per far posto all'impianto di condizionamento d'aria in vista dell'impiego in Mar Rosso. A completamento dell'armamento a.a. vi erano due mitragliatrici Colt da 6,5 mm posizionabili a piacere secondo necessit\u00e0. Successivamente la dotazione a.a. fu potenziata con due mitragliere Vickers-Armstrong QF 2 lb da 40\u00a0mm nel 1931 e due impianti binati Breda Mod. 31 da 13,2\u00a0mm nel 1938.\nI due impianti lanciasiluri trinati da 450\u00a0mm, posti a centro nave sull'asse principale di simmetria, furono sostituiti nel 1930 con due impianti binati da 533\u00a0mm. Per la caccia antisommergibili erano disponibili bombe torpedini da getto e due torpedini da rimorchio, mentre le dotazioni difensive erano limitate a due paramine tipo C per il dragaggio protettivo e agli impianti fumogeni e nebbiogeni.\nOperativit\u00e0.\nNonostante le loro buone qualit\u00e0 queste navi non trovarono facilmente un impiego idoneo. Riunite inizialmente nel 1925 a costituire il Gruppo Autonomo Esploratori Leggeri furono poi assegnate, sempre in gruppo, a varie Divisioni siluranti nell'ambito della Squadra Navale. Svolsero diverse crociere di rappresentanza in Nord Europa e nel Mediterraneo finch\u00e9 nel 1935 furono assegnate alla Divisione Navale dell'Africa Orientale, con base a Massaua, nell'ambito della guerra italo-etiopica. In questa sede rimasero, salvo brevi rientri in patria, fino allo scoppio della seconda guerra mondiale. Nel 1938 vennero riclassificati cacciatorpediniere e costituirono la V Squadriglia Cacciatorpediniere.\nLa loro attivit\u00e0 bellica nell'ambito delle operazioni navali in Africa Orientale Italiana fu per\u00f2 piuttosto ridotta, riassumendosi in una decina di missioni di scarsa rilevanza bellica, della durata complessiva di circa 150 ore.\nAl cadere delle forze dell'Asse in Africa Orientale, le tre unit\u00e0 vennero autoaffondate ai primi di aprile del 1941.\nVoci correlate.\nRegia Marina\nImbarcazioni militari italiane della seconda guerra mondiale"}
{"id": "1447410", "revid": "1305772", "url": "https://it.wikipedia.org/wiki?curid=1447410", "title": "Dipartimento di La Libertad", "text": "Il dipartimento di La Libertad \u00e8 uno dei 14 dipartimenti dell'El Salvador, creato il 12 novembre 1861. Si trova nella parte centrale del paese."}
{"id": "1447412", "revid": "36426", "url": "https://it.wikipedia.org/wiki?curid=1447412", "title": "Oasi urbana di Pontedera", "text": "L'Oasi urbana di Pontedera \u00e8 un parco ricco di fauna all'interno del comune di Pontedera.\nL'oasi si estende per un totale di 53,72 ettari lungo l'Arno tra il ponte alla Navetta e la diga dello Scolmatore. La zona della riva sinistra comprende il \"Parco dei salici\", la pi\u00f9 grande zona verde all'interno della citt\u00e0 di Pontedera.\nLa flora \u00e8 quella tipica delle golene fluviali cio\u00e8 pioppo bianco e salice. Tra le piante acquatiche presenti vi \u00e8 la ninfea gialla.\nNell'oasi sono state censite dalla LIPU almeno 43 specie diverse di uccelli tra i quali: cormorano, airone cenerino, nitticora, garzetta, porciglione, gallinella d'acqua, martin pescatore, usignolo di fiume e pendolino."}
{"id": "1447417", "revid": "339392", "url": "https://it.wikipedia.org/wiki?curid=1447417", "title": "Zomari Le Roux", "text": ""}
{"id": "1447418", "revid": "95321812", "url": "https://it.wikipedia.org/wiki?curid=1447418", "title": "Proposizione causale", "text": "La proposizione causale \u00e8 una proposizione subordinata che indica la causa o il motivo di quanto viene espresso nella proposizione reggente.\nHa la stessa funzione del complemento di causa, che potrebbe riprodurre quanto esposto nella seguente costruzione:\nIn quanto segue, si illustrano gli esempi pi\u00f9 tipici di proposizione causale.\nNel caso della subordinazione esplicita si tratta una frase subordinata introdotta da congiunzioni come \"perch\u00e9, siccome, poich\u00e9, giacch\u00e9,\" o da locuzioni quali \"dato che, dal momento che, in quanto che, considerato che, visto che, posto che, ecc...\". Richiede in genere l'uso dell'indicativo o, talvolta, del condizionale.\nEsistono inoltre proposizioni causali implicite, sempre subordinate che ricorrono soprattutto con l'uso del gerundio:\nAnche la congiunzione \"per\" pu\u00f2 introdurre la proposizione causale, combinata al verbo all'infinito passato\nAnche il participio passato pu\u00f2 essere usato nella subordinata implicita:"}
{"id": "1447426", "revid": "110157", "url": "https://it.wikipedia.org/wiki?curid=1447426", "title": "Ponte di Normandia", "text": "Il ponte di Normandia (pont de Normandie in francese) completato nel 1995, collega l'Alta Normandia, dipartimento della Senna Marittima, alla Bassa Normandia, dipartimento del Calvados, scavalcando il fiume Senna a 59 metri d'altezza.\nOpera di Michel Virlogeux e Bertrand Deroubaix, quando fu realizzato era il ponte strallato con la maggiore luce libera nel mondo (850 m), ed \u00e8 tuttora (per la campata centrale) il pi\u00f9 grande ponte strallato in Europa."}
{"id": "1447427", "revid": "767487", "url": "https://it.wikipedia.org/wiki?curid=1447427", "title": "Antiguo Cuscatl\u00e1n", "text": "Antiguo Cuscatl\u00e1n \u00e8 un comune del dipartimento di La Libertad, in El Salvador.\nAntiguo Cuscatl\u00e1n \u00e8 considerato il comune pi\u00f9 ricco dell'area metropolitana della capitale. Include la grande e bella area residenziale di Santa Elena, dove ha sede l'ambasciata statunitense, e si trovano numerosi centri commerciali come Multiplaza, La Gran Via, Las Cascadas e Temptation Plaza.\nCollegamenti esterni.\n "}
{"id": "1447431", "revid": "1498232", "url": "https://it.wikipedia.org/wiki?curid=1447431", "title": "Se ce l'o' fatta io...ce la puoi farcela anche tu", "text": "Se ce l'o' fatta io...ce la puoi farcela anche tu \u00e8 il secondo album pubblicato dal cantante e cabarettista pugliese Checco Zalone."}
{"id": "1447437", "revid": "1516566", "url": "https://it.wikipedia.org/wiki?curid=1447437", "title": "Ortica (araldica)", "text": "In araldica lortica, di cui si rappresenta abitualmente la sola foglia, simboleggia \"afflizione\" e \"curiosit\u00e0 punita\".\nLa foglia d'ortica stilizzata (blasonata \"aperta\" o \"distesa\") d'argento e di rosso, era in origine lo stemma degli Schauenburg e della contea di Holstein in Germania. Il suo utilizzo \u00e8 particolarmente diffuso nell'araldica civica del Schleswig-Holstein e del Circondario della Schaumburg."}
{"id": "1447438", "revid": "767487", "url": "https://it.wikipedia.org/wiki?curid=1447438", "title": "Chiltiup\u00e1n", "text": "Chiltiup\u00e1n \u00e8 un comune del dipartimento di La Libertad, in El Salvador.\nAltri progetti.\n "}
{"id": "1447439", "revid": "392357", "url": "https://it.wikipedia.org/wiki?curid=1447439", "title": "Cesare Gallino", "text": "Biografia.\nCominci\u00f2 a collaborare con Radio Torino nei tardi anni venti come pianista e direttore di musica varia (fu assunto all'EIAR nel 1929, anno in cui diresse la prima operetta, \"Il paese dei campanelli\", per Radio Torino). Successivamente fu alla guida della orchestra Cetra, nata nel 1933; nel 1939 fece parte della commissione per il concorso Voci nuove per la canzone, insieme a Cinico Angelini, Nunzio Filogamo e Tito Petralia.\nFino agli anni quaranta fu il direttore d'orchestra pi\u00f9 amato dal pubblico dei tradizionalisti, quelli che rifiutavano non solo i ritmi sincopati dell'orchestra Barzizza ma anche quelli \"melodici\" dell'orchestra Angelini. Infatti la sua specialit\u00e0 fu fin da allora l'area di confine tra musica di intrattenimento e musica \"seria\": operetta, ouverture popolari, repertorio classico di larga notoriet\u00e0 e canzoni di regime.\nDopo la seconda guerra mondiale divenne il pi\u00f9 noto direttore di operette italiano (attivit\u00e0 che avrebbe svolto fino agli ultimi anni di vita) e incise numerosi dischi per le case Meazzi e Fonit Cetra (Nuova Fonit Cetra). \nPer il Teatro Verdi (Trieste) nel 1950 dirige La vedova allegra (operetta) ed Al cavallino bianco con Romolo Costa nel Castello di San Giusto, nel 1953 Il paese dei campanelli con Anna Campori, Edda Vincenzi ed Elvio Calderoni, Paganini di Franz Leh\u00e1r con Fernando Corena, Eno Mucchiutti ed Olimpo Gargano ed Il Fiore delle Hawaii, nel 1954 Cin Ci La e Sogno di un Valzer di Oscar Straus e nel 1955 Madama di Tebe di Carlo Lombardo con Cesare Bettarini e Maria Donati, Gr\u00e4fin Mariza (La Contessa Mariza) di Emmerich K\u00e1lm\u00e1n e Ballo al Savoy.\nNel 1984 diresse parte del concerto RAI per i sessant'anni della radio; nel 1994 ha ricevuto a Trieste il Premio internazionale dell'operetta, e nel 1995 sempre l'orchestra RAI di Torino gli ha dedicato un concerto di omaggio alla carriera.\n\u00c8 sepolto nel Cimitero monumentale di Torino."}
{"id": "1447440", "revid": "35804", "url": "https://it.wikipedia.org/wiki?curid=1447440", "title": "Ciudad Arce", "text": "Ciudad Arce \u00e8 un comune del dipartimento di La Libertad, in El Salvador."}
{"id": "1447441", "revid": "729019", "url": "https://it.wikipedia.org/wiki?curid=1447441", "title": "Anchor Brewing Company", "text": "Anchor Brewing Company \u00e8 una distilleria specializzata nella fabbricazione di birra ed alcolici con sede a San Francisco, in California. Fondata nel 1896, l'industria della birra fu riacquistata nel 1965 dal suo proprietario attuale, Fritz Maytag (Frederick Louis Maytag III per lo stato-civile), che la spost\u00f2 nel 1979. \u00c8 la sola industria della birra che produce la birra vapore (steam beer), anche chiamata \"California common beer\".\nStoria.\nAnchor Brewing Company \u00e8 spesso considerata come l'azienda capo nelle vendite dei microbirrifici negli Stati Uniti. Quando il divieto venne tolto, molte piccole industrie della birra americane poterono riaprire e riprendere la loro produzione. La grande maggioranza vendeva la loro birra soltanto nei dintorni immediati del loro luogo di produzione. Quest'industrie della birra sono spesso un simbolo d'orgoglio nazionale per il maggior numero di immigranti di prima o seconda generazione, in particolare fra le comunit\u00e0 tedesche, polacche o della Repubblica Ceca. Negli anni 50 numerose di quest'industrie della birra continuarono a prosperare durante la seconda guerra mondiale. A partire da questo decennio, tuttavia, la comparsa della pubblicit\u00e0 teletrasmessa e dalle tattiche di marketing di massa favorisce l'espansione delle grandi industrie della birra, in particolare Anheuser-Busch, Schlitz, Pabst e Miller, a scapito delle industrie della birra locali, cos\u00ec il maggior numero poco a poco chiuder\u00e0 le loro porte.\nNel 1965, Fritz Maytag riacquista il 51% dell'industria della birra Anchor per alcune migliaia di dollari. Alcuni anni pi\u00f9 tardi, riacquista il resto del capitale.\nNegli anni 80, la birra di Maytag, l'Anchor Steam Beer, inizia ad essere osservata a livello nazionale. La domanda esplode, e numerosi imitatori emulano il suo successo, una concorrenza che Maytag accoglie favorevolmente, non potendo soddisfare di per s\u00e9 la sete improvvisa di birra artigianale del paese. L'ampiezza delle vendite delle microbrasserie, si vede anche la comparsa di numerosi pub, dove la birra \u00e8 trattata sul posto in piccole quantit\u00e0 e spesso anche nei ristoranti.\nDiversificazioni.\nL'industria della birra produce in varie occasioni delle serie limitate per diversi eventi.\nIl birrificio vende la maggior parte della sua produzione sul mercato nazionale, ma esporta anche in Canada, in Australia e Nuova Zelanda, Giappone, nei Paesi Bassi, nel Regno Unito ed in Svezia.\nNel 1993, l'impresa ha aperto l'Anchor Distillery, una microdistilleria che opera nello stesso stabilimento del birrificio, producendo un whiskey single malt, Old Potrero, nominato secondo la collina di San Francisco dove \u00e8 prodotto, produce anche un gin dal 1997, il Jun\u00edpero un riferimento lontano all'esploratore spagnolo, Jun\u00edpero Serra.\nLo stabilimento pu\u00f2 essere visitato in settimana, soltanto per gruppi e su appuntamento.\nFritz Maytag \u00e8 anche proprietario del settore York Creek Vineyards, un produttore di vino tra le contee di Napa e Sonoma."}
{"id": "1447442", "revid": "74801", "url": "https://it.wikipedia.org/wiki?curid=1447442", "title": "Santa Maria (Catanzaro)", "text": "Santa Maria o Santa Maria di Catanzaro, \u00e8 un quartiere di abitanti del comune di Catanzaro, capoluogo della regione Calabria. Situato a sud rispetto al centro cittadino, si estende per circa , ad un'altitudine di 80 metri s.l.m. La zona funge da collegamento tra i quartieri nord della citt\u00e0 dei tre colli e il quartiere marinaro di Catanzaro Lido.\nSociet\u00e0.\nReligione.\nA livello ecclesiale sono presenti numerosi movimenti. Tuttavia il movimento la cui presenza \u00e8 rilevante \u00e8 importante per il quartiere \u00e8 quello delle Suore delle poverelle dell'istituto Palazzolo, che iniziarono la loro presenza nella zona nel mese di ottobre del 1942. Il loro primo alloggio fu una casa presa in affitto adiacente alla chiesa parrocchiale finch\u00e9 nel 1956 fu costruita la nuova grande casa. La vasta connotazione socio-assistenziale prevedeva molte attivit\u00e0 tra cui l'accoglienza delle orfane, la scuola, il servizio ambulatoriale e a domicilio, la vicinanza alle famiglie in difficolt\u00e0 e, tempo dopo, un'attenzione particolare agli zingari. Nella struttura campeggia una grande chiesa, pi\u00f9 volte utilizzata come succursale delle parrocchie vicine per prime comunioni, cresime, matrimoni. \u00c8 presente anche un teatro, utilizzato oltre che per attivit\u00e0 ricreative, per giornate di ritiro per adulti delle parrocchie di citt\u00e0 e dintorni e per corsi di formazione della FISM e di altri enti. Un deciso passo in avanti avviene negli anni novanta quando, complice mutate esigenze, si realizza lo sdoppiamento dell'orfanotrofio in due Case Famiglia, una per minori e una per donne in difficolt\u00e0. Ancora per venire incontro alle difficolt\u00e0 degli zingari viene instaurato anche un doposcuola. la presenza delle suore si estende anche al carcere di Siano, nel quale si svolgono incontri con i detenuti e il coordinamento dei volontari.\nProblematiche.\nPur registrando nel quartiere una scolarit\u00e0 in genere alta, il livello culturale di base che si riscontra \u00e8 basso, soprattutto a causa delle scarse possibilit\u00e0 di impiego. La disoccupazione, infatti, raggiunge livelli rilevanti, il servizio sanitario possiede in loco buone competenze e professionalit\u00e0, ma permangono carenze a livello strutturale ed organizzativo. Nel quartiere popolare distante di Viale Isonzo vi si sono stanziati comunit\u00e0 di gruppi Rom e Sinti, e ci\u00f2 crea non poche divergenze e attriti con la popolazione locale.\nFeste.\nMolto sentita dagli abitanti del quartiere \u00e8 la festa patronale. In onore di Santa Maria di Zarapoti, si svolge la seconda domenica di settembre.\nInfrastrutture e trasporti.\nStrade.\nIl quartiere \u00e8 attraversato dalla variante della Strada statale 106 Jonica. La strada, inaugurata nel 2011 dall'allora Ministro delle infrastrutture e dei trasporti Altero Matteoli, \u00e8 composta da due carreggiate e quattro corsie che hanno permesso il decongestionamento del traffico a cui il quartiere era particolarmente assoggettato.\nFerrovie.\nIl quartiere \u00e8 servito da una stazione ferroviaria sita sulla linea Cosenza-Catanzaro Lido delle Ferrovie della Calabria, servita dai treni della cosiddetta \"metropolitana di Catanzaro\".\nFino al 2008 era in servizio anche la stazione FS posta sulla linea Lamezia Terme-Catanzaro Lido."}
{"id": "1447443", "revid": "35804", "url": "https://it.wikipedia.org/wiki?curid=1447443", "title": "Col\u00f3n (El Salvador)", "text": "Col\u00f3n \u00e8 un comune del dipartimento di La Libertad, in El Salvador.\nAltri progetti.\n "}
{"id": "1447446", "revid": "287204", "url": "https://it.wikipedia.org/wiki?curid=1447446", "title": "Comasagua", "text": "Comasagua \u00e8 un comune del dipartimento di La Libertad, in El Salvador."}
{"id": "1447449", "revid": "226458", "url": "https://it.wikipedia.org/wiki?curid=1447449", "title": "Huiz\u00facar", "text": "Huiz\u00facar \u00e8 un comune del dipartimento di La Libertad, in El Salvador."}
{"id": "1447451", "revid": "767487", "url": "https://it.wikipedia.org/wiki?curid=1447451", "title": "Jayaque", "text": "Jayaque \u00e8 un comune del dipartimento di La Libertad, in El Salvador.\nAltri progetti.\n "}
{"id": "1447453", "revid": "1610933", "url": "https://it.wikipedia.org/wiki?curid=1447453", "title": "Tenrec", "text": ""}
{"id": "1447455", "revid": "226458", "url": "https://it.wikipedia.org/wiki?curid=1447455", "title": "Jicalapa", "text": "Jicalapa \u00e8 un comune del dipartimento di La Libertad, in El Salvador."}
{"id": "1447456", "revid": "109436608", "url": "https://it.wikipedia.org/wiki?curid=1447456", "title": "Gruppo della clorite", "text": "Le cloriti sono fillosilicati con formula chimica generica (MgFeAl)8(SiAl)8O20(OH)16. La formula cristallochimica \u00e8 (Mg,Fe)3(Si,Al)4O10(OH)2\u2022(Mg,Fe)3(OH)6.\nPiuttosto diffuse, sono usualmente prodotti di alterazione di altri minerali costituenti le rocce e si suddividono in ortocloriti (o talco-cloriti) e leptocloriti, secondo lo schema indicato:\nCaratteristiche chimico-fisiche.\nLe cloriti cristallizzano nel sistema monoclino, con abito pseudoesagonale o pseudotrigonale e sfaldatura in lamelle. I minerali appartenenti a questo gruppo sono teneri (2 o 3 della scala di Mohs). Il colore \u00e8 generalmente verde scuro, talvolta tendente al bruno o all'azzurro con l'eccezione della K\u00e4mmererite che \u00e8 di colore rosa violaceo e lucentezza madreperlacea.\nLe cloriti sono silicati di alluminio, magnesio, ferro e gruppi ossidrilici.\nL'atomo di silicio \u00e8 posto al centro di un tetraedro ai cui vertici sono posti gli atomi di ossigeno. Tra due strati tetraedrici si trovano gli atomi di alluminio, magnesio e ferro posti al centro di un ottaedro ai cui vertici si trovano i gruppi ossidrilici. I tre strati prendono il nome di pacchetto. Tra un pacchetto e l'altro si trova uno strato brucitico caratterizzato dal susseguirsi di ottaedri aventi al centro alluminio e magnesio ed ai vertici dei gruppi ossidrilici. I legami fra pacchetto e strato brucitico sono deboli, mentre all'interno dei pacchetti sono forti.\nOrigine e giacitura.\nLe cloriti sono abbastanza comuni nelle rocce metamorfiche di basso grado. Specialmente sono i componenti principali di cloritoscisti e talcoscisti che costituiscono vene rocciose chiamate comunemente pietra ollare.\nUtilizzi.\nLe cloriti hanno soltanto interesse scientifico e collezionistico, eccezion fatta per la pietra ollare che viene utilizzata per la produzione di vasellame (i cosiddetti lavezzi) ed utensili per la cucina (perlopi\u00f9 piastre per la cottura alla fiamma)."}
{"id": "1447457", "revid": "767487", "url": "https://it.wikipedia.org/wiki?curid=1447457", "title": "La Libertad (El Salvador)", "text": "La Libertad \u00e8 un comune del dipartimento di La Libertad, in El Salvador.\n\u00c8 uno dei posti pi\u00f9 famosi in tutta l'America centrale per il surf."}
{"id": "1447459", "revid": "1718925", "url": "https://it.wikipedia.org/wiki?curid=1447459", "title": "Recettore (biochimica)", "text": "In biochimica, un recettore \u00e8 una proteina, transmembrana o intracellulare, che si lega con un fattore specifico, definito ligando, causando nel recettore una variazione conformazionale in seguito alla quale si ha l'insorgenza di una risposta cellulare o un effetto biologico.\nIl senso farmacologico, invece, \u00e8 pi\u00f9 lato, essendo il recettore una molecola qualsiasi, bersaglio del farmaco in questione. La definizione di recettore assume in ambito farmacologico un significato pi\u00f9 ampio rispetto al campo biochimico. Viene infatti definito recettore qualsiasi struttura biologica che diviene bersaglio del farmaco. Tali strutture possono essere proteine, enzimi, lipidi ed acidi nucleici.\nLe tipologie di recettori.\nI recettori possono essere suddivisi in due grandi famiglie, a seconda della loro localizzazione cellulare: \nRecettori transmembrana.\nI recettori transmembrana, pi\u00f9 semplicemente definibili anche recettori di membrana, sono una classe di recettori che possiede domini extracellulari, transmembrana ed intracellulari. Anche questa tipologia di recettori \u00e8 suddivisibile in due differenti classi: ionotropi e metabotropici.\nRecettori intracellulari.\nSono la seconda grande famiglia di recettori, i quali sono localizzati all'interno della cellula, individuabili in due distinti compartimenti: nel citosol e nel nucleo. \nCaratteristiche generali.\nI recettori possono essere transmembrana, cio\u00e8 attraversare tutta la membrana plasmatica, oppure trovarsi solo su un lato di essa.\nI recettori di membrana contengono uno o pi\u00f9 segmenti idrofobici strutturati a elica di tipo \"alfa\" che attraversano la membrana pi\u00f9 volte.\nCanali ionici.\nDetti anche \"ionotropici\", sono recettori transmembrana.\nAlcuni canali ionici possono essere direttamente collegati a un recettore, aprendosi quando questo riceve il ligando.\nIn altri la pi\u00f9 semplice interazione \u00e8 il blocco fisico del poro del canale. Questo caso \u00e8 esemplificato dall'azione degli anestetici locali sul canale del sodio.\nEsempi pi\u00f9 complicati di interazione farmaco-canale comprendono la modulazione dei canali del calcio: in questo caso il processo di apertura del canale pu\u00f2 essere inibito o attivato dalla conformazione strutturale del ligando diidropiridina.\nIl canale che pi\u00f9 spesso viene considerato \u00e8 il recettore nicotinico dell'acetilcolina. Consiste di cinque diverse subunit\u00e0 chiamate con le lettere greche: due subunit\u00e0 \u03b1, una subunit\u00e0 \u03b2, una \u03b3 e una \u03b4. Ogni subunit\u00e0 attraversa la membrana cellulare per quattro volte, quindi in tutto 20 \"alfa-\"eliche. Il canale \u00e8 molto grande e pu\u00f2 essere visto al microscopio elettronico.\nIl sito recettoriale per l'aceticolina si trova sulle subunit\u00e0 \"alfa\"; devono essere occupati tutte e due i siti, per l'attivazione del canale.\nL'eterogeneit\u00e0 molecolare all'interno dei vari tipi di recettori ionotropici, anche rispondenti a un unico ligando, \u00e8 molto ampia, e il suo significato funzionale rimane ancora oscuro.\nLegame recettore-ligando.\nIl legame tra recettore e ligando \u00e8 una reazione definita come equilibrio dinamico. Il ligando si lega al recettore libero, induce la risposta e di seguito vi si distacca, in accordo con la legge di azione di massa ed in accordo con la seguente formula:\ndove Kd indica la costante di dissociazione che rappresenta la capacit\u00e0 del ligando di dissociarsi dal proprio recettore, ed \u00e8 perci\u00f2 un indice dell'affinit\u00e0 del ligando per il recettore\nModulazione delle risposte recettoriali.\nIl sistema ligando-recettore \u00e8 un equilibrio dinamico le cui condizioni sono continuamente regolate dalle stesse interazioni ligando-recettoriali. La carenza, l'eccesso o la sovraesposizione del recettore al ligando possono perturbare la risposta ed il segnale generato dal recettore.\nLa modulazione della trasduzione del segnale avviene a 4 distinti livelli di controllo:\nRecettori come bersagli dei farmaci.\nMolto spesso il farmaco \u00e8 analogo al substrato di un enzima e si comporta come competitore, inibendo l'azione del substrato naturale in maniera irreversibile (l'aspirina sulla cicloossigenasi) o reversibile (es.: la neostigmina sull'acetilcolinesterasi).\nLe due concezioni quindi sono leggermente diverse:"}
{"id": "1447460", "revid": "767487", "url": "https://it.wikipedia.org/wiki?curid=1447460", "title": "Nuevo Cuscatl\u00e1n", "text": "Nuevo Cuscatl\u00e1n \u00e8 un comune del dipartimento di La Libertad, in El Salvador."}
{"id": "1447462", "revid": "1318658", "url": "https://it.wikipedia.org/wiki?curid=1447462", "title": "Crystle Lightning", "text": "Biografia.\nNata ad Edmonton, nella provincia canadese di Alberta, in una famiglia d'etnia cree, possiede la doppia nazionalit\u00e0 canadese e statunitense. Ha praticato equitazione, scultura, pianoforte, canto, e danza. \u00c8 famosa soprattutto per le sue recitazioni in ambito televisivo e per aver interpretato una parte nella saga di American Pie."}
{"id": "1447463", "revid": "122903308", "url": "https://it.wikipedia.org/wiki?curid=1447463", "title": "Maria Anna di Baviera (1805-1877)", "text": "Biografia.\nMaria Anna era figlia del re Massimiliano I di Baviera (1756-1825) e della sua seconda moglie Carolina di Baden (1776-1841).\nAveva una sorella gemella, Sofia Federica, divenuta arciduchessa d'Austria come consorte di Francesco Carlo d'Asburgo-Lorena.\nIl 24 aprile del 1833, a Dresda, Maria spos\u00f2 il principe ereditario di Sassonia Federico Augusto, figlio del principe Massimiliano di Sassonia e di Carolina di Borbone-Parma. La coppia ebbe un'unica figlia, la principessa Maria Amalia, nata il 12 aprile 1834 e morta il 17 maggio dello stesso anno. \nNel 1836 Federico Augusto e Maria Anna divennero sovrani di Sassonia e lo furono fino al 1854, anno di morte di Federico. Gli succedette il fratello minore Giovanni di Sassonia (1801-1873) che, nel 1822, aveva sposato Amalia Augusta di Baviera (1801-1877), sorella maggiore di Maria Anna."}
{"id": "1447465", "revid": "17815", "url": "https://it.wikipedia.org/wiki?curid=1447465", "title": "Opico", "text": ""}
{"id": "1447466", "revid": "729019", "url": "https://it.wikipedia.org/wiki?curid=1447466", "title": "Stazione di Bellante-Ripattone", "text": "La stazione di Bellante-Ripattone \u00e8 una fermata ferroviaria, posta sulla linea Teramo-Giulianova. Serve il territorio comunale di Bellante, e in particolare la frazione di Ripattoni.\nStrutture e impianti.\nL'impianto \u00e8 gestito da Rete Ferroviaria Italiana (RFI). La fermata \u00e8 servita da un unico binario. In passato vi era anche un binario tronco che serviva il magazzino merci; oggi (2018) a testimonianza dello scalo merci \u00e8 rimasto solo il piano caricatore.\nMovimento.\nAl 2007, l'impianto risultava frequentato da un traffico giornaliero medio di 19,5 persone."}
{"id": "1447468", "revid": "35804", "url": "https://it.wikipedia.org/wiki?curid=1447468", "title": "Quezaltepeque (El Salvador)", "text": "Quezaltepeque \u00e8 un comune del dipartimento di La Libertad, in El Salvador.\nAltri progetti.\n "}
{"id": "1447469", "revid": "306856", "url": "https://it.wikipedia.org/wiki?curid=1447469", "title": "Lois Craffonara", "text": "Biografia.\nLaureato in filologia romanza all'universit\u00e0 degli studi di Padova, \u00e8 stato tra i fondatori ed il primo direttore (dal 2 settembre 1977) dell'Istituto Ladino \"Micur\u00e0 de R\u00fc\", che promuove la lingua e la cultura ladina. Ha mantenuto la carica fino al 31 dicembre 1992. Numerose le sue pubblicazioni sulla lingua e le usanze ladine, a cominciare dalla rivista annuale dal titolo \"Ladinia - Sf\u00f6i cultur\u00e2l dai ladins dles Dolomites\".\n\u00c8 consulente scientifico del Museum Ladin \u0106iastel de Tor di San Martino in Badia."}
{"id": "1447472", "revid": "35804", "url": "https://it.wikipedia.org/wiki?curid=1447472", "title": "Sacacoyo", "text": "Sacacoyo \u00e8 un comune del dipartimento di La Libertad, in El Salvador.\nAltri progetti.\n "}
{"id": "1447473", "revid": "30300", "url": "https://it.wikipedia.org/wiki?curid=1447473", "title": "Istonio", "text": ""}
{"id": "1447474", "revid": "767487", "url": "https://it.wikipedia.org/wiki?curid=1447474", "title": "San Jos\u00e9 Villanueva", "text": "San Jos\u00e9 Villanueva \u00e8 un comune del dipartimento di La Libertad, in El Salvador.\nLa citt\u00e0 si trova nella parte meridionale del dipartimento e confina con i comuni di Nuevo Cuscatl\u00e1n a nord, Huizucar a est, La Libertad a sud e Zaragoza a ovest. \nNella citt\u00e0 si trova un sito archeologico importante, chiamato \"Peidra Pintada\u201d (pietra dipinta), una roccia con tre metri di iscrizioni di antichi geroglifici.\nAltri progetti.\n "}
{"id": "1447475", "revid": "21880", "url": "https://it.wikipedia.org/wiki?curid=1447475", "title": "Tenrecomorpha", "text": ""}
{"id": "1447476", "revid": "30300", "url": "https://it.wikipedia.org/wiki?curid=1447476", "title": "Isola del Gran Sasso", "text": ""}
{"id": "1447478", "revid": "287204", "url": "https://it.wikipedia.org/wiki?curid=1447478", "title": "Chilecito", "text": "Chilecito \u00e8 una citt\u00e0 dell'Argentina, appartenente alla provincia di La Rioja, situata nella parte nord-occidentale della provincia."}
{"id": "1447479", "revid": "767487", "url": "https://it.wikipedia.org/wiki?curid=1447479", "title": "Chepes", "text": "Chepes \u00e8 una citt\u00e0 dell'Argentina, appartenente alla provincia di La Rioja, situata nella parte meridionale della provincia."}
{"id": "1447482", "revid": "767487", "url": "https://it.wikipedia.org/wiki?curid=1447482", "title": "Chamical", "text": "Chamical \u00e8 una citt\u00e0 dell'Argentina, appartenente alla provincia di La Rioja, situata a 140 km dal capoluogo provinciale."}
{"id": "1447487", "revid": "20931", "url": "https://it.wikipedia.org/wiki?curid=1447487", "title": "Bosco di Tanari", "text": ""}
{"id": "1447491", "revid": "339392", "url": "https://it.wikipedia.org/wiki?curid=1447491", "title": "Serra Bassa", "text": ""}
{"id": "1447493", "revid": "20931", "url": "https://it.wikipedia.org/wiki?curid=1447493", "title": "Stazione Relitta di Pino Laricio", "text": ""}
{"id": "1447494", "revid": "1516566", "url": "https://it.wikipedia.org/wiki?curid=1447494", "title": "Nocciolo (araldica)", "text": "In araldica il nocciolo compare spesso, soprattutto nell'araldica civica, sia come albero che con i suoi frutti."}
{"id": "1447495", "revid": "226458", "url": "https://it.wikipedia.org/wiki?curid=1447495", "title": "San Pablo Tacachico", "text": "San Pablo Tacachico \u00e8 un comune del dipartimento di La Libertad, in El Salvador."}
{"id": "1447496", "revid": "35804", "url": "https://it.wikipedia.org/wiki?curid=1447496", "title": "Santa Tecla (La Libertad)", "text": "Santa Tecla (detta anche Nuova San Salvador) \u00e8 il capoluogo del dipartimento di La Libertad, in El Salvador."}
{"id": "1447498", "revid": "768068", "url": "https://it.wikipedia.org/wiki?curid=1447498", "title": "Talao", "text": "Talao ( \"Tala\u00f2s\") \u00e8 un personaggio della mitologia greca, uno dei re di Argo, figlio di Per\u00f2 e di Biante.\nMitologia.\nTalao dal suo matrimonio con Lisimaca (o Lisianassa) gener\u00f2 Adrasto, Partenopeo, Mechisteo, Aristomaco, Pronace, Metidice ed Erifile. \nAdrasto e Mecisteo per tale discendenza sono indicati come i Talaionidi.\nPareri minori.\nSecondo Apollonio Rodio partecip\u00f2 alla spedizione degli argonauti ma nel mito non vi sono tracce significanti del suo ruolo in quelle avventure."}
{"id": "1447499", "revid": "226458", "url": "https://it.wikipedia.org/wiki?curid=1447499", "title": "Talnique", "text": "Telnique \u00e8 un comune del dipartimento di La Libertad, in El Salvador."}
{"id": "1447500", "revid": "767487", "url": "https://it.wikipedia.org/wiki?curid=1447500", "title": "Tamanique", "text": "Tamanique \u00e8 un comune del dipartimento di La Libertad, in El Salvador.\nAltri progetti.\n "}
{"id": "1447501", "revid": "110157", "url": "https://it.wikipedia.org/wiki?curid=1447501", "title": "Teotepeque", "text": "Teotepeque \u00e8 un comune del dipartimento di La Libertad, in El Salvador."}
{"id": "1447502", "revid": "226458", "url": "https://it.wikipedia.org/wiki?curid=1447502", "title": "Tepecoyo", "text": "Tepecoyo \u00e8 un comune del dipartimento di La Libertad, in El Salvador."}
{"id": "1447503", "revid": "35804", "url": "https://it.wikipedia.org/wiki?curid=1447503", "title": "Zaragoza (La Libertad)", "text": "Zaragoza \u00e8 un comune del dipartimento di La Libertad, in El Salvador.\nLa chiesa del Pilar, omonima di quella originale costruita nella Saragozza spagnola, costruita agli inizi del XIX secolo, fu distrutta nel 2006 .\nNote.\n "}
{"id": "1447504", "revid": "1201880", "url": "https://it.wikipedia.org/wiki?curid=1447504", "title": "Chris Owen", "text": "Nella sua carriera si \u00e8 distinto maggiormente in produzioni di film commedia, ottenendo la fama internazionale principalmente per aver ricoperto il ruolo di Chuck Sherman (soprannominato lo \"Sherminator\"), nella serie di film \"American Pie\". Nel 1999 ottenne una candidatura agli YoungStar Award come miglior giovane attore in un film drammatico, per il ruolo di Quentin Wilson, nel film \"Cielo d'ottobre\" diretto da Joe Johnston. \nBiografia.\nChris Owen nasce in Michigan, negli Stati Uniti d'America il 25 settembre 1980. Durante la sua infanzia la famiglia si trasferisce in California, ed inizia a recitare all'et\u00e0 di 10 anni, ottenendo una piccola parte nel film TV \"Le peloton d'ex\u00e9cution\" del 1991. Due anni pi\u00f9 tardi recita nella serie televisiva \"La famiglia Brock\" e nella sitcom \"Crescere, che fatica!\" e nel 1994 prende parte al suo primo film, \"Una lunga pazza estate\" diretto da Bob Clark. Nel 1995 recita nell'episodio pilota della serie \"VR.5\" e ottiene il ruolo dell'esile cadetto Wuligar, nel film \"Il maggiore Payne\" con protagonista Damon Wayans; nello stesso anno viene scritturato nel film \"Angus\". \nNel 1996 ottiene un ruolo nella commedia \"La pecora nera\", recitando anche in un episodio della serie \"The Faculty\" e in due episodi della prima stagione del dramma familiare \"Settimo cielo\", \"La gara delle zucche\" e \"Cuccioli\", nei panni del piccolo Sam. Nel 1997 prende parte al film \"The Ride\" e ad alcune serie televisive quali \"Social Studies\", \"Sister, Sister\" e \"Meego\", oltre al film TV \"Veronica's Video\"; nel 1998 ha recitato nella commedia adolescenziale \"Giovani, pazzi e svitati\". Dopo aver girato la commedia sentimentale \"Kiss Me\", Owen ottenne il ruolo di Quentin Wilson nel film diretto dal Premio Oscar Joe Johnston, dal titolo \"Cielo d'ottobre\", con protagonista Jake Gyllenhaal ed un cast eccelso che comprendeva, fra gli altri, Chris Cooper e Laura Dern. Grazie alla sua interpretazione, Owen ottenne una candidatura agli YoungStar Award come miglior giovane attore in un film drammatico. \nOttiene la sua fama internazionale grazie al ruolo di Chuck Sherman, soprannominato lo Sherminator, nella commedia sentimentale di successo \"American Pie\" del 1999 diretta dai fratelli Paul e Chris Weitz. Conclude l'anno recitando in un episodio della serie televisiva \"G vs E\".\nRiconoscimenti.\nYoungStar Award"}
{"id": "1447505", "revid": "149726", "url": "https://it.wikipedia.org/wiki?curid=1447505", "title": "Eschrichtius", "text": ""}
{"id": "1447507", "revid": "110157", "url": "https://it.wikipedia.org/wiki?curid=1447507", "title": "Candelaria (Cuscatl\u00e1n)", "text": "Candelaria \u00e8 un comune del dipartimento di Cuscatl\u00e1n, in El Salvador.\nStoria.\nIl 24 aprile 1906 Candelaria \u00e8 stata elevata a citt\u00e0 (decreto n\u00b0 931)."}
{"id": "1447508", "revid": "149726", "url": "https://it.wikipedia.org/wiki?curid=1447508", "title": "Eschrichtiidae", "text": ""}
{"id": "1447512", "revid": "155634", "url": "https://it.wikipedia.org/wiki?curid=1447512", "title": "Cojutepeque", "text": "Cojutepeque \u00e8 il capoluogo del dipartimento di Cuscatl\u00e1n, in El Salvador.\nCuriosit\u00e0.\nLa citt\u00e0 \u00e8 famosa in tutto l'El Salvador per le sue salsicce (\"los chorizos de Cojutepeque\")."}
{"id": "1447514", "revid": "124321233", "url": "https://it.wikipedia.org/wiki?curid=1447514", "title": "Potenti Vendicatori", "text": "I Potenti Vendicatori (\"Mighty Avengers\"), sono un supergruppo di supereroi dei fumetti, creato da Brian Michael Bendis (testi) e Frank Cho (disegni), pubblicato dalla Marvel Comics.\nCreatosi in seguito a Civil War, con l'obiettivo di trovare i superumani che rifiutano di aderire all\"'Atto di registrazione dei superumani\". Fondatore e membro del gruppo \u00e8 Iron Man, che ha scelto i componenti del gruppo insieme a Miss Marvel.\nCon l'arrivo del Dark Reign, il team ha cambiato formazione, includendo alcuni dei Vendicatori \"classici\".\nFormazione originale.\nIl gruppo \u00e8 formato da:\nIn seguito al gruppo si \u00e8 unita l'ex ribelle Jessica Drew alias la Donna Ragno, imposta da Stark dopo che quest'ultima gli ha portato il cadavere Skrull con le sembianze di Elektra trovato dai Nuovi Vendicatori in Giappone; Wasp, Ms. Marvel e in particolare la Vedova Nera inizialmente si oppongono al suo ingresso in squadra, ma alla fine l'accettano, con qualche riserva.\nStoria del gruppo.\nI Potenti Vendicatori sono stati formati da Iron Man, diventato direttore dello S.H.I.E.L.D., allo scopo di catturare i ribelli alla Registrazione, dopo la conclusione della guerra civile fra supereroi, oltrech\u00e9 per difendere lo Stato di New York, in quanto il gruppo fa parte dell'Iniziativa dei cinquanta Stati. Nonostante ci\u00f2, i Potenti Vendicatori si prefiggono di difendere il mondo intero. Amano definirsi i Vendicatori a discapito dei Vendicatori ribelli, che non considerano eroi ma solo criminali. Hanno anche una divisione canadese chiamata Omega Flight. La loro base \u00e8 la Stark Tower.\nNella loro prima storia i Potenti Vendicatori causano un \"black out\" mondiale affrontando Ultron e l'Uomo Talpa.\nWorld War Hulk.\nDurante \"World War Hulk\" il gruppo si allea con i Nuovi Vendicatori per fermare Hulk e i suoi Fratelli di guerra, ma vengono sconfitti facilmente dagli alieni che si dimostrano pi\u00f9 potenti e preparati di loro.\nI Potenti Vendicatori affronteranno, assieme ai Nuovi Vendicatori, un'epidemia dovuta ad un virus alieno che ha contagiato tutta New York, tramutando gli abitanti in simbionti simili a Venom.\nSecret Invasion.\nDopo aver scoperto che Elektra e Freccia Nera erano Skrull, Iron Man ha iniziato a sospettare che vi siano infiltrati anche fra i Potenti Vendicatori.\nDopo essere andati nella Terra Selvaggia ed aver affrontato, al fianco dei Nuovi Vendicatori, un gruppo di skrull con le sembianze di alcuni supereroi, il team si \u00e8 recato a New York per lo scontro finale con gli alieni: qui Jessica Drew si \u00e8 rivelata la regina skrull Veranke, ed \u00e8 stata uccisa in diretta mondiale da Norman Osborn, che sostituisce Stark a capo dell'Iniziativa.\nDark Reign.\nCon l'arrivo di Norman Osborn al posto di Tony Stark, i potenti Vendicatori subiscono un radicale cambiamento: Iron Man diventa il ricercato numero uno al mondo, Ms. Marvel lascia il gruppo per unirsi al team di Luke Cage, per aiutare lui e Jessica Jones a ritrovare la loro bambina, rapita dal sostituto alieno di Jarvis; anche la vera Jessica Drew si unisce a loro, non avendo altro posto dove andare. La Vedova Nera collabora col nuovo Capitan America, mentre di Wonder Man si perdono le tracce; soltanto Ares e Sentry vengono inclusi nei Vendicatori di Osborn.\nLa nuova formazione.\nMentre il mondo \u00e8 avvolto da misteriosi cataclismi di origine sovrannaturale, Jarvis si reca in Oklahoma per contattare Thor, ma lo Stato scompare misteriosamente; ritrovatosi al confine col Texas, il fedele maggiordomo viene raggiunto da Ercole e Amadeus Cho, che cercano di formare un nuovo team di Vendicatori per affrontare la minaccia. Jarvis li convince a reclutare Hank Pym (ora noto come Wasp) come leader del gruppo.\nNel frattempo, una rediviva Scarlet sta radunando altri supereroi da varie parti del mondo: i due Giovani Vendicatori Visione e Stature, il supersoldato statunitense U.S. Agent e il possente Hulk. Il gruppetto si ritrova a Wundagore, citt\u00e0 natale di Scarlet, da dove hanno origine tutti i cataclismi; al grido di \u00abVendicatori Uniti\u00bb gli eroi decidono di formare una squadra, cos\u00ec composta:\nHulk, come fece col gruppo originale, abbandona dopo la prima avventura.\nSi \u00e8 unito poi al team anche Quicksilver, dicendo alle telecamere di tutto il mondo di essere anch'esso stato sostituito dagli skrull. Jarvis e Pym sanno bene che il mutante mente, ma hanno deciso ugualmente di includerlo nel team, per concedergli una seconda occasione di riscatto. Pietro sembra voler stare alle regole, ma in realt\u00e0 desidera solo ritrovare l'amata sorella (non sapendo che la Wanda che ha riunito il gruppo \u00e8 in realt\u00e0 Loki).\nI Vendicatori riescono a fermare Chton ed Hank, per costruire una nuova base usando Jocasta, ingaggia una lotta \"amichevole\" con i Fantastici Quattro. Alla fine della battaglia, dove la Torcia Umana e la Cosa si sono scontrati con Ercole e Visione, Hank e Reed trovano un accordo e Mister Fantastic consegna a Wasp un congegno che servir\u00e0 a costruire un nuovo palazzo per i Potenti Vendicatori di dimensioni infinite.\nIn seguito, Quicksilver e U.S. Agent, scoprono in Cina un vecchio re Inumano, detto l'Innominato, che affronta l'Uomo Collettivo, l'Uomo Radioattivo e un gruppo di supereroi cinesi, sconfiggendoli facilmente in pochi secondi. A quel punto, U.S. Agent capisce che l'unico modo per sconfiggerlo \u00e8 radunare tutti i Vendicatori, non solo quelli di Pym, ma anche i Nuovi Vendicatori, l'Iniziativa e i Vendicatori di Norman Osborn, quindi inviano una richiesta d'aiuto al palazzo infinito dei Potenti Vendicatori; il messaggio viene intercettato e cancellato da Loki, nei panni di Scarlet, che per\u00f2 viene scoperta da Stature. Cassie cerca di informare gli altri compagni, ma viene bloccata da un incantesimo che le impedisce di parlare male di lei in sua presenza.\nCassie trova una scusa per andare a trovare i Giovani Vendicatori per informarli di Scarlet. Wiccan fa un incantesimo per portarla l\u00ec, perch\u00e9 lui e suo fratello Speed sono curiosi di conoscere la loro madre, senza sapere che al suo posto \u00e8 arrivata Loki, che ingaggia una violenta lotta con i Giovani Vendicatori, interrotta da Clint Barton, che irrompe sulla scena in cerca di risposte."}
{"id": "1447515", "revid": "1632387", "url": "https://it.wikipedia.org/wiki?curid=1447515", "title": "The Originals (Kiss)", "text": "The Originals \u00e8 la prima raccolta ufficiale del gruppo hard rock statunitense KISS, pubblicata il 21 luglio 1976 per l'etichetta discografica Casablanca Records.\nLa raccolta \u00e8 composta da tre dischi contenenti ciascuno i primi album pubblicati dal gruppo, ovvero \"Kiss\", \"Hotter than Hell\" e \"Dressed to Kill\". L'album include al suo interno anche un booklet di quattordici pagine sulla storia del gruppo, un adesivo (recante il marchio della Kiss Army) ed alcune carte da gioco con immagini di ogni singolo membro del gruppo. L'album raggiunse la trentaseiesima posizione nella classifica statunitense nel settembre del 1976.\nNel maggio del 1977 fu pubblicata una seconda edizione della raccolta che si differenzia dalla prima per la scritta \"Second Printing\", che ha raggiunto come punto massimo in classifica la posizione numero 125 nel giugno del 1977."}
{"id": "1447516", "revid": "149726", "url": "https://it.wikipedia.org/wiki?curid=1447516", "title": "Balaena", "text": ""}
{"id": "1447517", "revid": "226458", "url": "https://it.wikipedia.org/wiki?curid=1447517", "title": "El Carmen (Cuscatl\u00e1n)", "text": "El Carmen \u00e8 un comune del dipartimento di Cuscatl\u00e1n, in El Salvador."}
{"id": "1447518", "revid": "110157", "url": "https://it.wikipedia.org/wiki?curid=1447518", "title": "El Rosario (Cuscatl\u00e1n)", "text": "El Rosario \u00e8 un comune del dipartimento di Cuscatl\u00e1n, in El Salvador."}
{"id": "1447520", "revid": "767487", "url": "https://it.wikipedia.org/wiki?curid=1447520", "title": "Monte San Juan", "text": "Monte San Juan \u00e8 un comune del dipartimento di Cuscatl\u00e1n, in El Salvador."}
{"id": "1447521", "revid": "1873140", "url": "https://it.wikipedia.org/wiki?curid=1447521", "title": "Avebury", "text": "Ad Avebury, nella contea inglese dello Wiltshire, nei dintorni dell'omonimo villaggio, si trovano un grande henge e numerosi cerchi di pietre. Si tratta di uno dei monumenti neolitici europei meglio conservati ed \u00e8 databile attorno a 5000 anni fa. \u00c8 pi\u00f9 antico del sito megalitico di Stonehenge, che si trova a circa 32\u00a0km a sud, anche se i due siti sono quasi contemporanei. Si trova approssimativamente a met\u00e0 strada tra Marlborough e Calne, poco distante dalla A4 a nord della A361 verso Wroughton.\nAvebury \u00e8 di propriet\u00e0 della National Trust.\nIl monumento.\nMolte delle strutture arrivate a noi sono fatte in terra, e sono note come \"dighe\". Un enorme fossato esterno di 421 metri di diametro e 1,35 chilometri di circonferenza racchiude un'area di 115\u00a0000 metri quadrati. Gli unici siti conosciuti comparabili dello stesso periodo (Stonehenge e Flagstones nel Dorset) hanno una dimensione pari ad un quarto di Avebury. Il solo fossato ha una larghezza di 21 metri ed una profondit\u00e0 di 11 ed \u00e8 databile grazie al metodo del carbonio-14 tra il 3400 ed il 2625 a.C. Gli scavi hanno dimostrato che il sito venne ampliato in seguito, probabilmente usando materiale scavato dal fossato. \nAll'interno dell'area si trova un grande Cerchio Esterno che forma il pi\u00f9 grande cerchio di pietre della preistoria, con un diametro di 335 metri. Venne costruito contemporaneamente (o al massimo quattro o cinque secoli dopo) i lavori in terra. All'inizio c'erano 98 pietre erette alcune delle quali passavano le 40 tonnellate di peso. Queste pietre sono molto variabili in altezza (da 3,6 a 4,2 metri). La datazione al carbonio dei buchi in cui erano inserite le pietre risale al 2800-2400 a.C.\nNei pressi del monumento centrale vi sono altri due cerchi separati. Il Cerchio Interno Settentrionale misura 98 metri di diametro, nonostante siano rimaste solo quattro pietre di cui due cadute. Un gruppo di tre pietre si trova al centro, e la sua entrata punta a nord-est.\nIl Cerchio Interno Meridionale aveva un diametro di 108 metri prima della sua distruzione. Le sezioni restanti del suo arco si trovano ora sotto gli edifici del villaggio. Un unico grande monolito, alto 5,5 metri, si trova al centro ed era allineato con le pietre pi\u00f9 piccole fino alla sua distruzione avvenuta nel diciottesimo secolo. C'\u00e8 una Avenue di pietre accoppiate, la West Kennet Avenue, che entra dall'entrata meridionale, e tracce di una seconda, la Beckhampton Avenue, che porta fuori da quella occidentale.\nAubrey Burl ipotizza una serie di costruzioni tra i due cerchi interni costruita attorno al 2800 a.C., seguita dal cerchio esterno due secoli dopo, mentre le avenue sarebbero state aggiunte nel 2400 a.C.\nUn cerchio di alberi formato da due anelli concentrici, identificati tramite l'archeologia geofisica, si trovavano probabilmente nel settore nord-est del cerchio esterno secondo quanto scoperto negli scavi. Un tumulo pu\u00f2 essere osservato dall'alto nel quadrante nord-occidentale.\nIl complesso ha quattro entrate, due accoppiate a nord-nord-ovest e sud-sud-est, mentre le altre due sono sulla direttrice est-nord-est ed ovest-sud-ovest.\nNonostante sia una struttura artificiale, venne mostrata nella serie TV del 2005 \"Seven Natural Wonders\" come una delle meraviglie perch\u00e9 consiste di componenti naturali.\nDistruzione delle pietre.\nMolte delle pietre originali vennero distrutte a partire dal quattordicesimo secolo per recuperare materiale edile e per fare spazio all'agricoltura. Le pietre vennero distrutte anche per paura dei rituali pagani che venivano associati al sito. Sia John Aubrey che, in seguito, William Stukeley visitarono il sito e ne descrissero la distruzione. Stukeley pass\u00f2 buona parte del decennio del 1720 registrando i resti di Avebury e dei monumenti circostanti. Senza il suo lavoro avremmo un'idea molto pi\u00f9 scarna dell'aspetto del sito, e soprattutto avremmo poche informazioni sui cerchi interni.\nSolo 27 pietre del cerchio esterno sopravvissero e molte di queste sono state rierette da Alexander Keiller nel 1930. Attualmente ci sono pilastri in cemento che segnalano la locazione delle pietre mancanti, e si pensa che altre pietre siano sepolte sotto strati di terreno. La English Heritage sta attualmente svolgendo uno studio per capire se sia il caso di riavviare gli scavi per ritrovare e rialzare le pietre.\nScavi.\nGli scavi svolti ad Avebury sono stati limitati. Sir Henry Meux scav\u00f2 una trincea nel 1894 che diede una prima indicazione del fatto che i lavori in terra fossero stati fatti in due fasi distinte.\nIl sito venne studiato e scavato ad intermittenza tra il 1908 ed il 1922 da una squadra coordinata da Harold St George Gray. Egli fu in grado di dimostrare che i costruttori di Avebury avessero scavato per 11 metri nel gesso naturale scavando il fossato, usando corna di cervo europeo come principale strumento di scavo. Gray registr\u00f2 la base del fossato come piatta e larga 4 metri nonostante in seguito alcuni archeologi abbiano posto dubbi sul suo uso di manodopera non qualificata negli scavi, sottolineando che forse la forma sia stata involontariamente modificata. Gray trov\u00f2 nuovi manufatti sul fondo del fossato e recuper\u00f2 ossa umane, in particolare mandibole. Ad una profondit\u00e0 di circa 2 metri Gray incontr\u00f2 uno scheletro completo di donna alta solo 1,5 metri, che era stata sepolta in quel luogo.\nKeiller scav\u00f2 sotto le pietre che aveva rialzato dopo aver acquistato il sito nel 1934. Quando venne costruita una nuova scuola nel villaggio nel 1969 vi furono poche possibilit\u00e0 di esaminare il sito ed uno scavo, con l'intento di recuperare materiale da datare al carbonio-14, venne iniziato nel 1982.\nTeorie riguardo ad Avebury.\nUno degli aspetti discussi riguarda la conformazione del luogo: alto e snello, o basso e largo. Questo porta a numerose teorie relative all'importanza del genere nella Gran Bretagna neolitica con le pietre alte considerate 'maschi' e quelle basse 'femmine'. Le pietre non sono state lavorate in nessun modo e potrebbero essere state scelte a causa della loro forma. Molte persone hanno identificato quelle che ritengono scanalature artificiali sulla roccia, alcune pi\u00f9 convincenti di altre.\nLe ossa umane trovate da Gray fanno presupporre un qualche utilizzo funerario. Il culto antico, anche su larga scala, potrebbe essere stato una delle cause della costruzione del sito, insieme ai rituali sul ruolo maschio-femmina.\nL'area circostante, nonostante sembri racchiudere tutto il complesso, non ha propositi difensivi, visto che il fossato \u00e8 all'interno. Essendo un cerchio di pietre l'allineamento astronomico \u00e8 una teoria comune per spiegare il posizionamento delle pietre. Alcune teorie minori fanno riferimento ad alieni, alle linee ley, ai cerchi nel grano ed alla saggezza perduta degli antichi.\nForse la teoria pi\u00f9 strana \u00e8 quella proposta da Ralph Ellis che suggerisce che Avebury somigli ad un diagramma della Terra che si muove nello spazio, completo dei 23 gradi di inclinazione assiale.\nCome con Stonehenge, la carenza di scavi moderni e di affidabile datazione scientifica ne rende lo studio estremamente difficoltoso.\nIl triangolo di Avebury.\nBuona parte del piccolo villaggio di Avebury, \u00e8 racchiuso all'interno del monumento. due strade locali si intersecano all'interno del sito, ed i turisti possono camminare sui lavori in terra.\nLe due avenue di pietra (Kennet Avenue e Beckhampton Avenue) che si incontrano ad Avebury tracciano i due lati di un triangolo designato dall'UNESCO come un patrimonio dell'umanit\u00e0 che comprende The Sanctuary, Windmill Hill, Silbury Hill ed il West Kennet Long Barrow.\nL'Avebury alternativo.\nAvebury viene visto come centro spirituale da molte persone che professano paganesimo, wicca, druidismo e Etenismo, e per qualcuno \u00e8 addirittura pi\u00f9 importante di Stonehenge. I festival pagani attirano turisti, e specialmente il solstizio d'estate vede invasioni di fedeli di ogni confessione.\nCome con Stonehenge, comunque, l'accesso \u00e8 limitato. Mentre i cerchi di Avebury sono aperti a tutti, l'accesso \u00e8 controllato attraverso la chiusura del parcheggio per auto. Avebury ha un'importanza crescente in questi ultimi anni, e l'accessibilit\u00e0 dei turisti \u00e8 tuttora sotto studio del Sacred Sites, Contested Rites/Rights project.\nLa National Trust, che protegge il sito (di propriet\u00e0 dell'English Heritage), dialoga anche con la comunit\u00e0 pagana, che usa il sito come tempio religioso o come luogo di culto. Questo dialogo avviene attraverso un forum. Il progetto fornisce guide ai turisti che aiutano la comunicazione tra i pagani che frequentano il luogo ed i turisti.\nAvebury nei Media.\nL'area venne usata per girare \"Prigionieri delle pietre\" (Children of the Stones, 1976), un dramma televisivo britannico per ragazzi.\nIl cortometraggio muto di Derek Jarman \"A Journey to Avebury\" (1971) \u00e8 ambientato tra le pietre.\nLe pietre sono state inquadrate anche in un momento chiave della commedia del 1998 \"Still Crazy\", con Billy Connolly, Stephen Rea, Jimmy Nail, Timothy Spall e Bill Nighy. Il film mostra anche una scena all'interno del Leone Rosso di Avebury.\nVenne mostrato sul programma TV del 2005 \"Seven Natural Wonders\".\nIn una scena del film-cortometraggio \"Lucifer Risin\" (1972) di Kenneth Anger c'\u00e8 una breve inquadratura fissa tra le pietre di Avebury.\nIl romanzo del 2005 di Catherine Fisher \"Darkhenge\" \u00e8 ambientato dentro ed intorno ad Avebury.\nIl villaggio di Avebury viene anche citato, poche volte, nel telefilm \"The Lost World\" dove una dei protagonisti racconta di averci vissuto da piccola e ricorda di aver giocato tra i monoliti e i \"cerchi delle fate\".\nNel film documentario \"Nomad - In cammino con Bruce Chatwin\" (\"Nomad: In the Footsteps of Bruce Chatwin\") di Werner Herzog, Avebury viene visitato dal regista."}
{"id": "1447522", "revid": "124452979", "url": "https://it.wikipedia.org/wiki?curid=1447522", "title": "Lesley-Anne Down", "text": "Star cinematografica e televisiva, \u00e8 \napparsa in film come \"La Pantera Rosa sfida l'ispettore Clouseau\" (1976), \"1855 - La prima grande rapina al treno\" (1978), \"Una strada, un amore\" (1979), \"Nomads\" (1986), \"Il giustiziere della notte 5\" (1994) e altri celebri titoli che le hanno permesso di recitare con i pi\u00f9 grandi di Hollywood.\nNegli anni '80 la sua fama \u00e8 aumentata grazie al ruolo di Madelanie LaMotte, interpretato nella miniserie TV \"Nord e Sud\" (1985) e ripreso nei successivi due sequel (1986 e 1994), al fianco di Patrick Swayze.\nNumerose le soap opera da lei interpretate, da \"Dallas\" (1990) fino a \"Beautiful\" (2003-2012). Grazie al ruolo di Jackie Marone in \"Beautiful\", la Down \u00e8 riuscita a riaffermarsi e a farsi conoscere anche da un pubblico pi\u00f9 giovane.\nBiografia.\nCresciuta a Londra, con l'aiuto del padre ha intrapreso la carriera di modella all'et\u00e0 di dieci anni interpretando spot commerciali e vincendo diversi concorsi di bellezza. All'et\u00e0 di quindici anni Lesley ha gi\u00e0 girato quattro film ed \u00e8 stata eletta \"Britain's most beautiful teenager\".\nLesley-Anne ha incontrato suo marito Don E. FauntLeRoy, mentre giravano \"Nord e Sud\": i due vivono a Malib\u00f9, in California, con il loro figlio George-Edward. Lei ha anche due figlie ed un figlio avuti dal precedente matrimonio con William Friedkin, regista del film \"L'esorcista\".\nCarriera.\nGli esordi.\nIl suo debutto cinematografico risale al 1969 e, dopo alcuni film passati inosservati, nel 1971 interpreta il suo primo ruolo importante in \"La morte va a braccetto con le vergini\". Seguiranno titoli come \"La papessa Giovanna\" (1972) con Franco Nero, l'apprezzato horror \"La bottega che vendeva la morte\" (1974) e il poliziesco \"Ispettore Brannigan, la morte segue la tua ombra\" (1975), accanto a John Wayne, film grazie al quale acquista una certa popolarit\u00e0.\nAlternando al cinema i ruoli televisivi, dal 1973 al 1975 fa parte del cast fisso della serie \"Su e gi\u00f9 per le scale\", nella parte di Georgina Worsley.\nil successo.\nNel 1976 arriva la consacrazione cinematografica, quando viene scelta da Blake Edwards per interpretare il ruolo di Olga Bariosova (una spia russa) nel film \"La Pantera Rosa sfida l'ispettore Clouseau\" (1976) con Peter Sellers. Grazie a questo ruolo arrivano premi e ulteriori ruoli da protagonista in diversi film, accanto alle pi\u00f9 grandi star del cinema hollywoodiano, come il musical \"Gigi\" (1977) con Elizabeth Taylor, \"The Betsy\" (1978) con Tommy Lee Jones, e \"1855 - La prima grande rapina al treno\" (1978), film che riscuote molto successo, accanto a Sean Connery e Donald Sutherland. L'anno seguente interpreta \"Una strada, un amore\" con Harrison Ford, un misto tra dramma, amore e guerra che negli anni \u00e8 diventato un cult nel suo genere.\nIl nuovo decennio si apre con \"Taglio di diamanti\" (1980) con Burt Reynolds e David Niven, a cui seguono titoli come \"Sfinge\" (1981), avventura ambientata in Egitto, \"\u00c8 troppo facile\" (1982), basato sul romanzo di Agatha Christie, per il quale l'attrice percepisce un cachet di mezzo milione di dollari, \"Il gobbo di Notre Dame\" (1982), nella parte della bella Esmeralda a fianco di Anthony Hopkins che interpreta Quasimodo, ma soprattutto l'intrigante \"Nomads\" (1986), horror apprezzato sia dalla critica che dal pubblico, accanto a Pierce Brosnan per la regia di John McTiernan. Il film nonostante non abbia sbancato al box office, negli anni successivi verr\u00e0 considerato un vero cult del genere. Il decennio si chiude con il thriller \"Passi nella notte\" (1989).\nIl successo televisivo con \"Nord e Sud\".\nNegli anni '80 si dedica alla televisione e interpreta importanti miniserie TV, come \"Gli ultimi giorni di Pompei\" (1984), ancora una volta accanto a Franco Nero, ma soprattutto \"Nord e Sud\" (1985) nella parte di Madeline LaMotte. La serie, che vanta nel cast anche Patrick Swayze, Kirstie Alley, David Carradine, Robert Mitchum, Elizabeth Taylor e altri ancora, si rivela un successo internazionale e la Down acquista ancora maggiore fama, oltre alla candidatura ai Golden Globe quale miglior attrice non protagonista. In Italia la serie (trasmessa da Canale 5) \u00e8 premiata con un Telegatto. La coppia Swayze-Down, particolarmente apprezzata dal pubblico, \u00e8 ospite in numerosi show e appare sulle copertine delle pi\u00f9 importanti riviste. L'anno seguente viene annunciato un sequel conclusivo, \"Nord e Sud II\", che replica il successo della prima serie, sempre con la Down e Swayze e molti attori di fama mondiale come guest star.\nNel 1994 viene girato un terzo sequel dal titolo \"\" che per\u00f2 non riscuote successo.\nGli anni '90.\nTra il 1990 e il 1991 interpreta Stephanie Rogers nella soap opera \"Dallas\" accanto a Larry Hagman e Patrick Duffy. Fa molto discutere il cachet dell'attrice, forse chiamata per risollevare gli ascolti in declino, pari a 250.000 dollari per sei episodi.\nContinua anche a interpretare ruoli al cinema, tra cui l'ultimo capitolo de \"Il giustiziere della notte 5\" (1994), con Charles Bronson e \"The Secret Agent Club\" (1996) con Hulk Hogan. Si ritrover\u00e0 sul set con Bronson in \"Sospetti in famiglia\" (1995).\nDal 1997 al 1999 interpreta Olivia Richards nella soap \"Sunset Beach\" ricevendo ottime recensioni e l'apprezzamento del pubblico, ma dopo sole tre stagioni lo show viene bruscamente interrotto. Interpreta inoltre ruoli da \"guest star\" in numerose serie come \"La tata\" (1994) e \"Un detective in corsia\" (1996).\n\"Beautiful\" e il ritorno al cinema.\nDal 2003 al 2012 \u00e8 nel cast fisso della soap opera \"Beautiful\", dove interpreta la parte di Jacqueline Marone, detta Jackie, uno tra i personaggi pi\u00f9 amati nella serie, mamma di Dominick Marone (Jack Wagner). In passato \u00e8 stata sposata con Massimo Marone (Joseph Mascolo) e negli anni a seguire ha avuto molte relazioni con molti uomini tra cui Deacon Sharpe (Sean Kanan), Eric Forrester (John McCook), Stephen Logan (Patrick Duffy) e Owen Knight (Brandon Beemer), che diventa suo (ultimo) marito. \nJackie \u00e8 proprietaria di moda della 'Jackie M Boutique', negli ultimi anni la sua sede diventa quella della vecchia Spectra Fashion di Sally Spectra e Jackie torna al successo, anche se spesso dovuto a furti di modelli della Forrester Creations. Negli anni, una delle sue pi\u00f9 grandi rivali, Stephanie Forrester (Susan Flannery), con cui si \u00e8 pi\u00f9 \nvolte scontrata, diventa sua alleata e amica. \nNonostante il favore del pubblico, nel 2012 il suo personaggio esce di scena.\nContemporaneamente a \"Beautiful\", tra il 2005 e il 2006 appare in un cameo in due film diretti dal marito - Don E. FauntLeRoy - e interpretati da Steven Seagal, \"Today You Die\" (2005) e \"Mercenary\" (2006).\nConclusa la sua esperienza con la soap, l'attrice torna al cinema con ruoli di primo piano, viene infatti scelta dal regista Victor Salva per \"Rosewood Lane\" (2011), con Rose McGowan e per l'horror \"Dark House\" (2014). Entrambi i film in Italia usciranno direttamente in DVD. \nNel 2015 appare in tre film, tra cui \"Absolution - Le regole della vendetta\", che segna il ritorno ai film d'azione di Steven Seagal.\nDoppiatrici italiane.\nNelle versioni in italiano dei suoi film, Lesley-Anne Down \u00e8 stata doppiata da:"}
{"id": "1447523", "revid": "226458", "url": "https://it.wikipedia.org/wiki?curid=1447523", "title": "Oratorio de Concepci\u00f3n", "text": "Oratorio de Concepci\u00f3n (detto anche Oratorio de La Inmaculada Concepci\u00f3n) \u00e8 un comune del dipartimento di Cuscatl\u00e1n, in El Salvador."}
{"id": "1447524", "revid": "149726", "url": "https://it.wikipedia.org/wiki?curid=1447524", "title": "Neobalaenidae", "text": ""}
{"id": "1447525", "revid": "73843", "url": "https://it.wikipedia.org/wiki?curid=1447525", "title": "Mane Attraction", "text": "Mane Attraction \u00e8 il quarto album in studio della rock band statunitense White Lion, pubblicato nell'aprile del 1991 dalla Atlantic Records.\nHa raggiunto la posizione numero 61 della Billboard 200 negli Stati Uniti e la posizione numero 31 della Official Albums Chart nel Regno Unito.\nStoria.\nDopo due anni passati a comporre e registrare nuovo materiale, i White Lion pubblicarono \"Mane Attraction\" nella primavera del 1991. L'album venne ben accolto dai fan del gruppo, ma sfortunatamente fall\u00ec l'accesso alla top 20 in classifica, non riuscendo a bissare il successo dei due dischi precedenti. Tale insuccesso fu dettato principalmente dall'ascesa del movimento grunge, che stava spodestando dalle classifiche la maggior parte delle band pop metal degli anni '80. Per questo motivo, il nuovo album dei White Lion ricevette pochissimo, se non del tutto nullo airplay.\nVennero estratti i singoli \"Love Don't Come Easy\", che raggiunse la posizione numero 24 della classifica Mainstream Rock Songs, \"Lights and Thunder\" e una nuova versione del singolo di debutto della band, \"Broken Heart\". La canzone \"Out with the Boys\" venne pubblicata come raro singolo promozionale. L'album contiene inoltre l'unico pezzo strumentale registrato dai White Lion, \"Blue Monday\", composta come tributo al famoso chitarrista Stevie Ray Vaughan, morto mentre la band stava lavorando al disco.\nIl bassista James Lomenzo e il batterista Greg D'Angelo lasciarono i White Lion poco dopo la pubblicazione dell'album, citando \"differenze musicali\", e vennero rispettivamente rimpiazzati dai turnisti Tommy \"T-Bone\" Caradonna e Jimmy DeGrasso (quest'ultimo gi\u00e0 batterista dei Y&amp;T). Dopo un breve tour in supporto a \"Mane Attraction\", Mike Tramp e Vito Bratta decisero di sciogliere il gruppo con un concerto al Channel Club di Boston nel settembre del 1991.\nVenne realizzato un video musicale per il brano \"Farewell to You\" contenente alcuni momenti dell'ultimo tour della band. Il video \u00e8 stato poi inserito nella VHS \"Escape from Brooklyn\" del 1992.\nDopo un tentativo fallito di riunire ufficialmente i White Lion senza Bratta, Tramp rifonder\u00e0 i White Lion con una formazione completamente riassemblata nel 2005 e incider\u00e0 un nuovo album di inediti intitolato \"Return of the Pride\" nel 2008, a diciassette anni di distanza dall'uscita di \"Mane Attraction\".\nTracce.\nTutte le canzoni sono state composte da Vito Bratta e Mike Tramp."}
{"id": "1447527", "revid": "59151", "url": "https://it.wikipedia.org/wiki?curid=1447527", "title": "Micur\u00e0 de R\u00fc", "text": "Biografia.\nNicol\u00f2 o Nikolaus Bacher nacque nella \"vila\" R\u00fc di San Cassiano, oggi nel comune di Badia, in Alto Adige.\nProveniente da una famiglia ladina, ultimo di quattro figli, studi\u00f2 teologia e fu ordinato sacerdote a Salisburgo il 28 agosto 1814. Fu cappellano militare, educatore ed insegnante di \"storia naturale\" all'Imperial Regia Scuola Militare di Milano. Fu anche lettore di lingua italiana all'universit\u00e0 di Innsbruck.\nMolto legato alle sue origini, fu colui che stese, nel 1833, la prima grammatica della lingua ladina, \"Versuch einer de\u00fctsch-ladinischen Sprachlehre\" (Tentativo di una grammatica tedesco-ladina), scritta nell'ottica di unificare i diversi dialetti delle varie vallate.\nA lui \u00e8 intitolato l'Istituto Ladino \"Micur\u00e0 de R\u00fc\", nato nel 1976 per la tutela e la diffusione della lingua e cultura ladina e che ha la sua sede principale a San Martino in Badia."}
{"id": "1447529", "revid": "599013", "url": "https://it.wikipedia.org/wiki?curid=1447529", "title": "Micura de R\u00fc", "text": ""}
{"id": "1447530", "revid": "12290", "url": "https://it.wikipedia.org/wiki?curid=1447530", "title": "Brian Bendis", "text": ""}
{"id": "1447531", "revid": "33277", "url": "https://it.wikipedia.org/wiki?curid=1447531", "title": "Padre Arturo D'Onofrio", "text": ""}
{"id": "1447539", "revid": "116944", "url": "https://it.wikipedia.org/wiki?curid=1447539", "title": "ProFontWindows", "text": ""}
{"id": "1447540", "revid": "36426", "url": "https://it.wikipedia.org/wiki?curid=1447540", "title": "Affresco staccato", "text": ""}
{"id": "1447544", "revid": "47767", "url": "https://it.wikipedia.org/wiki?curid=1447544", "title": "Cappella Cornaro", "text": ""}
{"id": "1447547", "revid": "767487", "url": "https://it.wikipedia.org/wiki?curid=1447547", "title": "San Bartolom\u00e9 Perulap\u00eda", "text": "San Bartolom\u00e9 Perulap\u00eda \u00e8 un comune del dipartimento di Cuscatl\u00e1n, in El Salvador.\nAltri progetti.\n "}
{"id": "1447548", "revid": "125853589", "url": "https://it.wikipedia.org/wiki?curid=1447548", "title": "Feldschl\u00f6sschen", "text": "Feldschl\u00f6sschen Boissons SA (FBSA) \u00e8 un'azienda che produce birra, ed \u00e8 la prima impresa di bevande della Svizzera. \u00c8 stata acquisita da Carlsberg nel 2000.\nL'impresa.\nFeldschl\u00f6sschen Boissons SA (FBSA) ha la sua sede a Rheinfelden, nel Canton Argovia. Possiede 5 impianti di produzione distribuiti in tutta la Svizzera e 17 centri che si occupano della distribuzione di bevande. FBSA \u00e8 una filiale del gruppo Carlsberg Breweries.\nI prodotti.\nFBSA possiede 13 marchi e produce globalmente 50 tipi delle bevande nelle tre industrie della birra e le due nell'imbottigliamento delle acque minerali. Una parte importante della produzione di birra \u00e8 destinata all'esportazione.\nLe marche di birra e prodotte bibita (bevanda) sono:\nLa produzione.\nFBSA \u00e8 in grado di produrre annualmente 340\u00a0000\u00a0000 litri di birra e d'acqua minerale tramite i suoi 5 centri di produzione; questa cifra corrisponde a pi\u00f9 di 1 miliardo di bottiglie di 3,3 dl o anche 2000 bottiglie al minuto (24h/24)."}
{"id": "1447551", "revid": "12324180", "url": "https://it.wikipedia.org/wiki?curid=1447551", "title": "Jean Jacques Annaud", "text": ""}
{"id": "1447552", "revid": "21880", "url": "https://it.wikipedia.org/wiki?curid=1447552", "title": "Entomogamia", "text": ""}
{"id": "1447553", "revid": "110157", "url": "https://it.wikipedia.org/wiki?curid=1447553", "title": "Kiss Unplugged (video)", "text": "Kiss Unplugged \u00e8 un video del gruppo hard rock statunitense Kiss, pubblicato il 12 marzo 1996 in formato VHS per l'etichetta PolyGram Records. Il corrispondente album live \u00e8 \"Kiss Unplugged\".\nIl video \u00e8 una registrazione di un'esibizione tenuta dal gruppo nello programma Unplugged della rete televisiva MTV, avvenuta l'8 agosto 1995 nei Sony Studios di New York. Ciascun video di ogni canzone \u00e8 intervallato da filmati contenenti interviste di alcuni membri del gruppo, prove dello spettacolo ed alcune esibizioni durante il Kiss Konvention Tour del 1995. Il video \u00e8 stato premiato con il disco d'oro nel 1996."}
{"id": "1447559", "revid": "125957438", "url": "https://it.wikipedia.org/wiki?curid=1447559", "title": "Vandea", "text": "La Vandea () \u00e8 un dipartimento della Francia metropolitana nei Paesi della Loira.\nI dipartimenti confinanti sono Loira Atlantica a nord, Maine e Loira a nord-est, Deux-S\u00e8vres a est e Charente Marittima a sud, mentre a ovest affaccia sull'Oceano Atlantico.\nPrende il nome dall'omonimo fiume.\nLe principali citt\u00e0, oltre al capoluogo La Roche-sur-Yon, sono Fontenay-le-Comte, Les Sables-d'Olonne, Challans, Les Herbiers e Saint-Gilles-Croix-de-Vie.\nStoria.\nNell'antichit\u00e0, il territorio della Vandea, che prima della Rivoluzione francese era chiamato Basso Poitou, probabilmente \u00e8 stato occupato dal popolo gallico degli Ambiliati, per poi essere unito ai territori dei Pictoni da Augusto nel 16 a.C. Nel 57 a.C. nel Basso Poitou e in Bretagna giunsero le legioni di Gaio Giulio Cesare e, a causa delle interne divisioni tra le trib\u00f9, il capo dei Pictoni, Duratius, prefer\u00ec arrendersi. Cesare poi si accord\u00f2 con i Pictoni e diede loro delle navi per combattere i Veneti, i celti che vivevano in Bretagna, e in cambio li esoner\u00f2 dalle tasse. Non lo aiutarono invece per la Battaglia di Alesia, ma al contrario inviarono 8.000 uomini a Vercingetorige.\nIl Cristianesimo si diffuse nel Basso Poitou solo dopo la conversione dell'imperatore Costantino I, nel IV secolo. Tra i molti religiosi che evangelizzarono la regione sicuramente i pi\u00f9 attivi furono sant'Ilario di Poitiers (a cui vennero intitolati otto comuni) e san Martino di Tours (a cui vennero intitolati cinque comuni). L'occupazione romana del Basso Poitou dur\u00f2 fino alla met\u00e0 del V secolo, a causa dell'invasione dei Visigoti, tuttavia la regione fu poco segnata dalla presenza di questo popolo che si install\u00f2 pi\u00f9 a sud, e dopo la vittoria di Clodoveo I e Vouill\u00e9 del 507, il controllo della Vandea pass\u00f2 ai Franchi.\nLa regione venne poi toccata dall'invasione dei Saraceni che vennero fermati da Carlo Martello nella Battaglia di Poitiers del 732; secondo la tradizione alcuni saraceni sfuggiti dalla battaglia si sarebbero nascosti in Vandea. Quindi, si costruirono le citt\u00e0 carolinge, che anticipavano le future signorie; Carlo Magno cre\u00f2 ci\u00f2 che poi sar\u00e0 l'amministrazione feudale, mentre, non lontano dalle coste, vennero erette numerose abbazie e proprio un abate, San Filiberto fonder\u00e0 Noirmoutier, Lu\u00e7on e Saint-Michel-en-l'Herm che subiranno le prime invasioni dei Vichinghi. I drakkar vichinghi attaccarono spesso le coste del Basso Poitou, e queste vissero nel terrore fino alla fine del secolo. Dall'820, infatti, i signorotti locali iniziarono a prendere delle contromisure per respingere questa minaccia e per questo crearono la Contea di Herbauges, che si estendeva per il Pays de Retz, il nord della Vandea, comprese l'isola di Noimoutier e Bouin, fino alla valle di Clisson e Mauges. Fu necessaria per\u00f2 la cessione della regione della futura Normandia da parte di Carlo il Calvo e la resistenza del conte di Limoges, per porre fine alla minaccia vichinga.\nCon il feudalesimo, aument\u00f2 notevolmente il numero di abbazie e parrocchie e con i primi centri feudali si iniziarono a costruire imponenti castelli. La regione pass\u00f2 poi sotto il controllo dei conti di Poitiers, che divennero anche duchi d'Aquitania. La regione ebbe un forte sviluppo economico, con notevoli progressi nel campo dell'agricoltura, con lo sviluppo delle attivit\u00e0 costiere, della pesca, del commercio del sale, ma anche un forte sviluppo religioso con la costruzione di numerose chiese romaniche.\nCon il matrimonio di Eleonora d'Aquitania, contessa di Poitiers, con Enrico II d'Inghilterra del 1157, i figli acquisirono anche l'eredit\u00e0 della madre e infatti Riccardo I d'Inghilterra, divenuto conte di Poitiers, apprezz\u00f2 molto il Poitou e fece di Talmont una delle sue residenze. Il suo successore Giovanni si scontr\u00f2 con la famiglia dei Lusignano, provocando la reazione dei feudatari di Poitiers che chiesero a Filippo II di Francia di riappropriarsi della contea. L'annessione della contea alla Francia non fu per\u00f2 automatica e dopo alcune resistenze, solo Luigi IX di Francia riusc\u00ec ad annetterla nuovamente alla Francia affidandola al fratello Alfonso di Poitiers. Il XIII secolo fu un periodo di progresso commerciale (per Fontenay-le-Comte ed i porti vandeani), di miglioramento delle condizioni dei contadini (per la liberazione di numerosi servi della gleba), di prosciugamento delle zone paludose e di sviluppo della Chiesa.\nIl Poitou venne poi coinvolto nella Guerra dei cent'anni e fu una di quelle regioni che venne ceduta all'Inghilterra dopo il Trattato di Br\u00e9tigny del 1360. Carlo V di Francia infranger\u00e0 il trattato nove anni dopo, dando incarico a Bertrand du Guesclin di riconquistare i territori occupati dagli inglesi. Il Poitou torner\u00e0 alla Francia nel 1372 ad appannaggio del fratello di Giovanni II di Francia, il duca di Berry. La sconfitta subita nella battaglia di Azincourt e il conseguente Trattato di Troyes costrinsero il delfino Carlo VII di Francia a rifugiarsi a Poitiers che divenne la capitale del regno.\nDopo questi lunghi periodi di disordine, il Basso Poitou entr\u00f2 in un secolo di prosperit\u00e0. Fontenay-le-Comte divenne una grande citt\u00e0 e divent\u00f2 il capoluogo del Basso-Poitou; ebbe inoltre un importante risveglio culturale, artistico e urbanistico. Il rinascimento port\u00f2 con s\u00e9 anche la riforma protestante; e in alcune zone si diffuse il calvinismo; anche la Vandea fu teatro delle guerre di religione francesi, sia cattolici che protestanti si macchiarono di reciproche stragi e saccheggi; incendi vennero perpetrati a Bournezeau, Moutiers-les-Mauxfaits, Aubigny, Les Lucs-sur-Boulogne, Martinet, La Mothe-Achard, Maillezais, Lu\u00e7on, Fontenay-le-Comte e Les Sables-d'Olonne. Tuttavia in Vandea il protestantesimo non ebbe una grande diffusione, con Luigi XIV di Francia infatti venne abolito l'editto di Nantes e venne sostituito dall'editto di Fontainebleau, che costrinse i protestanti ad emigrare in Germania o nei Paesi Bassi.\nFinite le lotte di religione, agli inizi del XVIII secolo in tutto il Poitou, e in generale nelle varie regioni nord-occidentali della Francia, si diffuse e si radic\u00f2 profondamente nella popolazione la fede cattolica, grazie anche all'opera missionaria di san Luigi Maria Grignion de Montfort. Il sacerdote di origini bretoni, subito dopo la sua ordinazione inizi\u00f2 ad occuparsi dei poveri e degli ammalati nell'ospedale di Poitiers e poi si mise a predicare le missioni, prima in Bretagna e poi in tutto il Poitou, compresa la Vandea. La partecipazione della popolazione era solitamente molto elevata e con l'aiuto dei poitevini pot\u00e9 piantare croci, costruire e ristrutturare cappelle e chiese sparse in tutta la regione; inoltre proprio nel Poitou fond\u00f2 i suoi due istituti religiosi: la Compagnia di Maria e le Figlie della Sapienza e scrisse gran parte delle sue opere con le quali promosse il culto mariano e la recita del Rosario, venendo per\u00f2 aspramente criticato dai protestanti e soprattutto dai giansenisti con cui si scontr\u00f2 frequentemente.\nLa Vandea era una regione particolare, un territorio poco toccato dallo spirito generale del regno. Era governata da aristocratici piccoli e medi che non amavano la corte del re, restavano sui loro territori e interagivano con il loro popolo. I contadini erano legati ai loro nobili e ai loro preti.\nI cambiamenti portati dalla Rivoluzione francese non vennero accolti con favore dagli abitanti della Vandea, devotissima al re: tra i contadini si svilupp\u00f2 il culto del \"re martire\", che nel marzo 1793 insorsero contro la neonata repubblica facendo scoppiare le guerre di Vandea, una serie di guerre civili che durarono, con alcune pause, fino alla Restaurazione del 1815. I contro-rivoluzionari vandeani, che erano particolarmente cattolici e in gran parte monarchici, insorsero a causa della Costituzione civile del clero, dell'esecuzione del re Luigi XVI, ma soprattutto a causa dell'aggressiva politica estera iniziata nel 1792 che obblig\u00f2 la Convenzione nazionale ad emanare una legge che prevedeva la leva obbligatoria per 300.000 uomini. I vandeani non erano intenzionati a partecipare a delle guerre causate dalla Rivoluzione e quindi a morire per uno stato che non esprimeva i loro ideali e che non li rappresentava, per cui preferirono insorgere contro di essa e provare a restaurare la monarchia assoluta dei Borboni. Contadini, artigiani, nobili ed ex ufficiali formarono un agguerrito esercito lealista. Il modello dei guerriglieri vandeani fu la cristiana e monarchica Giovanna d'Arco, eroina del trono e dell'altare, indomita e santa combattente \"pro aris et focis\" della Francia d\"'ancien r\u00e9gime\". La repubblica attu\u00f2 una repressione molto violenta contro gli insorti e la regione ne usc\u00ec completamente devastata sia in termini di vite umane che di danni materiali; il governo repubblicano infatti non voleva solo fermare l'insurrezione ma anche evitare che le idee contro-rivoluzionarie si diffondessero, cosa che caus\u00f2 la morte di molti innocenti, tra cui donne e bambini, ed anche tra quella parte di popolazione che non aveva preso parte diretta all'insurrezione. La repressione produsse l'effetto opposto a quello sperato, infatti nonostante tutto i vandeani non si arresero e continuarono a combattere anche durante l'impero napoleonico, fino a quando Luigi XVIII non sal\u00ec al trono di Francia, cosa che in parte fu possibile anche grazie alla loro insurrezione.\nDopo la Monarchia di Luglio, che vide salire al trono Luigi Filippo, la duchessa di Berry Carolina di Borbone tent\u00f2, senza successo, di fare insorgere nuovamente la Vandea nel 1832 per far salire al trono l'erede designato da Carlo X, Enrico, conte di Chambord. Alla fine del XIX secolo la situazione politica della Vandea, divenne pi\u00f9 complessa; nella monarchica Vandea si svilupp\u00f2 infatti una corrente repubblicana moderata soprattutto nelle zone del sud. In Vandea nacque anche Georges Clemenceau, anticlericale e repubblicano, che fu leader del partito radicale e che ricoprir\u00e0 l'incarico di primo ministro francese nel 1906 e poi di nuovo nel 1917. Nel XIX secolo la Vandea ha continuato ad essere una zona principalmente rurale (che per\u00f2 non si era poco evoluta dal 1780, anche per via della guerra) ma si stabilirono alcune industrie: miniere di carbone, concerie e industrie tessili, che hanno permesso la nascita, come altrove, del movimento socialista e sindacalista.\nCon il XX secolo e soprattutto con la prima guerra mondiale, le rivalit\u00e0 politiche che comunque continuarono ad esserci, si attenuarono per fronteggiare la guerra, ma poi si ripresentarono nel periodo tra le due guerre mondiali. Durante la seconda guerra mondiale la Vandea venne occupata, come il resto della Francia, dalla Germania e dal 1941 fu interessata dai lavori per il Vallo Atlantico. Si former\u00e0 una resistenza agli invasori anche se sar\u00e0 poco efficace, tuttavia vi nacque Jean de Lattre de Tassigny, futuro maresciallo di Francia, che apporter\u00e0 un contributo essenziale nel fronteggiare l'invasione tedesca. Sotto la quarta e la quinta repubblica, la Vandea rest\u00f2 una regione a maggioranza conservatrice e i partiti di destra, anche estrema, furono molto votati; tuttavia il rifiuto per la repubblica comincia ad essere messo in discussione, cos\u00ec come il giudizio negativo dato all'insorgenza vandeana nel resto del Paese."}
{"id": "1447568", "revid": "36426", "url": "https://it.wikipedia.org/wiki?curid=1447568", "title": "Palazzo Valerio-Longo (Modugno)", "text": ""}
{"id": "1447569", "revid": "116944", "url": "https://it.wikipedia.org/wiki?curid=1447569", "title": "T con la virgola", "text": ""}
{"id": "1447571", "revid": "116944", "url": "https://it.wikipedia.org/wiki?curid=1447571", "title": "S con virgola", "text": ""}
{"id": "1447573", "revid": "116944", "url": "https://it.wikipedia.org/wiki?curid=1447573", "title": "S con la virgola", "text": ""}
{"id": "1447574", "revid": "116944", "url": "https://it.wikipedia.org/wiki?curid=1447574", "title": "T con virgola", "text": ""}
{"id": "1447575", "revid": "1745361", "url": "https://it.wikipedia.org/wiki?curid=1447575", "title": "Comus (divinit\u00e0)", "text": "Comus \u00e8 il nome attribuito, nella tarda antichit\u00e0, \nalla personificazione semidivina del \"komos\", quel genere di baldoria alcolica che ricorreva nei rituali dionisiaci e nel simposio.\nLa personificazione del \"komos\" non \u00e8 menzionata nella mitologia greca e romana ma compare unicamente con riferimento all'arte figurativa. Filostrato (III secolo) ce lo menziona nelle sue \u0395\u1f30\u03ba\u03cc\u03bd\u03b5\u03c2 (\"Immagini\"), descrivendo uno degli affreschi di una villa romana di Napoli: la mano del pittore lo aveva raffigurato come un giovane alato e sbronzo, con le gambe incrociate, dal volto paonazzo e il capo reclino sul petto. In mano aveva una lancia e nell'altra una torcia rovesciata. \nLa figura di Comus \u00e8 ripresa come soggetto di una stravagante opera in prosa (\"Comus, sive Phagesiposia Cimmeria, de luxu Somnium\", dell'umanista, musicologo e poligrafo Erycius Puteanus, del 1608) e dell'omonima \"masque\" di John Milton. \nNegli anni settanta, assieme al personaggio della \"masque\" miltoniana, ha ispirato il nome dell'omonimo gruppo musicale."}
{"id": "1447579", "revid": "49022", "url": "https://it.wikipedia.org/wiki?curid=1447579", "title": "Iutland", "text": ""}
{"id": "1447580", "revid": "1480654", "url": "https://it.wikipedia.org/wiki?curid=1447580", "title": "Museo della guerra bianca in Adamello", "text": " \nIl Museo della guerra bianca in Adamello \u00e8 un complesso museale con sede a Tem\u00f9 nell'Alta Val Camonica, in provincia di Brescia, e a Colico in provincia di Lecco.\n&lt;br&gt;Il museo \u00e8 dedicato alla conservazione e alla valorizzazione del patrimonio storico-militare derivante della prima guerra mondiale, ed in particolare della cosiddetta guerra bianca in Adamello-Presanella, ovvero il fronte d'alta montagna tra il passo dello Stelvio e il lago di Garda, che caratterizzava una parte del fronte italiano durante la Grande guerra.\nLa nascita.\nIl Museo della guerra bianca \u00e8 nato tra il 1972 e il 1974 per iniziativa di alcuni privati. Si trattava tuttavia di una apertura provvisoria e solo nel 1984 il museo, collocato nell'antica \"cas\u00e8ra\", apr\u00ec le proprie porte al pubblico.\nLe attivit\u00e0.\nLe attivit\u00e0 svolte dal museo riguardano il censimento, il recupero, la catalogazione, la classificazione, la conservazione e l'esposizione dei beni relativi alla guerra Bianca.\nSi tratta sia di beni mobili, come ad esempio reperti, manoscritti e fotografie, sia di beni immobili, come strade, sentieri militari e fortificazioni.\nDescrizione.\nNella vecchia sede del museo, nelle tre sale erano collocati oggetti e cimeli storici: armi, baracche da ricovero, oggetti di vita sul campo, stufe, coperte.\nNelle sale, collegate da tre lunghi corridoi, erano state esposte al pubblico bandiere, scudi, attrezzature alpinistiche, bombe a mano, oggetti d'uso quotidiano.\nLa sede del museo \u00e8 stata trasferita nella piazza del centro di Tem\u00f9. L'edificio \u00e8 suddiviso su due piani: al primo piano sono esposti una baracca ricostruita con i materiali originali del conflitto ed un cannone da 75/27 Mod. 1911. Si possono inoltre osservare i tipi di proiettile da cannone utilizzati nella guerra e fotografie originali d'epoca. \n&lt;br&gt;Al piano superiore sono collocate le bacheche con armi, munizioni, divise dei due eserciti e la ricostruzione di una teleferica anch'essa composta con pezzi originali del conflitto.\nI forti di Colico e Fuentes.\nDal 2008 grazie alla collaborazione della regione Lombardia, il museo ha preso in carico dal Comune di Colico la gestione di Forte Montecchio Nord, mentre dal 2012 ha avviato la gestione, in accordo con la Provincia di Lecco, del Forte di Fuentes."}
{"id": "1447588", "revid": "17815", "url": "https://it.wikipedia.org/wiki?curid=1447588", "title": "Candelaria (El Salvador)", "text": ""}
{"id": "1447591", "revid": "106990", "url": "https://it.wikipedia.org/wiki?curid=1447591", "title": "Maria Cristina de' Medici", "text": "Biografia.\nInfanzia.\nNata deforme o ritardata (come la zia Maria Maddalena de' Medici), Maria Cristina fu battezzata il 21 novembre 1610.\nIn convento.\nNel 1619 venne rinchiusa nel convento delle Monache di Santo Stefano, chiamato la Santissima Concezione, ma non prese mai i voti.\nMorte e sepoltura.\nStando a quanto riferisce il diario di corte di Cesare Tinghi, mor\u00ec nella Villa medicea di Poggio Imperiale.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "1447592", "revid": "17815", "url": "https://it.wikipedia.org/wiki?curid=1447592", "title": "El Rosario (El Salvador)", "text": ""}
{"id": "1447595", "revid": "17815", "url": "https://it.wikipedia.org/wiki?curid=1447595", "title": "Santa Tecla (El Salvador)", "text": ""}
{"id": "1447596", "revid": "17815", "url": "https://it.wikipedia.org/wiki?curid=1447596", "title": "Zaragoza (El Salvador)", "text": ""}
{"id": "1447597", "revid": "466539", "url": "https://it.wikipedia.org/wiki?curid=1447597", "title": "Felice Varesi", "text": "Biografia.\nEsord\u00ec a Varese nel 1834 ed ebbe in repertorio, durante la prima parte della sua trentennale carriera, soprattutto opere di Gaetano Donizetti, del quale tenne a battesimo \"Linda di Chamounix\" (Vienna, 1842). Scritturato al Teatro Regio di Torino con Eugenia Tadolini e Carlo Guasco per la stagione 1843-44, fu interprete di un'infelice \"Giovanna I di Napoli\" di Pietro Antonio Coppola e dell'esordio torinese de \"I Lombardi alla prima crociata\", opera che, con tutta probabilit\u00e0 segn\u00f2 il suo primo contatto con Giuseppe Verdi.\nNegli anni a venire il Varesi, che era andato specializzandosi nel repertorio verdiano, riscosse un enorme successo quale creatore del ruolo di protagonista del \"Macbeth\" (Firenze, 1847) e, soprattutto, del \"Rigoletto\" (Venezia, 1851), melodramma del quale, grazie anche al suo fisico \"basso, tarchiato, un po' sbilenco\" (Gino Monaldi), egli seppe dare un'interpretazione scenico-vocale rimasta a lungo insuperata. Non altrettanto fortunato fu il suo Giorgio G\u00e9rmont (\"La traviata\") e proprio la mancata comprensione del personaggio da parte di Varesi rappresent\u00f2 uno dei motivi alla base del \"fiasco\" della \"Traviata\" (Venezia, 1853).\nVaresi fu uno tra i pi\u00f9 grandi baritoni verdiani. La sua voce, bench\u00e9 \"vibrante, sonora e pastosa\" (Monaldi), non aveva i crismi dell'eccezione, ma Varesi riusc\u00ec a trasfondere la sua natura calda e appassionata nell'incisivit\u00e0 del fraseggio e nell'impetuosit\u00e0 dell'espressione: un po' inferiore ad altri nel repertorio donizettiano e belliniano, Varesi trov\u00f2 dunque in Verdi \"quel non so che di violento, di febbrile, e quasi di aspro e selvaggio\" (Monaldi) che ben si confaceva alle qualit\u00e0 intrinseche del suo temperamento.\nMor\u00ec a Milano nel 1889."}
{"id": "1447602", "revid": "117943437", "url": "https://it.wikipedia.org/wiki?curid=1447602", "title": "Arrivi e partenze (programma televisivo)", "text": "Arrivi e partenze \u00e8 in assoluto il primo programma televisivo della neonata RAI - Radiotelevisione Italiana. Dopo alcune prove sperimentali nel 1953, la prima puntata del programma, infatti, va in onda alle 14:30 di domenica 3 gennaio 1954, subito dopo la cerimonia inaugurale delle trasmissioni ufficiali.\nIl programma rivela al pubblico un giovane presentatore italo-statunitense, Mike Bongiorno, che presto diventer\u00e0 il \"re del telequiz\", e segna il debutto di Antonello Falqui, che ne \u00e8 il regista.\nBongiorno, che viene scelto personalmente da Vittorio Veltroni, direttore generale della Rai, intervista personaggi italiani e internazionali in partenza o in arrivo negli aeroporti e nei porti italiani. L'altro intervistatore del programma \u00e8 Armando Pizzo, giornalista Rai."}
{"id": "1447608", "revid": "933835", "url": "https://it.wikipedia.org/wiki?curid=1447608", "title": "Assignano", "text": "Assignano \u00e8 una frazione del comune di Collazzone (PG). Il centro abitato \u00e8 collocato lungo la strada comunale che porta da Collazzone a Pantalla. I residenti sono 14.\nStoria.\nNei tempi antichi era chiamato Castello di Coldimezzo. Vanna di Bernardino di Guidone dei conti di Coldimezzo spos\u00f2, nel 1267, Jacopone da Todi: la sua tragica morte, in seguito al crollo di un pavimento di una sala da ballo, port\u00f2 Jacopone alla vocazione mistica .\nNell'aprile 1408 si svolse una battaglia tra le truppe perugine di Rosso Guelfaglione e quelle napoletane di Braccio da Montone, con esiti infausti per le prime .\nNell'anno 1444 il condottiero Niccol\u00f2 Fortebraccio assal\u00ec il castello e lo danneggi\u00f2.\nOra il borgo \u00e8 stato completamente ristrutturato.\nEconomia e manifestazioni.\nIl paese \u00e8 circondato dalla campagna e da ampi boschi, le attivit\u00e0 agricole ed agrituristiche sono diffuse.\nIn passato era diffusa l'attivit\u00e0 del \"cocciaro\" (vasaio), presente fino agli anni '80."}
{"id": "1447612", "revid": "27406", "url": "https://it.wikipedia.org/wiki?curid=1447612", "title": "Coldimezzo", "text": ""}
{"id": "1447613", "revid": "1573940", "url": "https://it.wikipedia.org/wiki?curid=1447613", "title": "Eublepharis", "text": "Eublepharis \u00e8 un genere di piccoli gechi appartenenti alla famiglia Eublepharidae.\nIl loro nome deriva da \"eu\"= vero e \"blephar\"= palpebra, che indica la caratteristica di avere palpebre funzionali, contrariamente alla maggior parte delle specie di gechi che hanno invece palpebre fisse.\nDescrizione.\nSono sauri di media taglia, di colore molto variabile, con pelle di aspetto rugoso. Sono sprovvisti di lamelle subdigitali e sono quindi prevalentemente terrestri. Come gli altri eublefaridi sono dotati di palpebre funzionali.\nBiologia.\nHanno abitudini notturne e crepuscolari.\nSono terrestri e si nutrono di insetti.\nTassonomia.\nIn questo genere sono riconosciute 5 specie:\nIl geco \"Goniurosaurus kuroiwae\" venne inizialmente considerato appartenente al genere \"Eublepharis\" e descritto con i sinonimi \"Eublepharis orientalis\" ; \"Eublepharis kuroiwae\"; \"Eublepharis kuroiwae kuroiwae\"; \"Eublepharis kuroiwae splendens\" ; \"Eublepharis splendens\" e \"Eublepharis kuroiwae\" .\nConservazione.\nSecondo la lista rossa IUCN nessuna specie \u00e8 a rischio ma \"E. angramainyu\" viene classificato come \"dati insufficienti\" (DD)."}
{"id": "1447619", "revid": "767487", "url": "https://it.wikipedia.org/wiki?curid=1447619", "title": "Nicola Giannattasio", "text": "Biografia.\nGiocatore di calcio a 5 e giornalista, risiede da sempre a Prato. Nella squadra della sua citt\u00e0 ha mosso i primi passi da calcettista, fino a conquistare due scudetti (2001-02 e 2002-03), una Coppa Italia (2001-02) e una Supercoppa italiana (2002).\nCarriera sportiva.\nNella stagione 1997-98 entra nel settore giovanile del Prato Calcio a 5, alla sua prima stagione nella massima serie. Gioca nell'Under 21 biancazzurra fino al 2002, ma gi\u00e0 nel 1999 entra a far parte della rosa della prima squadra, diventando il secondo di Claudio Fiori dopo l'infortunio occorso a David Calabria. \nNel marzo del 2000 a Jesi, il tecnico Alberto Carobbi lo fa esordire in serie A all'et\u00e0 di 19 anni. L'anno dopo arriva a Prato Jes\u00fas Velasco e con lui alla guida la squadra compie il definitivo salto di qualit\u00e0. I nuovi metodi di allenamento introdotti dal tecnico iberico lo mettono in difficolt\u00e0, tant'\u00e8 che la societ\u00e0 acquista un nuovo portiere Alessandro Sferrella da affiancare a Fiori. La stagione successiva, per\u00f2, \u00e8 quella del rilancio e della consacrazione. Velasco ha fiducia in lui e lo schiera come titolare nei play-off scudetto a partire dai quarti di finale contro il Reggio Calabria. L'ottima prestazione vale la conferma tra i pali anche nelle tre tiratissime gare di semifinale contro la Lazio, ma un'espulsione lo costringer\u00e0 a guardare i compagni dalla tribuna nella finale contro lo Stabia.\nIl 2002-03 lo vede affiancare il veterano Fiori nel corso di una stagione in cui i due si alternano tra i pali. Arrivano l'esordio nella UEFA Futsal Cup, e la vittoria del secondo scudetto, ma nei play off Velasco gli preferisce Fiori. Con l'acquisto poi del portiere italo-brasiliano Alexandre Feller, si trasferisce in prestito al San Michele in serie A2. La squadra, che ha come allenatore Pippo Quattrini, gi\u00e0 capitano del Prato bi-scudettato, chiude la stagione al 6\u00ba posto, una posizione fuori dai play-off promozione. Nel 2004/2005 passa, ancora in prestito, all'Atlante Grosseto, con cui vince il campionato di serie B, affermandosi come uno dei migliori portieri della categoria.\nNel 2005-06 \u00e8 di nuovo in A2, ma il Grosseto retrocede in serie B. Si consola classificandosi al primo posto nel corso periferico per allenatori di calcio a 5 che si svolge a Coverciano, ottenendo cos\u00ec l'attestato di abilitazione. Nel 2006-07 risponde alla chiamata del vecchio amore, il Prato, appena retrocesso in A2. I numerosi problemi economici tuttavia costringono la societ\u00e0 a privarsi dei migliori giocatori e dopo un discreto girone di andata arriva un'altra, amara, retrocessione. Nel 2007-08 \u00e8 chiamato dal suo vecchio compagno di squadra Velimir Andreji\u0107 al Kaos Futsal, appena promosso dalla serie B. Dopo l'esperienza al Kaos torna in Toscana, alla Poggibonsese, in serie B. Raggiunge due volte la Final Eight di Coppa Italia, perdendo nel 2010 la finale contro la Cogianco Genzano. Nella stagione 2013/14 un'altra finale persa, quella per la promozione in A2, contro l'Arzignano. Dal 2011 \u00e8 anche allenatore della formazione Under 21, condotta alla vittoria del campionato regionale nel 2014/15.\nAttivit\u00e0 giornalistica.\nA 19 anni, nel settembre del 2000, inizia a collaborare con il \"Corriere di Prato\" ed il \"Corriere di Firenze\", occupandosi prima di cronaca e successivamente di sport. Dal 2001 si occupa di tutti i principali sport della citt\u00e0 di Prato: Calcio, Calcio a 5, Pallamano, Hockey su pista e Rugby. Collaborazione che prosegue tuttora.\nIn particolare segue la promozione del dalla C2 alla C1, e gli scudetti del Prato Calcio a 5 e dell'Hockey Primavera Prato. La Final Four di Champions League di Hockey su pista nel 2004, diverse edizioni del \"Gran Premio Industria e Commercio\" di ciclismo, la Final Four di Coppa Italia di volley femminile nel 2007. Le amichevoli della nazionale italiana di Rugby contro Francia e Tonga. Nel 2002 fonda e dirige il portale internet Sportalprato.it, unico ad occuparsi dello sport nella citt\u00e0 di Prato. Nel 2003 si iscrive all'albo dei giornalisti non professionisti.\nNel 2004 scrive, con la collaborazione dell'amico ed ex compagno di squadra Pippo Quattrini il libro \"Il Calcio a 5 - Campioni e segreti di una disciplina che in pochi anni ha saputo entrare nel cuore di milioni di italiani\", edito da Armenia per la collana ECO SPORT. Si tratta dell'unico libro pubblicato in Europa che parla della nascita e dell'evoluzione del Calcio a 5 nel mondo. Nel 2007 viene nominato Direttore Responsabile del settimanale \"Pallaalcentro.org\", rivista specializzata del calcio a 5 nella regione Toscana. Dal 2011 al 2014 \u00e8 redattore presso Radio Insieme di Prato."}
{"id": "1447621", "revid": "729019", "url": "https://it.wikipedia.org/wiki?curid=1447621", "title": "Gianfrancesco Maria de' Medici", "text": "Biografia.\nNato quando il padre si trovava a Venezia come generale al servizio della Serenissima, era nato da una relazione illegittima, ma venne legittimato dal fatto che i suoi genitori si sposarono il giorno della sua nascita. Poich\u00e9 la madre aveva una reputazione discutibile, le fu tolto dopo la morte del marito avvenuta nel 1621 e fu allevato dai Medici a Firenze.\nSua madre lo segu\u00ec, ma fu segregata a Villa Le Macine, poi imprigionata, poi rinchiusa in un convento fino al 1639. I Medici fecero annullare il matrimonio di Don Giovanni in modo da evitare qualsiasi rivendicazione dinastica. Gianfrancesco Maria divenne cos\u00ec illegittimo, ma la famiglia granducale gli concesse uno stipendio annuo."}
{"id": "1447625", "revid": "1590006", "url": "https://it.wikipedia.org/wiki?curid=1447625", "title": "Gemitus Britannorum", "text": "Il Gemitus Britannorum (\u00abIl lamento dei Britanni\u00bb, in inglese \"Groan of the Britons\") \u00e8 il nome con cui \u00e8 passato alla storia l'ultimo appello con cui la popolazione della Britannia post-romana chiese aiuto a Flavio Ezio - si tratterebbe invece di Egidio, \"magister militum\" di Ezio - generale dell'Impero romano d'Occidente contro gli invasori germanici. \nDatato attorno al 446, questo messaggio viene citato da Gildas nel \"De Excidio Britanniae\" e poi da Beda. \nStoria.\nLa petizione rimase praticamente inascoltata perch\u00e9 i Romani erano impegnati a contenere gli Unni. Tuttavia nel 447 Roma invi\u00f2 il generale e vescovo Germano (378-448) probabilmente col compito di riorganizzare il partito filo-imperiale nell'isola. \nAnche se pare che egli abbia guidato, con qualche successo, i Romano-Britannici contro Pitti e Scoti che facevano scorrerie dal nord, nel 449 i mercenari germani che, secondo la tradizione erano stati chiamati da Vortigern e si erano sempre pi\u00f9 imposti nell'isola, si ribellarono e negli anni successivi il loro potere si estese a macchia d'olio a tutta la parte orientale dell'isola. \nNei sessant'anni seguenti i Britanni furono ricacciati verso la Scozia, il Galles e la Cornovaglia, sebbene molti di loro convissero assieme agli Anglosassoni. Molti altri, per\u00f2, emigrarono nel 458 in Gallia e in Spagna, rispettivamente in Bretagna e Galizia."}
{"id": "1447626", "revid": "729019", "url": "https://it.wikipedia.org/wiki?curid=1447626", "title": "Famatina", "text": "Famatina \u00e8 una citt\u00e0 dell'Argentina, appartenente alla provincia di La Rioja, situata nell'estremo nord della provincia."}
{"id": "1447629", "revid": "1543377", "url": "https://it.wikipedia.org/wiki?curid=1447629", "title": "Warnem\u00fcnde", "text": "Warnem\u00fcnde \u00e8 un quartiere della citt\u00e0 tedesca di Rostock, appartenente al primo distretto. \u00c8 una nota stazione turistica balneare, posta sulle rive del Mar Baltico.\nGeografia fisica.\nWarnem\u00fcnde si trova nella zona nord del territorio cittadino, alla foce del fiume Warnow nel Mar Baltico.\nStoria.\nWarnem\u00fcnde fu fondata l'11 marzo 1323, al tempo exclave di Rostock.\nL'11 giugno 1677, durante la guerra di Scania, al largo tra Warnem\u00fcnde-Gjedser (od. Gedser), l'ammiraglio danese Niels Juel al comando di una squadra navale di 8 vascelli, 5 fregate e 2 galee, intercett\u00f2 la squadra svedese dell\u2019ammiraglio Erik Sj\u00f6blad composta da 2 vascelli, 6 fregate e 3 brigantini, che da Gotemburgo (od. G\u00f6teborg), passando per il Grande Belt, desiderava riunirsi col grosso della flotta ad Est. Juel nelle due ore di combattimento che ne seguirono presso l\u2019isola di M\u00f8n, inflisse gravi perdite agli svedesi i quali persero 7 unit\u00e0 e videro la cattura di Sj\u00f6blad.\nInfrastrutture e trasporti.\nWarnem\u00fcnde costituisce la parte pi\u00f9 esterna e settentrionale del porto-canale di Rostock permettendo l\u2019accesso dal lago Breitling, bacino interno (\"Bodden\") nell\u2019estuario del Basso Warnow (\"Unterwarnow\"), al golfo di Meclemburgo, sul mar Baltico, attraverso il nuovo corso del canale marittimo (\"Neuer Strom/Seekanal\") mentre, innanzi la spiaggia a ponente del vecchio corso del canale (\"Alter Strom\") \u00e8 situato anche il faro. Warnem\u00fcnde costituiva anche il punto d'imbarco/sbarco che univa ferroviariamente la citt\u00e0 anseatica di Rostock alla Danimarca, tramite il treno \"Ostsee Express\" (Berlino-Copenaghen), con sbarco a Gedser, soppresso alcuni anni or sono.\nRiguardo ai trasporti urbani, essa conta 2 stazioni (Warnem\u00fcnde e Warnem\u00fcnde Werft) sulle linee S1 (Rostock Hauptbahnhof \u2194 Warnem\u00fcnde) ed S2 (G\u00fcstrow \u2194 Warnemunde) della \"S-Bahn\" di Rostock."}
{"id": "1447640", "revid": "1784425", "url": "https://it.wikipedia.org/wiki?curid=1447640", "title": "Nawaz Sharif", "text": "Sharif ha ricoperto per tre volte la carica del Primo ministro: dal 1990 al 1993, dal 1997 al 1999 e dal 2013 al 2017.\nCarriera.\n\u00c8 un musulmano sunnita di simpatie wahhabite, dottrina maggioritaria solo in Arabia Saudita.\nQuesto legame privilegiato con l'Arabia Saudita ha favorito il trasferimento di grandi aiuti economici da parte di Riad, parte dei quali hanno favorito assieme alla costruzione di moschee, la creazione di madrase, o scuole coraniche, in molte zone del paese, divenendo rifugio di islamisti radicali e che da allora alimentano continue tensioni, conflitti sociali e violenze interreligiose nel Paese.\n\u00c8 stato eletto Primo ministro del Pakistan tre volte.\nLa prima fu dal 1\u00ba novembre 1990 al 18 luglio 1993, succedendo a Benazir Bhutto, e in seguito, dal 17 febbraio 1997 al 12 ottobre 1999.\nDurante il secondo mandato, in seguito agli esperimenti nucleari del 1998, gli USA e la NATO imposero sanzioni economiche al Pakistan.\nIn quest'ultimo periodo il suo governo fu rovesciato dal colpo di Stato militare del generale Parvez Musharraf.\nFu quindi inviato in esilio un anno dopo, nel 2000, in Arabia Saudita per un minimo di dieci anni, onde evitare una condanna all'ergastolo per storno di fondi e corruzione. La sua condanna fu annullata da un decreto della Corte Suprema pakistana nell'agosto 2007. Immaginando di trarre vantaggio dalle difficolt\u00e0 in cui si dibatteva il suo Paese, \u00e8 tornato dall'esilio il 10 settembre 2007, ma lo stesso giorno \u00e8 stato espulso di nuovo alla volta dell'Arabia Saudita.\nIn seguito alla visita in Arabia Saudita del Presidente Musharraf il 20 novembre 2007 ed ai colloqui avuti col re \u02bfAbd All\u0101h \u00e8 stato consentito il rientro in patria di Sharif, avvenuto il 25 novembre 2007.\n\u00c8 il leader della Lega Musulmana del Pakistan (N), uno dei due principali partiti di opposizione a Musharraf, insieme al Partito Popolare Pakistano di Benazir Bhutto. La Lega Musulmana del Pakistan (Q) sostiene invece l'ex-Presidente Musharraf.\n\u00c8 di etnia punjabi (etnia maggioritaria del paese), a differenza di Benazir Bhutto, che era di etnia sindhi, minoritaria nel Paese.\nL'11 maggio 2013 Nawaz Sharif ha vinto le elezioni legislative pakistane ricevendo l'incarico di formare il nuovo governo del paese.\nIl 28 luglio 2017 la Corte Suprema del Pakistan prese decisione della rimozione del Primo Ministro Sharif per una storia legata al caso Panama Papers. Nel 2018 Nawaz Sharif \u00e8 stato condannato a 10 anni di carcere per corruzione in un processo che ha riguardato l'acquisto da parte di alcuni membri della sua famiglia di alcuni appartamenti di lusso a Londra.. Il 12 luglio 2018 \u00e8 stato tratto in arresto a Lahore, dove era atterrato da un volo proveniente da Londra."}
{"id": "1447644", "revid": "169529", "url": "https://it.wikipedia.org/wiki?curid=1447644", "title": "Livia Vernazza", "text": "Biografia.\nSebbene gi\u00e0 sposata a Batista Granara dal 1605, conobbe Giovanni, figlio di Cosimo I de' Medici e fratellastro dell'attuale Granduca di Toscana, a Venezia, dove lui si trovava arruolato come generale per la Serenissima.\nNel 1619 la coppia partor\u00ec un figlio, Gianfrancesco Maria e si spos\u00f2 immediatamente dopo la nascita del bambino, poich\u00e9 il primo marito della donna era morto il 19 luglio.\nDopo la morte di Giovanni (1621), le venne tolto il figlio dai Medici, che lo portarono a Firenze. Essa venne tenuta come donna dalla reputazione discutibile alla larga dal palazzo: prima alla Villa Le Macine, presso Montughi, dove partor\u00ec una seconda bambina, Giovanna Maria Maddalena (6 novembre 1621), morta venti giorni dopo. I Medici nel frattempo riuscirono a far dichiarare annullato il matrimonio con Don Giovanni, rendendo i figli illegittimi e estranei a qualsiasi rivendicazione dinastica. Per le proteste Livia venne prima imprigionata, poi rinchiusa in un convento dove pot\u00e9 uscire solo nel 1639.\nTornata alla villa di Montughi, vi mor\u00ec nel 1655."}
{"id": "1447646", "revid": "628767", "url": "https://it.wikipedia.org/wiki?curid=1447646", "title": "Distretto di Samtse", "text": "Samtse \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey occidentale.\nMunicipalit\u00e0.\nIl distretto consta di quindici gewog (raggruppamenti di villaggi):"}
{"id": "1447649", "revid": "226458", "url": "https://it.wikipedia.org/wiki?curid=1447649", "title": "San Crist\u00f3bal (El Salvador)", "text": "San Crist\u00f3bal \u00e8 un comune del dipartimento di Cuscatl\u00e1n, in El Salvador."}
{"id": "1447651", "revid": "226458", "url": "https://it.wikipedia.org/wiki?curid=1447651", "title": "San Jos\u00e9 Guayabal", "text": "San Jos\u00e9 Guayabal \u00e8 un comune del dipartimento di Cuscatl\u00e1n, in El Salvador."}
{"id": "1447652", "revid": "767487", "url": "https://it.wikipedia.org/wiki?curid=1447652", "title": "San Pedro Perulap\u00e1n", "text": "San Pedro Perulap\u00e1n \u00e8 un comune del dipartimento di Cuscatl\u00e1n, in El Salvador.\nAltri progetti.\n "}
{"id": "1447653", "revid": "34002", "url": "https://it.wikipedia.org/wiki?curid=1447653", "title": "Cofferati", "text": ""}
{"id": "1447655", "revid": "767487", "url": "https://it.wikipedia.org/wiki?curid=1447655", "title": "San Rafael Cedros", "text": "San Rafael Cedros \u00e8 un comune del dipartimento di Cuscatl\u00e1n, in El Salvador."}
{"id": "1447656", "revid": "226458", "url": "https://it.wikipedia.org/wiki?curid=1447656", "title": "San Ram\u00f3n (El Salvador)", "text": "San Ram\u00f3n \u00e8 un comune del dipartimento di Cuscatl\u00e1n, in El Salvador."}
{"id": "1447657", "revid": "767487", "url": "https://it.wikipedia.org/wiki?curid=1447657", "title": "Equipe 84 (album)", "text": "Equipe 84 \u00e8 il primo album del complesso musicale italiano Equipe 84, pubblicato nell'ottobre 1965.\nIl disco.\nCome era consuetudine all'epoca, l'album racchiude una serie di brani gi\u00e0 pubblicati su 45 giri.\nTra le firme delle canzoni vi sono \"Pantros\" e \"Tical\", entrambi pseudonimi di Armando Sciascia, stranamente la canzone \"Se credi a quello che...\" \u00e8 priva delle indicazioni sugli autori, mentre nel 45 giri \u00e8 firmata da Maurizio Vandelli (mentre in SIAE \u00e8 firmata da Raffaele Piccolo per il testo e da Tical per la musica), ma \u00e8 la versione italiana di \"I'm Gonna Jump\" del gruppo inglese dei Toggery Five (1964).\nLe canzoni del disco vennero tutte registrate negli studi della Vedette a Milano, il tecnico del suono \u00e8 Severino Pecchenini.\nLa copertina \u00e8 di A. Abbate, ed \u00e8 apribile con all'interno un fascicolo di quattro pagine (non pi\u00f9 pubblicato nelle ristampe successive).\nNel 2000 \u00e8 stato ristampato dalla On Sale Music con l'aggiunta di tre bonus track."}
{"id": "1447659", "revid": "226458", "url": "https://it.wikipedia.org/wiki?curid=1447659", "title": "Santa Cruz Analquito", "text": "Santa Cruz Analquito \u00e8 un comune del dipartimento di Cuscatl\u00e1n, in El Salvador."}
{"id": "1447660", "revid": "1770446", "url": "https://it.wikipedia.org/wiki?curid=1447660", "title": "Enrico Norelli", "text": "Attualmente insegna presso l'Universit\u00e0 di Ginevra. I suoi studi vertono sulla storia del cristianesimo delle origini e sulla letteratura apocrifa.\nBiografia.\nNato a Grosseto il 21 giugno 1952, si \u00e8 laureato in lettere presso l'Universit\u00e0 di Pisa e ha conseguito il dottorato in teologia presso l'Universit\u00e0 di Ginevra.\nHa lavorato come ricercatore presso l'Istituto di Scienze Religiose di Bologna tra il 1975 e il 1982 e come bibliotecario presso l'Universit\u00e0 di Bologna tra il 1977 e il 1989.\nTra il 1985 e il 1988 ha insegnato Storia della storiografia presso la facolt\u00e0 di lettere dell'Universit\u00e0 di Trieste.\nDal 1988 insegna a vario titolo presso la facolt\u00e0 autonoma di teologia protestante dell'Universit\u00e0 di Ginevra, dove dal 2004 occupa la cattedra di Storia del cristianesimo delle origini. \n\u00c8 attivo studioso di letteratura apocrifa.\nOpere.\nTra le molte opere pubblicate, in Italia \u00e8 particolarmente noto per la sua \"Letteratura cristiana antica\", scritta in collaborazione con Claudio Moreschini."}
{"id": "1447661", "revid": "486946", "url": "https://it.wikipedia.org/wiki?curid=1447661", "title": "Letteratura apocrifa", "text": ""}
{"id": "1447662", "revid": "226458", "url": "https://it.wikipedia.org/wiki?curid=1447662", "title": "Santa Cruz Michapa", "text": "Santa Cruz Michapa \u00e8 un comune del dipartimento di Cuscatl\u00e1n, in El Salvador."}
{"id": "1447663", "revid": "767487", "url": "https://it.wikipedia.org/wiki?curid=1447663", "title": "Suchitoto", "text": "Suchitoto \u00e8 un comune del dipartimento di Cuscatl\u00e1n, in El Salvador.\nAltri progetti.\n "}
{"id": "1447665", "revid": "329581", "url": "https://it.wikipedia.org/wiki?curid=1447665", "title": "Tenancingo (El Salvador)", "text": "Tenancingo \u00e8 un comune del dipartimento di Cuscatl\u00e1n, in El Salvador.\nStoria.\nNon si conosce l'esatta data di fondazione del primo villaggio ma alcuni resti di manufatti testimoniano dell'insediamento di Indiani Pipis in epoca precolombiana."}
{"id": "1447666", "revid": "539155", "url": "https://it.wikipedia.org/wiki?curid=1447666", "title": "Gilbert Duprez", "text": "Biografia.\nStudi\u00f2 canto, teoria e composizione con Alexandre Choron e debutt\u00f2 come tenore all'Od\u00e8on di Parigi nel 1825, interpretando il ruolo di \"Almaviva\" ne \"Il barbiere di Siviglia\". In tale teatro rimase alcuni anni con scarso successo, finch\u00e9, nel 1828, prese la decisione di venire a \"sciacquare i panni\", se non nell'Arno, almeno in Italia, dove interpret\u00f2 all'inizio soprattutto ruoli di tenore contraltino, come \"Idreno\" nella \"Semiramide\" o \"Rodrigo\" nell\"'Otello\" di Rossini o, ancora, come \"Gualtiero\" ne \"Il pirata\" di Bellini, che, privo di passaggi acrobatici di coloratura, costitu\u00ec il primo suo indiscusso successo. Nel 1831 partecip\u00f2 a Lucca, presso il Teatro del Giglio alla prima rappresentazione italiana del \"Guglielmo Tell\", facendo ascoltare, per la prima volta in un teatro lirico, il do4 eseguito non in falsettone, alla maniera dei tenori coevi, baritonali o contraltini che fossero, ma a piena voce o, come si suol dire (un po' impropriamente), \"di petto\". La sua carriera italiana continu\u00f2 dopo di allora con successo e con l'esecuzione, tra l'altro, di due prime rappresentazioni di due opere donizettiane, la \"Parisina\" (\"Ugo\") a Firenze, nel 1832, e, soprattutto, la \"Lucia di Lammermoor\" (\"Edgardo\") al San Carlo di Napoli, nel 1835.\nForte della fama acquisita in Italia, Duprez rientr\u00f2 a Parigi nel 1837, ottenendo uno strepitoso successo all'Op\u00e9ra con l'esecuzione, secondo i suoi nuovi stilemi di canto, del \"Guillaume Tell\", e venendo affiancato l'anno successivo ad Adolphe Nourrit come primo tenore del teatro. Avuto campo libero a seguito della partenza del rivale, Duprez continu\u00f2 ad esibirsi all'Op\u00e8ra fino al 1849, partecipando ad altre tre prime rappresentazioni donizettiane, La Favorita (\"Fernand\") e Les Martyrs (\"Polyeucte\") nel 1840, e Dom S\u00e9bastien (protagonista), nel 1843, nonch\u00e9, precedentemente, alla creazione del ruolo principale del \"Benvenuto Cellini\" di Berlioz, nel 1838.\nDopo una breve puntata al Drury Lane di Londra negli anni 1843/1844, Duprez si ritir\u00f2 dalle scene alla fine del decennio, facendo la sua ultima comparsa in pubblico, nel 1851, con un'esecuzione della \"Lucia di Lammermoor\" al Th\u00e9\u00e2tre des Italiens.\nSuccessivamente si dedic\u00f2 all'insegnamento, prima presso il Conservatorio di Parigi, dove era stato nominato professore nel 1842, poi privatamente, e alla stesura di alcuni trattati di canto ed alla composizione di alcune operette, con poco successo.\n\"J\u00e9lyotte, ou Un passe-temps de duchesse\" va in scena nel 1854 in forma privata a Parigi.\nNel suo \"Souvenir d'un chanteur\" (1880), Duprez, grande amico di Donizetti, raccont\u00f2 con accenti commossi gli sfoghi e le amarezze patiti dal compositore bergamasco nell'ambiente teatrale.\nMor\u00ec a Poissy in Francia nel 1896.\nCaratteristiche artistiche.\nNella vicenda artistica di Duprez si possono individuare due momenti abbastanza differenti. In un primo momento egli, dotato di una voce ancora chiara ed esile, sembra muoversi sulla scia della tradizione delle \"hautes-contre\", e quando arriva in Italia, si dedica ai ruoli da tenore contraltino rossiniano senza peraltro conseguire notevoli successi anche probabilmente per la sua congeniale estraneit\u00e0 alla coloratura. In Italia assume inizialmente a modello Giovanni Battista Rubini per la dolcezza ed il carattere elegiaco del suo canto, ma poi trova un'altra fonte di ispirazione nel pi\u00f9 grande dei baritenori viventi, Domenico Donzelli, dotato di voce \"sombr\u00e9e\" (scurita) e potente, di accento deciso, di magniloquenza di fraseggio e di recitazione vibrante e appassionata. La fusione tra i due stili e l'introduzione del famigerato \"do di petto\" quale vessillo dello \"stil novo\" del canto romantico diedero vita ad una nuova tipologia tenorile, il \"tenore di forza\" sul quale si sarebbe poi evoluto il \"tenore drammatico\" moderno. Si tratt\u00f2 in gran parte di un'operazione \"artificiale\" per le doti vocali del tenore francese che presto inizi\u00f2 a produrre i suoi frutti nefasti: secondo Berlioz, la sua voce appariva gi\u00e0 indurita nel 1838 in occasione della prima del \"Benvenuto Cellini\" e, nell'arco dei successivi dieci anni, sia pure anche con momenti di elettrizzante ripresa, essa and\u00f2 completamente deteriorandosi, costringendolo infine al ritiro."}
{"id": "1447667", "revid": "486946", "url": "https://it.wikipedia.org/wiki?curid=1447667", "title": "San Julian's", "text": ""}
{"id": "1447670", "revid": "110157", "url": "https://it.wikipedia.org/wiki?curid=1447670", "title": "Apaneca", "text": "Apaneca \u00e8 un comune del dipartimento di Ahuachap\u00e1n, in El Salvador.\nIl comune, che ha una superficie di 45,13 chilometri quadri ed una popolazione (censimento 2007) di 8.383 abitanti, \u00e8 costituito da 7 frazioni (El Saltillal, Palo Verde, Quezalapa, San Ramoncito, Taltapanca, Tizapa e Tulapa), ed un centro cittadino, chiamato \"Santa Leticia\".\nAltri progetti.\n "}
{"id": "1447671", "revid": "149587", "url": "https://it.wikipedia.org/wiki?curid=1447671", "title": "Santa Lu\u010bija", "text": ""}
{"id": "1447672", "revid": "1718925", "url": "https://it.wikipedia.org/wiki?curid=1447672", "title": "Ahuachap\u00e1n", "text": "Ahuachap\u00e1n \u00e8 il capoluogo del dipartimento di Ahuachap\u00e1n, in El Salvador, a pochi km dal confine col Guatemala.\nTra le altre cose, il comune \u00e8 famoso per le locali attivit\u00e0 geotermali.\nGeografia antropica.\nSuddivisioni amministrative.\nIl comune \u00e8 diviso in 28 \"cantones\": Ashapuco, Chancuyo, Chipilapa, Cuyanausul, El Anonal, El Roble, El Tigre, El Barro, Guayaltepec, La Coyotera, La Danta, La Monta\u00f1ita, Las Chinamas (Puesto Fronterizo), Llano de Do\u00f1a Mar\u00eda, Llano de La Laguna o El Espino, Loma de La Gloria, Los Huatales, Los Magueyes, Los Toles, Nejapa, Palo Pique, R\u00edo Fr\u00edo, San L\u00e1zaro, San Ram\u00f3n, Santa Cruz, Santa Rosa Acacalco, Suntecumat e Tacubita."}
{"id": "1447673", "revid": "767487", "url": "https://it.wikipedia.org/wiki?curid=1447673", "title": "Atiquizaya", "text": "Atiquizaya \u00e8 un comune del dipartimento di Ahuachap\u00e1n, in El Salvador.\nHa una superficie di 66,64 km\u00b2 ed una popolazione(censimento 2007) di 33.587 abitanti, ad un'altitudine di 599 m.\nIl comune \u00e8 diviso in 14 frazioni: El Chayal, Salitrero, Tapac\u00fan, Tortuguero, El Iscaquil\u00edo, Joya del Plantanar, Joya del Zapote, La Esperanza, Loma de Alarc\u00f3n, Pepenance, San Juan El Espino, Santa Rita, Rinc\u00f3n Grande y Zunca."}
{"id": "1447674", "revid": "132406", "url": "https://it.wikipedia.org/wiki?curid=1447674", "title": "Muhammad Zia-ul-Haq", "text": "Carriera militare.\nZia nacque a Jalandhar, nel 1924, secondo figlio di Muhammad Akbar, un impiegato di alto livello del quartier generale dell'esercito a Delhi. Nel 1943 si un\u00ec al British Indian Army e serv\u00ec contro la Germania nazista nella seconda guerra mondiale; quando il Pakistan divenne indipendente entr\u00f2 nell'esercito con il grado di maggiore. Durante la Guerra indo-pakistana del 1965, Zia era un comandante di carri armati ma gi\u00e0 nel 1973 era diventato maggior generale della I divisione corazzata di stanza a Multan. Il 1\u00ba marzo 1976, il Primo ministro democraticamente eletto, Zulfikar Ali Bhutto, nomin\u00f2 Zia-ul-Haq Capo di Stato Maggiore dell'Esercito, preferendolo a sette alti ufficiali pi\u00f9 anziani e influenti di lui.\nColpo di Stato.\nCon il procedere del suo mandato, il Primo ministro Bhutto dovette affrontare un certo numero di critiche al suo operato e divenne sempre pi\u00f9 impopolare per aver messo in discussione la sopravvivenza di vari poteri forti pakistani. L'insofferenza nei suoi confronti crebbe anche all'interno del suo Partito del Popolo Pakistano (PPP): l'omicidio del padre di uno dei principali dissidenti (Ahmed Raza Kasuri) scaten\u00f2 l'indignazione dell'opinione pubblica che accus\u00f2 senza alcuna prova Bhutto di aver architettato il delitto, mettendo in seria difficolt\u00e0 la sua opera e il suo governo. Potenti leader del PPP, come Ghulam Mustafa Khar condannarono apertamente Bhutto e chiesero al popolo di protestare contro il suo regime. L'8 gennaio 1977 numerosi partiti politici dell'opposizione, in vista delle elezioni legislative, si unirono per formare l'Alleanza Nazionale del Pakistan e porre fine al regime di Bhutto: le urne invece sottolinearono il profondo consenso di cui godeva tra la popolazione Buttho e decretarono la sconfitta del nuovo partito. Questi tuttavia reag\u00ec e rigett\u00f2 i risultati, denunciando senza alcuna seria prova brogli in tutto il paese e dichiar\u00f2 illegittimo il governo di Bhutto. Il tentativo eversivo, ispirato dai nemici del cambiamento democratico gestito dai civili, port\u00f2 a gravi disordini e il Pakistan scivol\u00f2 lentamente nel caos. Per porre fine alla crisi, la maggioranza e l'opposizione trovarono un accordo per riportare la nazione alla normalit\u00e0 ma il 5 luglio 1977, Bhutto e alcuni membri del suo gabinetto furono arrestati dalle truppe del generale Zia ul-Haq, autore di un colpo di Stato militare, secondo una delle pi\u00f9 consolidate tradizioni politiche del Pakistan.\nDopo aver assunto il potere, il generale Zia ul-Haq promise naturalmente di indire nuove elezioni nazionali e provinciali \"entro 90 giorni\", e di cedere il potere ai rappresentanti della nazione; inoltre afferm\u00f2 che la Costituzione del Pakistan non sarebbe stata abrogata ma solo temporaneamente sospesa. Tuttavia, gi\u00e0 nell'ottobre del 1977, il generale annunci\u00f2 il rinvio delle elezioni e decise, sotto le pressanti richieste di entrambi gli schieramenti, di avviare un processo per accertare le responsabilit\u00e0 dei politici.\nUn Tribunale militare venne istituito appositamente per tale scopo e molti membri del Parlamento vennero accusati di corruzione ed esclusi dalla partecipazione alla vita politica a qualsiasi livello per i successivi sette anni. Un apposito fascicolo venne aperto a carico del deposto governo Bhutto, accusato di numerosi incredibili soprusi.\nPresidente del Pakistan.\nIl 16 dicembre 1978, il generale Zia ul-Haq subentr\u00f2 al dimissionario Fazal Ilahi Chaudhry, e divenne il sesto presidente del Pakistan. Appena quattro mesi dopo fece condannare a morte per impiccagione l'ex-Primo Ministro Zulfikar Ali Bhutto, con la falsa accusa di omicidio di un esponente politico minore. L'impiccagione del primo ministro eletto dal popolo da parte dei militari venne duramente condannato dalla comunit\u00e0 internazionale e dalla maggior parte degli avvocati e giuristi del paese. Oggi, l'impiccagione di Bhutto \u00e8 largamente riconosciuto come un omicidio a sfondo politico.\nNei successivi sei anni Zia emise numerosi decreti che modificarono la Costituzione e aumentarono notevolmente il suo potere, instaurando cos\u00ec un regime dittatoriale; contemporaneamente estese la legge marziale a tutto il paese e sostitu\u00ec i governatori provinciali con alti ufficiali dell'esercito a lui fedeli: in questo modo tutti i disordini e tutti i movimenti d'opposizione al nuovo regime vennero repressi nel sangue e con sistematica efficienza.\nZia ul-Haq gioc\u00f2 la carta dell'Islam per difendere se stesso e i suoi generali contro le crescenti accuse di malgoverno e corruzione: essi infatti avevano intascato milioni di dollari dal traffico illecito di eroina e armi, oltre ad enormi appropriazioni indebite dai fondi destinati alla resistenza afghana; l'islamizzazione era una manovra per distogliere l'attenzione dell'opinione pubblica sui suoi crimini.\nNel 1988, mentre era accompagnato da diplomatici statunitensi, l'aereo del generale Zia-ul-Haq si schiant\u00f2 al suolo nella provincia pakistana del Punjab in circostanze rimaste misteriose che hanno logicamente fatto pensare a un attentato, peraltro mai rivendicato.\nLa democrazia fu restaurata per un breve lasso di tempo, sufficiente comunque a consentire l'elezione della signora Benazir Bhutto, figlia di Zulfikar Ali Bhutto (fatto giustiziare per ordine del defunto dittatore), a dimostrazione del radicato consenso popolare suo e di suo padre, i cui ideali erano condivisi appieno dalla figlia."}
{"id": "1447676", "revid": "767487", "url": "https://it.wikipedia.org/wiki?curid=1447676", "title": "Concepci\u00f3n de Ataco", "text": "Concepci\u00f3n de Ataco \u00e8 un comune del dipartimento di Ahuachap\u00e1n, in El Salvador.\nAltri progetti.\n "}
{"id": "1447677", "revid": "110157", "url": "https://it.wikipedia.org/wiki?curid=1447677", "title": "El Refugio (Ahuachap\u00e1n)", "text": "El Refugio \u00e8 un comune del dipartimento di Ahuachap\u00e1n, in El Salvador.\nAmministrativamente \u00e8 divisa in tre \"cantones\": Comapa, El Rosario e San Antonio."}
{"id": "1447679", "revid": "110157", "url": "https://it.wikipedia.org/wiki?curid=1447679", "title": "Guaymango", "text": "Guaymango \u00e8 un comune del dipartimento di Ahuachap\u00e1n, in El Salvador.\nAltri progetti.\n "}
{"id": "1447680", "revid": "767487", "url": "https://it.wikipedia.org/wiki?curid=1447680", "title": "Jujutla", "text": "Jujutla \u00e8 un comune del dipartimento di Ahuachap\u00e1n, in El Salvador.\nAmministrativamente \u00e8 divisa in 13 \"cantones\": Barra de Santiago, El Diamante, Faya, Guayapa Abajo, Guayapa Arriba, Las Mesas, Los Amates, Rosario Abajo, Rosario Arriba, San Antonio, San Jos\u00e9 El Naranjo, Tihuicha e Zapua.\nAltri progetti.\n "}
{"id": "1447681", "revid": "767487", "url": "https://it.wikipedia.org/wiki?curid=1447681", "title": "San Francisco Men\u00e9ndez", "text": "San Francisco Men\u00e9ndez \u00e8 un comune del dipartimento di Ahuachap\u00e1n, in El Salvador.\nStoria.\nLa citt\u00e0 prende il nome dall'omonimo generale Francisco Men\u00e9ndez Valdivieso, che fu presidente dell'El Salvador nel XIX secolo.\nGeografia fisica.\nNella giurisdizione del municipio si trova il Parque Nacional El Imposible, una delle riserve ecologiche pi\u00f9 importanti del Paese.\nGeografia antropica.\nSuddivisioni amministrative.\nAmministrativamente il comune diviso in 9 \"cantones\": Cara Sucia, El Corozo, El Jocotillo, El Sacramento, El Zapote, Garita Palmera, La Ceiba, La Hachadura (Puesto Fronterizo) e San Benito."}
{"id": "1447683", "revid": "226458", "url": "https://it.wikipedia.org/wiki?curid=1447683", "title": "San Lorenzo (Ahuachap\u00e1n)", "text": "San Lorenzo \u00e8 un comune del dipartimento di Ahuachap\u00e1n, in El Salvador.\nCitt\u00e0 al confine col Guatemala.\nAltri progetti.\n "}
{"id": "1447684", "revid": "110157", "url": "https://it.wikipedia.org/wiki?curid=1447684", "title": "San Pedro Puxtla", "text": "San Pedro Puxtla \u00e8 un comune del dipartimento di Ahuachap\u00e1n, in El Salvador.\nGeografia antropica.\nSuddivisioni amministrative.\nAmministrativamente il comune \u00e8 diviso in 6 \"cantones\": El Cortez, El Durazno, Guachipil\u00edn, La Concepci\u00f3n, Pululapa e Texispulco."}
{"id": "1447686", "revid": "226458", "url": "https://it.wikipedia.org/wiki?curid=1447686", "title": "Tacuba", "text": "Tacuba \u00e8 un comune del dipartimento di Ahuachap\u00e1n, in El Salvador."}
{"id": "1447688", "revid": "1494169", "url": "https://it.wikipedia.org/wiki?curid=1447688", "title": "Tendu", "text": "Il toponimo Tendu pu\u00f2 riferirsi a diversi realt\u00e0 geografiche:"}
{"id": "1447689", "revid": "226458", "url": "https://it.wikipedia.org/wiki?curid=1447689", "title": "Tur\u00edn", "text": "Tur\u00edn \u00e8 un comune del dipartimento di Ahuachap\u00e1n, in El Salvador.\nAltri progetti.\n "}
{"id": "1447690", "revid": "486946", "url": "https://it.wikipedia.org/wiki?curid=1447690", "title": "Oblast di Kyiv", "text": ""}
{"id": "1447692", "revid": "2519", "url": "https://it.wikipedia.org/wiki?curid=1447692", "title": "Chuquisaca", "text": ""}
{"id": "1447693", "revid": "767487", "url": "https://it.wikipedia.org/wiki?curid=1447693", "title": "Cinquera", "text": "Cinquera \u00e8 un comune del dipartimento di Caba\u00f1as, in El Salvador."}
{"id": "1447694", "revid": "226458", "url": "https://it.wikipedia.org/wiki?curid=1447694", "title": "Dolores (Caba\u00f1as)", "text": "Dolores \u00e8 un comune del dipartimento di Caba\u00f1as, in El Salvador. Ha una popolazione de 3 290 abitanti nel 2013."}
{"id": "1447697", "revid": "226458", "url": "https://it.wikipedia.org/wiki?curid=1447697", "title": "Guacotecti", "text": "Guacotecti \u00e8 un comune del dipartimento di Caba\u00f1as, in El Salvador."}
{"id": "1447698", "revid": "287204", "url": "https://it.wikipedia.org/wiki?curid=1447698", "title": "Ilobasco", "text": "Ilobasco \u00e8 un comune del dipartimento di Caba\u00f1as, in El Salvador, la sua popolazione, di circa 74.983 persone, \u00e8 dedita al bestiame, all'agricoltura del mais, al commercio e alla ceramica, attivit\u00e0 per la quale Ilobasco \u00e8 pi\u00f9 conosciuta.\nL'estensione territoriale del comune \u00e8 di 249,69 Km2; per la sua amministrazione il comune \u00e8 suddiviso in 18 cantoni e 118 frazioni. La citt\u00e0 \u00e8 divisa in quartieri: San Sebasti\u00e1n, San Miguel, Los Desamparados, El Calvario e La Cruz.\nQuesto comune \u00e8 stato la culla di uomini e donne brillanti che hanno contribuito molto alla societ\u00e0 salvadoregna, oltre ad essere conosciuta a livello nazionale ed internazionale per i suoi artigianato in terra cotta e porcellana.\nPatroni della citt\u00e0 sono San Miguel Arc\u00e1ngel (Arcangelo Michele) e la Virgen de los Desamparados (Madonna degli abbandonati). \nOnomastica.\nIn tutto il territorio di quello che attualmente costituisce il dipartimento di Caba\u00f1as, fu occupato dai Lencas e conquistato alla fine del XV secolo dai Pipil. Quindi la sua toponomastica \u00e8 Lenca, che deriva da due voci della lingua : hilotasxca, una tortilla fatta con mais tenero e co, che significa luogo. La sua etimologia \u00e8, quindi: \"luogo delle tenere tortillas di mais\". Durante il periodo coloniale il suo nome fu scritto in vari modi: \"Gilovasco, Hilobasco, Xilobasco\". Pertanto, si chiarisce che la sillaba \"bas\" o \"vas\" era una corruzione causata dalla fonetica castigliana.\nNel 1859, un rapporto del comune riportava che Ilobasco significa \"filo d'oro\", il che \u00e8 un grave errore, poich\u00e9 nessun bisillabico \"basco\" di lingua salvadoregna precolombiana significaba oro.\nStoria.\nPeriodo Coloniale.\nDurante il periodo coloniale, nel 1740, San Miguel Ilobasco aveva 75 indiani \"(modo di contabilit\u00e0 fiscale)\" affluenti nella sua giurisdizione, che comprendeva circa 375 persone. Questo dato \u00e8 stato fornito all'epoca dal censimento effettuato dal sindaco di San Salvador, Manuel G\u00e1lvez Corral.\nLa popolazione di Ilobasco, anticamente occupava il luogo denominato \"Vecchio Sito\" situato a 6 km dalla sua attuale sede.\nLa citt\u00e0 inizi\u00f2 a formarsi all'inizio del 1600, nel sito attuale, con il nome di San Miguel de Xilobasco o Hilobasco. \u00c8 quando fu costruita la prima Chiesa, al centro di quella che oggi \u00e8 la citt\u00e0 di Ilobasco. A quel primo edificio risalgono i sedili in pietra, rinvenuti nel 1972 quando furono lastricate le strade che circondano il parco e che oggi si trovano sul lato destro dell'atrio della chiesa e del fonte battesimale. \nIn epoca coloniale era amministrato dal convento di Santo Domingo de San Salvador e si trovava a 6 chilometri a nord dell'attuale sede.\nE la sua popolazione cresceva grazie alle varie famiglie di origine spagnola che si stabilirono in questo paese e nel 1770 fu un comune annesso alla Parrocchia di Cojutepeque fino a prima dell'indipendenza, quando Ilobasco divenne Parrocchia.\nPost-indipendenza.\nDopo l'indipendenza, il 12 giugno 1824 fu incorporata nel dipartimento di San Salvador, fino a quando nel 1828 fu incorporata nel dipartimento di San Vicente. Infine, il 20 giugno 1835, sotto la presidenza del generale Nicol\u00e1s Espinoza, fu creato il distretto di Ilobasco, nel dipartimento di Cuscatl\u00e1n.\nAnni dopo, il 23 febbraio 1838 le fu dato il titolo di Villa e lo storico Don Guillermo Dawson precisa che \"il comune di Ilobasco fu elevato alla categoria di Citt\u00e0 il 18 gennaio 1871.\nIl 13 gennaio 1854, il governatore Jos\u00e9 D. Montiel rifer\u00ec in un rapporto sui miglioramenti nel dipartimento di Cuscatl\u00e1n che nella Villa de Ilobasco era in costruzione un pantheon di notevole capacit\u00e0, la cui facciata era stata completata e 100 canne di muro erano state erette. \u00c8 stato effettuato un riempimento nella strada che portava al cimitero dove un tempo era un fossato impraticabile ed \u00e8 stata realizzata una pavimentazione di 41 yarde all'uscita nord del cimitero.\nIl sindaco eletto per l'anno 1863 era il Sig. Bernardo Perdomo\nQuando il decreto legislativo fu emanato dall'Assemblea nazionale costituente, il 10 febbraio 1873 fu creato il dipartimento di Caba\u00f1as con i distretti gi\u00e0 esistenti di Ilobasco e Sensuntepeque.\nUomini illustri di Ilobasco.\nQuesta citt\u00e0 \u00e8 il luogo di nascita di due presidenti della Repubblica, il generale Fernando Figueroa, che govern\u00f2 il paese dal 15 maggio al 18 giugno 1885 e dal 1 marzo 1907 al 28 febbraio 1911; e il generale Rafael Antonio Guti\u00e9rrez, che ha ricoperto la prima magistratura del paese dal 10 giugno 1894 al 13 novembre 1898.\nAnche uno dei suoi figli pi\u00f9 illuminati \u00e8 Enrique Hoyos, noto ai suoi tempi come \"il secondo oratore delle Ande\". Il parco cittadino perpetua il suo nome. Un altro nativo di questa citt\u00e0 \u00e8 Darlyn Meza, che \u00e8 stato Ministro dell'Istruzione nel mandato presidenziale di El\u00edas Antonio Saca tra il 2004 e il 2009."}
{"id": "1447699", "revid": "767487", "url": "https://it.wikipedia.org/wiki?curid=1447699", "title": "Jutiapa (El Salvador)", "text": "Jutiapa \u00e8 un comune del dipartimento di Caba\u00f1as, in El Salvador."}
{"id": "1447700", "revid": "35804", "url": "https://it.wikipedia.org/wiki?curid=1447700", "title": "San Isidro (Caba\u00f1as)", "text": "San Isidro \u00e8 un comune del dipartimento di Caba\u00f1as, in El Salvador.\nStoria.\nL'origine del centro abitato si fa risalire a poche famiglie di latini che hanno colonizzato il luogo a met\u00e0 del XVIII secolo.\nNel 1807, San Isidro era una piccola frazione (\"aldea\") sotto la giurisdizione di Sensuntepeque; l'aldea di San Isidro fu eretta a \"pueblo\" poco prima della sua emancipazione politica (1821) e la creazione del \"canton\" elettorale, con la legge del 18 febbraio 1841.\nFece parte del Dipartimento di San Vicente dal 12 luglio 1824 al 10 febbraio 1873, quando pass\u00f2 sotto la giurisdizione del Dipartimento di Caba\u00f1as.\nA San Isidro \u00e8 stato conferito il titolo di \"villa\" il 7 febbraio 1879 e quello di citt\u00e0 nel 1998.\nGeografia fisica.\nLa citt\u00e0, che si trova a circa 70\u00a0km dalla capitale, e limitata a nord dal comune di Sensuntepeque, a est da Cuacotecti e Sensuntepeque, a sud da Santa Clara, San Esteban Catarina e San Sebasti\u00e1n (Dipartamento di San Vicente) e a ovest da Ilobasco.\nMorfologia.\nIl terreno \u00e8 di origine vulcanica. Predominano le rioliti andesitiche, lava dacitica e andesitica, sedimenti vulcanici con materiale piroclastico e correnti di lava intercalati.\nIl territorio \u00e8 delimitato dai picchi Morontepeque (655\u00a0m), Humeras (520\u00a0m) ed El Or\u00e9gano (520\u00a0m). Presenta diverse piccole cime come Calaveras, Brujo, Pel\u00f3n, Feliciano, Cub\u00edas Morontepeque, El Convento, de Coyotes, Volcancillo, Pataste, de Caballos, Huacuco, Achomical, Olot\u00f3n, El Tabl\u00f3n Cuayabillas o Las Minas, Gabil\u00e1n Huilihuista e \u00c1vila, ed i colli El Pedernal, El Ujushte, El Izcatal, de La Hacienda, Los Empedrados, Los Encuentros, El Coyolito e de Obasco. Ma il territorio urbano ha una pendenza media che non supera il 10% e aumenta raggiungendo il 15% nelle zone rurali.\nIdrografia.\nI fiumi principali sono:\nTra i torrenti si ricordano: La quebradota, El Izcal, Chichipate, La Ceiba, La Adobera, de Gualuca, Las Pilas, La Majada, La Queserita, Chico Santo, Los Arrozales, E L Copal Cabo de Hacha, de Las Mar\u00edas, de Lauras, El Oloton, El Pital, Agua Fr\u00eda, El Roble e del Zapotal.\nClima e vegetazione.\nIl clima \u00e8 caldo. La temperatura media \u00e8 di 31\u00a0\u00b0C. La media annuale delle precipitazion varia dai 1800 ai 2400\u00a0mm.\nLa flora \u00e8 costituita da bosco umido subtropicale, le specie arboree pi\u00f9 diffuse sono sughero, nance e quercia.\nGeografia antropica.\nSuddivisioni amministrative.\nSi divide in 7 \"cantones\", divisi in 22 caser\u00edos.\nFestivit\u00e0.\nSan Isidro celebra la sua festa patronale il 14 e 15 maggio, in onore a San Isidoro l'Agricoltore."}
{"id": "1447701", "revid": "92723", "url": "https://it.wikipedia.org/wiki?curid=1447701", "title": "La Rotta (Pontedera)", "text": "La Rotta \u00e8 una frazione situata nel comune italiano di Pontedera, nella provincia di Pisa, in Toscana, a circa dal centro citt\u00e0. \nGeografia fisica.\nLa frazione si trova leggermente in collina ed \u00e8 posta tra Pontedera, Montecastello e Castel del Bosco. Si pu\u00f2 considerare appartenente alla Rotta anche la localit\u00e0 di Pietroconti, il proseguimento ad est di Pontedera, dove si trovano il lago e la fornace Braccini.\nOrigini del nome.\nIl nome deriva dal punto dove l'Arno ruppe gli argini.\nRisulta che l'Arno in tempi passati facesse una curva prima dell'attuale localit\u00e0 che lo portaveo attuale verso il padule di Bientina per rientrare dopo Pontedera. La \"rotta\" dell'argine port\u00f2 ad un raddrizzamento del corso del fiume e pare dette il nome alla zona dove avvenne la \"rottura\".\nOltre a questo esistono riferimenti storici diversi che attribuiscono il nome della Rotta a quanto accadde dopo la famosa battaglia di Casteldelbosco avvenuta tra Pisani e Fiorentini. In questo luogo l'esercito fiorentino ebbe la meglio su quello pisano e l'inevitabile \"rotta\" dell'esercito avrebbe dato il nome alla zona dove esso avvenne.\nStoria.\nSono a disposizione poche notizie riguardo alla storia della Rotta, in quanto l'archivio di Montecastello, al quale comune in origine apparteneva, \u00e8 andato distrutto.\nNella zona, appartenente al feudo di Montecastello, venne costruito un avamposto nel VII-VIII secolo. Dal X al XII secolo, come le zone vicine lungo il fiume Arno, si inizia la produzione di laterizi. A met\u00e0 del XVII secolo abbiamo notizie certe della costruzione della prima fornace.\nNel 1666 vi \u00e8 la richiesta di Cosimo Leoncini per poter costruire un oratorio nel paese. Solo nel 1788 venne istituita la nuova parrocchia della Rotta, distaccandosi da quella di Montecastello.\nNel 1847 con la costruzione della ferrovia Leopolda anche la Rotta fu dotata di una stazione sebbene non fosse molto vicina al paese. La stazione \u00e8 stata dismessa nel 2002.\nNel 1873 fu inaugurata la scuola e l'adiacente Piazza Garibaldi, ricavata da una vigna.\nDopo la seconda guerra mondiale l'attivit\u00e0 prevalente di mattonai dei rottigiani cess\u00f2 e con essa l'economia chiusa che contraddistinse la Rotta per secoli dai luoghi limitrofi.\nMonumenti e luoghi d'interesse.\nChiesa di San Matteo.\nLa chiesa parrocchiale assunse la configurazione attuale nel 1870 in seguito a un ampliamento e alla costruzione sul lato destro della facciata di un nuovo campanile, inaugurato da Mons. Annibale Barabesi, poi in seguito distrutto assieme alla facciata durante la seconda guerra mondiale e ricostruito nel dopoguerra.\nSempre durante il periodo in cui fu priore Emilio Novelli (1845-1882) la chiesa si arricch\u00ec dell'altare maggiore, eretto con marmi donati da papa Pio IX e del trecentesco \"Crocifisso Miracoloso\", donato dalla Marchesa Vettori erede Tempi grazie al sostegno delle famiglie Bertini, Bianchi, Capecchi, Quaratesi e Toscanelli, e portato in processione dalla Cappella delle Vallicelle del Cavalier Niccol\u00f2 Bertini Quaratesi alla chiesa il 7 settembre 1872.\nDel patrimonio artistico della chiesa fanno parte anche tre quadri: una rappresentazione della fuga in Egitto proveniente da Palazzo Pitti, una Flagellazione di Ges\u00f9 proveniente da Palazzo della Crocetta e una Assunzione di Maria in cielo attribuita al Procaccino e proveniente dalla Regia Galleria delle Statue.\nFornace \"Fratelli Braccini fu Antonio\".\nLa fornace dei \"Fratelli Braccini fu Antonio\" fu costruita nel 1907 dove gi\u00e0 nel 1838 sorgeva una fornace del conte Sebastiano di Valentino. Dotata di un forno Hoffmann, era una delle pi\u00f9 importanti della zona, capace anche di esportare i suoi prodotti all'estero. Prima della seconda guerra mondiale vi lavoravano 280 operai.\nLa fornace chiuse nel 1965 a causa di un incendio. Recentemente \u00e8 stata oggetto di un restauro da parte del Comune nell'ambito della realizzazione del \"parco fluviale\".\nFornace \"Fratelli Braccini fu Francesco\".\nQuesta fornace adesso \u00e8 stata ristrutturata ed \u00e8 luogo di alcune attivit\u00e0 commerciali. \nSociet\u00e0.\nEvoluzione demografica.\nNel 1903 gli abitanti erano , divenuti nel 1913 ma scesi a nel 1938.\nSquadra di calcio.\nLa Rotta ha anche una squadra di calcio denominata ASD Acli La Rotta, la quale prende il nome dal Circolo ACLI del paese. Attualmente milita nel 1\u00ba livello UISP Valdera e gioca le sue partite in casa al campo sportivo paesano. "}
{"id": "1447703", "revid": "1372005", "url": "https://it.wikipedia.org/wiki?curid=1447703", "title": "Leonora \u00c1lvarez de Toledo", "text": "Biografia.\nFiglia di Garc\u00eda \u00c1lvarez de Toledo y Osorio (fratello di Eleonora di Toledo venuto a Firenze con la corte della damigella) e di Vittoria di Ascanio Colonna, si spos\u00f2 nel 1571 con quello che era suo cugino da parte di madre. Pietro aveva un carattere violento e amava la compagnia di donne di malaffare, tanto che aveva gi\u00e0 avuto due figli illegittimi in Spagna, dove era stato inviato come ambasciatore.\nLa coppia ebbe un figlio, Cosimo, nel 1573.\nTrascurava spesso la moglie e il caso volle che essa trovasse come confidente Bernardo Antinori, appartenente a una nobile famiglia fiorentina.\nInizi\u00f2 con lui una relazione, ma traditi da alcune missive intercettate, appena Pietro lo venne a sapere la loro storia ebbe una conclusione tragica. Pietro, deciso di liberarsi una volta per tutte di quella moglie per lui solo ostacolo alla sua vita dissoluta e motivo di infamia, scelse un modo brutale: rimasto solo con essa nella villa di Cafaggiolo in un eccesso d'ira (o forse in un calcolato momento lontano da sguardi indiscreti) la soffoc\u00f2 con le sue stesse mani tramite un \"asciugatoio\", come riportano i documenti dell'epoca. Pochi giorni dopo si consumava un altro delitto in casa Medici, l'assassinio di Isabella de' Medici, cognata di Leonora . L'Antinori invece moriva in prigione, dopo essere stato arrestato con un pretesto qualsiasi. Suo figlio Cosimo mor\u00ec di malattia un mese dopo l'uccisione della madre, nell'agosto del 1576."}
{"id": "1447707", "revid": "84604", "url": "https://it.wikipedia.org/wiki?curid=1447707", "title": "Onychophora", "text": "Gli Onicofori (\"Onychophora\", Grube 1853) sono un phylum di invertebrati protostomi celomati che comprende circa 200 specie viventi raggruppate in un unico ordine di un'unica classe.\nDescrizione.\nL'aspetto degli onicofori \u00e8 quello di vermi con zampe e antenne. Il corpo, approssimativamente cilindrico, non presenta segmentazione esterna ed ha una lunghezza variabile da uno a pochi centimetri. La cuticola extracellulare che lo riveste \u00e8 fittamente coperta da papille.\nLe zampe, in numero variabile da 14 a 43 paia, sono tozze e non articolate e terminano con due grosse unghie che hanno suggerito il nome del phylum (Onicofori significa infatti letteralmente \"portatori di unghie\").\nIl capo \u00e8 l'unica parte del corpo che conserva tracce della metameria che doveva caratterizzare il progenitore delle forme attuali. \u00c8 composto infatti da tre segmenti: il primo porta due antenne e usualmente due occhi. Nel secondo segmento vi \u00e8 la bocca.\nAnatomia e fisiologia.\nCircolazione e respirazione.\nCome nei tardigradi il celoma \u00e8 regredito, mentre \u00e8 presente un emocele, cio\u00e8 una vasta cavit\u00e0 nella quale fluisce un sangue incolore, la cui funzione \u00e8 quella di distribuire i nutrienti e non l'ossigeno. La circolazione \u00e8 simile a quella degli Artropodi: l'emocele \u00e8 diviso in seni, parzialmente separati da un diaframma e un vaso dorsale funge da cuore.\nAnche il sistema respiratorio \u00e8 analogo a quello di molti artropodi, essendo formato da una fitta serie di tubi (\"trachee\") che partendo dalle aperture esterne (\"stigmi\") portano direttamente l'ossigeno alle cellule dei tessuti interni. Gli stigmi non hanno alcun meccanismo di chiusura, cosicch\u00e9 non vi \u00e8 modo di esercitare un controllo sulla perdita d'acqua per evaporazione (il che spiega perch\u00e9 questi animali vivano in ambienti molto umidi).\nApparato digerente.\nL'apparato digerente \u00e8 un tubo rettilineo che inizia con la bocca posizionata antero-ventralmente e dotata di un cercine carnoso e due mandibole dentellate, continua con una faringe muscolosa, un corto esofago e un lungo intestino medio e termina con l'ano che sbocca nella parte posteriore del corpo. Una parte rilevante della digestione avviene gi\u00e0 nella cavit\u00e0 orale e nella faringe, grazie alla saliva ricca di enzimi idrolitici prodotta da due ghiandole salivari. La faringe, fortemente muscolosa, ha una funzione aspirante e pompa il cibo, attraverso l'esofago, nell'intestino medio.\nCuticola e muscolatura.\nLa cuticola, formata da una procuticola chitinosa e un'epicuticola formata da 4 strati privi di cere, non presenta ghiandole dermali e pori canali, e non essendo sclerificata, non pu\u00f2 svolgere la funzione di sostegno dell'esoscheletro degli artropodi e non fornisce un appoggio ai fasci muscolari. Tuttavia essa viene rinnovata periodicamente dall'animale tramite muta. Essa per\u00f2 non essendo impermeabile (per mancanza degli strati cerosi) non riesce ad evitare l'evaporazione dei liquidi interni e di conseguenza gli Onicofori devono vivere necessariamente in ambienti molto umidi quali quelli tropicali. La forma del corpo \u00e8 stabilizzata dalla pressione del liquido interno.\nIl sistema muscolare, simile a quello degli anellidi, \u00e8 formato da fasci muscolari circolari, longitudinali e diagonali che si trovano al di sotto della membrana basale dell'epidermide.\nSistema nervoso e organi di senso.\nIl sistema nervoso \u00e8 basato su due grandi gangli cerebroidi, un cingolo periesofageo e due cordoni nervosi ventrali, collegati da numerose connessure parallele. Dai gangli cerebroidi partono diverse coppie di nervi e in particolare i nervi ottici e i nervi sensori connessi alle antenne.\nLe principali strutture sensoriali sono fornite da chemiorecettori, concentrati sulle antenne e sulla bocca, e da recettori tattili che, oltre ad essere concentrati anch'essi sulle strutture precedenti, sono anche sulle papille distribuite sulla superficie del corpo. In quasi tutte le specie alla base delle antenne vi sono anche due ocelli, forniti di una lente e di uno strato retinico.\nRiproduzione e sviluppo.\nI sessi sono separati e molte specie mostrano un notevole dimorfismo sessuale, con le femmine in genere pi\u00f9 grandi e spesso anche con pi\u00f9 zampe. Vi sono specie ovipare e vivipare, ma la maggioranza degli onicofori sono ovovivipari: le uova si sviluppano in una camera incubatrice detta \"utero\".\nLo sviluppo \u00e8 continuo, senza uno stadio larvale e, a causa della cuticola, richiede diverse mute. La durata della vita pu\u00f2 giungere a 6 anni.\nDistribuzione, habitat ed ecologia.\nGli onicofori sono presenti in molte aree tropicali o temperate, quasi tutte appartenenti all'emisfero meridionale: in America centrale e meridionale, nell'Africa equatoriale occidentale, in Sudafrica, nell'India settentrionale, in Malaysia e Indonesia, in Australia, Nuova Zelanda e Nuova Guinea. Si tratta di terre che fino al Mesozoico appartenevano tutte al supercontinente Gondwana, della cui passata esistenza gli onicofori forniscono una conferma.\nGli habitat sono sempre terrestri (\u00e8 l'unico phylum a non avere alcun rappresentante acquatico o semiacquatico) e caratterizzati da alta umidit\u00e0 e scarsa luce, come \u00e8 il caso della lettiera delle foreste tropicali. Due specie vivono in grotte.\nGli onicofori si nutrono anche di vegetali ma soprattutto di animali, che vengono catturati mediante il getto di una sostanza mucosa emessa dalle due ghiandole mucipare che sboccano nelle papille orali presenti ai lati della bocca. Il muco, che pu\u00f2 essere lanciato fino alla distanza di mezzo metro, indurisce rapidamente all'aria, immobilizzando le prede.\nEvoluzione e filogenesi.\nFossili risalenti al Cambriano mostrano che i progenitori degli attuali onicofori (detti \"protonicofori\") erano forme marine.\nAnalisi del DNA e del RNA hanno dimostrato che il phylum \u00e8 filogeneticamente collegato agli Artropodi, ai Tardigradi e, meno strettamente, ai Nematodi e ad altri phyla minori. Nel 1997 \u00e8 stato perci\u00f2 introdotto il superphylum degli Ecdysozoa, che raggruppa tutti questi taxa.\nRecenti analisi cladistiche individuano gli Onicofori come i parenti viventi pi\u00f9 vicini degli Artropodi."}
{"id": "1447710", "revid": "15756", "url": "https://it.wikipedia.org/wiki?curid=1447710", "title": "Alessandro I di Scozia", "text": "Biografia.\nAlessandro era l'erede del fratello Edgar di Scozia che non ebbe figli e mor\u00ec nel 1107, cos\u00ec la corona scozzese and\u00f2 ad Alessandro ma, in conformit\u00e0 con le istruzioni di Edgar, al loro fratello Davide fu assegnato in appannaggio il sud della Scozia. Il testamento di Edgar assegn\u00f2 a Davide le terre del precedente regno di Strathclyde o Cumbria ed esso apparentemente era stato concordato in anticipo da Edgar, Alessandro, David e il loro cognato Enrico I d'Inghilterra. Tuttavia nel 1113, per istigazione di Enrico e con il supporto dei suoi Anglo-Normanni, Davide richiese e ottenne terre supplementari nel Lothian lungo l'alto Tweed e il fiume Teviot. Davide non ricevette il titolo del re, ma di \"Principe di Cumbria\" e le sue terre rimasero sotto l'autorit\u00e0 di Alessandro.\nNel 1114 Alessandro si un\u00ec a Enrico in una campagna nel Galles contro Gruffydd ap Cynan di Gwynedd. Alessandro si spos\u00f2 con la figlia illegittima di Enrico, Sybilla di Normandia, fatto che pu\u00f2 essere accaduto agli inizi del 1107 o alla fine del 1114. William di Malmesbury attacc\u00f2 Sybilla, ma le prove che sosteneva erano che Alessandro e Sybilla erano una devota coppia senza figli e Sybilla era notevolmente religiosa. Sybilla mor\u00ec, in circostanze imprecisate nel luglio 1122 a \"Eilean nam Ban\" (Kenmore sul Loch Tay) e fu sepolta nell'abbazia di Dunfermline. Alessandro non si rispos\u00f2, Walter Bower scrisse che progett\u00f2 un priorato agostiniano a Eilean nam Ban dedicato alla memoria di Sybilla. Alessandro ebbe almeno un figlio, M\u00e1el Coluim mac Alaxandair, probabilmente illegittimo, che successivamente partecip\u00f2 ad una sommossa contro Davide I tra il 1130 e il 1140 e venne in seguito incarcerato a Roxburgh per molti anni, forse fino alla sua morte avvenuta diverso tempo dopo, nel 1157.\nAlessandro era, come i suoi fratelli Edgar e Davide, un re considerevolmente religioso. Fu responsabile delle fondazioni religiose a Scone ed a Inchcolm. Il cappellano di sua madre e suo agiografo Thurgot venne nominato vescovo di Saint Andrews nel 1107, su richiesta dello stesso Alessandro. Il caso del successore di Thurgot, Eadmer indica che i desideri di Alessandro non furono sempre accettati dalla Chiesa, forse perch\u00e9 Eadmer ebbe la protezione dell'Arcivescovo di Canterbury, Ralph d'Escures, piuttosto che di Thurstan di York. Alessandro inoltre fece diventare Sant'Andrea patrono di Scozia e assegn\u00f2 terre a un priorato agostiniano (che potrebbe essere lo stesso di quello creato in onore di sua moglie). Nonostante la sua religiosit\u00e0, John di Fordun ricorda anche che non era un uomo di pace:\nManifest\u00f2 il lato peggiore del suo carattere nella rappresaglia contro la contea di Moray. Le \"Orygynale Cronykil of Scotland\" di Andrew Wyntoun dicono che Alessandro era nella corte a Invergowrie quando fu attaccato \"dall'uomo delle isole\". Walter Bower dice che gli aggressori provenivano dalla contea di Moray e da quella di Mearns. Alessandro li insegu\u00ec fino a nord, a Stockford nel Ross (vicino a Beauly) dove li sconfisse. Secondo Wyntoun, \u00e8 per questo che venne soprannominato \"il Feroce\". La data di questo avvenimento \u00e8 incerta, come lo \u00e8 l'identit\u00e0 dei suoi nemici. Tuttavia, nel 1116 gli Annali dell'Ulster riportano che \"Ladhmann figlio di Domnall, nipote del re di Scozia, \u00e8 stato ucciso dall'uomo di Moray\". Il re citato \u00e8 il padre di Alessandro e Donald era fratello di Alessandro.\nLa contea (o il regno visto che si consideravano indipendenti) di Moray era governata dalla famiglia di Mac Bethad mac Findl\u00e1ich e da Lulach mac Gille Coemg\u00e1in; non erano soggetti potenti, ma una famiglia che aveva governato Alba per poco pi\u00f9 del un corso di una vita. Quale conte (o re) avrebbe potuto compiere l'assassinio \u00e8 ignoto, potrebbe essere stato \u00d3engus di Moray o suo padre, di cui il nome non \u00e8 conosciuto. Per quanto riguarda Mearns, l'unico conte di Mearns conosciuto \u00e8 M\u00e1el Petair, che aveva assassinato Donnchad mac Ma\u00edl Coluim fratellastro di Alessandro nel 1094. Alessandro mor\u00ec nel 1124 nella sua corte a Stirling. Gli succedette il fratello Davide, divenuto erede dopo la morte di Sybilla."}
{"id": "1447712", "revid": "1652635", "url": "https://it.wikipedia.org/wiki?curid=1447712", "title": "Enrico Delle Sedie", "text": "Biografia.\nDi umili origini, studio cant\u00f2 con Cesario Galeffi e nel 1851 esord\u00ec a Firenze nel Nabucco di Verdi. \nNon era dotato di una bellissima voce, ma aveva compiuto ottimi studi di recitazione e arte drammatica, che gli venivano in soccorso quando i ruoli divenivano pi\u00f9 ardui.\nCant\u00f2 in tanti teatri italiani, a Roma, Venezia, Genova e alla Scala in \"Lucia di Lammermoor\" nel 1859.\nLa sua importante carriera lo vedeva protagonista poi a Vienna, San Pietroburgo, Berlino, a Londra, e nel 1861 cant\u00f2 al teatro italiano di Parigi. \nCos\u00ec fatto conoscere agli ambienti musicali parigini, con il sostegno di importanti amici e in particolare del suo celebre amico Giuseppe Verdi, divenne professore di canto presso il prestigioso Conservatorio di Parigi.\nDelle Sedie quindi intrattenne una bella amicizia con Verdi, che si protrasse nel tempo, e questo amichevole connubio fu utile per la produzione verdiana, se non altro per un simpatico scambio di vedute.\nAltri compositori ebbero modo di dedicare canzoni e arie al Delle Sedie; oltre alle amicizie nella musica, intrattenne un'amicizia in anzianit\u00e0 con Francesco Vigo.\nNell'ultimo periodo della sua vita fu insegnante di canto privatamente.fvicino\nMor\u00ec a La Garenne-Colombes, vicino a Parigi il 29 novembre 1907.\nLasci\u00f2 al comune di Livorno la sua \u00abmusica per canto\u00bb (quasi 190 volumi e pi\u00f9 di 3\u00a0000 pezzi per canto e pianoforte, alcuni con le dediche dei compositori, per esempio di Poniatowski, Massenet e Thomas) e la sua \u00abbiblioteca letteraria\u00bb (comprendente anche codici quattrocenteschi): oggi tutto \u00e8 conservato alla Biblioteca Labronica Guerrazzi."}
{"id": "1447715", "revid": "149726", "url": "https://it.wikipedia.org/wiki?curid=1447715", "title": "Onicofori", "text": ""}
{"id": "1447716", "revid": "110157", "url": "https://it.wikipedia.org/wiki?curid=1447716", "title": "Sensuntepeque", "text": "Sensuntepeque \u00e8 il capoluogo del dipartimento di Caba\u00f1as, in El Salvador."}
{"id": "1447717", "revid": "88740", "url": "https://it.wikipedia.org/wiki?curid=1447717", "title": "Pando", "text": ""}
{"id": "1447719", "revid": "767487", "url": "https://it.wikipedia.org/wiki?curid=1447719", "title": "Tejutepeque", "text": "Tejutepeque \u00e8 un comune del dipartimento di Caba\u00f1as, in El Salvador."}
{"id": "1447725", "revid": "767487", "url": "https://it.wikipedia.org/wiki?curid=1447725", "title": "Victoria (El Salvador)", "text": "Victoria \u00e8 un comune del dipartimento di Caba\u00f1as, in El Salvador."}
{"id": "1447728", "revid": "4175", "url": "https://it.wikipedia.org/wiki?curid=1447728", "title": "Dipartimento di La Paz", "text": ""}
{"id": "1447734", "revid": "254059", "url": "https://it.wikipedia.org/wiki?curid=1447734", "title": "Eleonora degli Albizi", "text": "Biografia.\nFiglia di Luigi degli Albizi e di Nannina Soderini, venne notata dal Granduca ormai vedovo e pi\u00f9 vecchio di lei di 24 anni, Cosimo, che inizi\u00f2 a frequentarla dal 1565.\nDivenutane l'amante, ebbe una figlia da lui nel 1566 che mor\u00ec ancora in fasce (non se ne conosce nemmeno il nome). Nel 1567 nacque il figlio illegittimo Don Giovanni de' Medici. Osteggiata dai figli legittimi di Cosimo ed Eleonora di Toledo, essa fu eliminata dalla scena facendola maritare forzatamente col nobiluomo Carlo Panciatichi, che venne per questo graziato da una condanna a morte pendente. La coppia ricevette 10.000 scudi come beneplacito. Il Granduca prese in seguito un'altra amante pi\u00f9 o meno coetanea di Eleonora, Camilla Martelli.\nEleonora ebbe tre figli da Carlo, fra i quali si ricorda solo Bartolomeo (nato nel 1577 e sposato a Maria Gianfigliazzi). In seguito venne ripudiata dal marito per adulterio nel 1578 e fu costretta a entrare nel monastero di Fuligno, a Firenze, dove visse per 56 anni, morendo nel 1634."}
{"id": "1447735", "revid": "36426", "url": "https://it.wikipedia.org/wiki?curid=1447735", "title": "Monastero di Fuligno", "text": ""}
{"id": "1447744", "revid": "46291", "url": "https://it.wikipedia.org/wiki?curid=1447744", "title": "Nepenthes rajah", "text": "Nepenthes rajah \u00e8 una pianta carnivora appartenente alla famiglia Nepenthaceae, diffusa nel Borneo malese.\n\u00c8 una pianta famosa per la produzione di ascidi di considerevoli dimensioni, dato che possono raggiungere l'altezza di 35 cm e la larghezza di 18\u00a0cm. Questi ascidi sono in grado di contenere 3,5 litri di acqua e pi\u00f9 di 2,5 litri di enzimi digestivi.\nLa \"N. rajah\" \u00e8 una delle due nepente (l'altra \u00e8 la \"N. rafflesiana\") per le quali \u00e8 stata documentata la cattura come prede di piccoli mammiferi. Phillips, nel 1987 ha trovato due ratti annegati all'interno di due differenti ascidi di una \"Nepenthes rajah\".\n\u00c8 capace di catturare anche altri piccoli vertebrati, come lucertole, rane e uccelli, sebbene si pensa che questi casi riguardino animali malati e di certo non rappresentano la norma. Generalmente, infatti, la maggior parte delle prede \u00e8 costituita da insetti, soprattutto formiche.\nGli ascidi della nepente ospitano anche un grande numero di organismi animali commensali o simbionti. Molti di questi animali sono cos\u00ec legati agli ascidi della pianta che non sono in grado di sopravvivere lontano da essi e vengono chiamati Nepenthebionti. Due di questi sono i ditteri \"Culex rajah\" e \"Toxorhynchites rajah\".\nMorfologia.\n\"Nepenthes rajah\", come quasi tutte le specie del suo genere, \u00e8 una pianta rampicante. Lo stelo di solito cresce adiacente al terreno, ma si arrampica ogni volta che viene in contatto con un oggetto in grado di sostenerlo. Lo stelo \u00e8 relativamente sottile (\u226430\u00a0mm) e pu\u00f2 raggiungere la lunghezza di circa 6 m, sebbene raramente supera i 3 m.\n\"N. rajah\" non produce stoloni come le altre nepente, ma le piante pi\u00f9 vecchie producono dei getti basali. Questo \u00e8 comune specialmente nelle piante che derivano da coltura tissutale.\nFoglie.\nLe foglie sono prodotte ad intervalli regolari lungo lo stelo, cui sono attaccate mediante i piccioli.\nDalla parte apicale di ogni foglia si diparte un viticcio lungo e stretto, che pu\u00f2 raggiungere la lunghezza di 50\u00a0cm. Nella sua parte terminale si trova una piccola gemma che, se attivata fisiologicamente, si sviluppa in una trappola funzionante. Quindi gli ascidi sono foglie modificate e non fiori specializzati come spesso si crede.\nLe foglie di \"N. rajah\" sono molto distinguibili e raggiungono grandi dimensioni. Possono essere lunghe fino ad 80\u00a0cm e larghe fino a 15\u00a0cm.\nSono peltate e di forma lanceolata, con il margine esterno ondulato. Il viticcio si diparte dalla parte inferiore della foglia, poco prima del meristema apicale. Questa caratteristica \u00e8 pi\u00f9 evidente in \"N. rajah\" che nelle altre nepente, con l'eccezione di \"N. clipeata\".\nLungo ogni faccia della foglia corrono da tre a cinque venature longitudinali, e da queste si dipartono verso il margine fogliare delle venature pennate.\nAscidi.\nTutti gli ascidi delle nepenthes condividono delle caratteristiche di base. Le trappole sono costituite da una coppa principale, che \u00e8 coperta da un opercolo che impedisce all'acqua piovana di penetrare al suo interno e diluirne il contenuto enzimatico. Un anello di tessuto, il peristoma, circonda la bocca dell'ascidio. Un paio di \"ali\" frangiate attraversano la parte frontale delle trappole terrestri e servono presumibilmente per guidare gli insetti all'interno della bocca dell'ascidio. Queste ali sono assenti o molto ridotte negli ascidi aerei, che catturano principalmente insetti volanti.\n\"N. rajah\", come la maggior parte delle nepente, produce due tipi di ascidi. Gli ascidi inferiori o terrestri sono i pi\u00f9 comuni. Sono molto grandi, riccamente colorati e di forma ovoidale. L'attaccatura del viticcio si trova nella parte frontale della coppa dell'ascidio, vicino al peristoma ed alle ali. Gli ascidi di alcuni esemplari sono in grado di raggiungere l'altezza di 40\u00a0cm e la capacit\u00e0 di 3,5 litri di acqua e di pi\u00f9 di 2,5 litri di fluido digestivo, sebbene la maggior parte non superi i 200 ml. Questi ascidi sono probabilmente i pi\u00f9 grandi per volume di tutte le nepente, rivaleggiati solo da quelli di poche altre specie, quali la \"N. merrilliana\", la \"N. truncata\" e la \"N. rafflesiana\". Queste trappole si trovano sul terreno e sono spesso reclinate, appoggiandosi a qualsiasi oggetto in grado di sostenerle. Sono in genere di un colore che va dal rosso al porpora nella parte esterna, mentre la parte interna va dal verde al porpora. Gli ascidi inferiori di \"N. rajah\" sono inconfondibili e per questo motivo \u00e8 facile distinguere questa specie da tutte le altre specie di \"Nepenthes\" del Borneo.\nLe piante mature possono produrre, anche se raramente, degli ascidi superiori o aerei, pi\u00f9 piccoli, imbutiformi e generalmente meno colorati di quelli terrestri. L'attaccatura del viticcio in questi ascidi si trova nella parte posteriore della coppa.\nI due tipi di ascidi differiscono notevolmente nella morfologia poich\u00e9 sono specializzati nella cattura di differenti tipi di prede. Gli ascidi che non ricadono in nessuna delle due categorie sono chiamati ascidi \"intermedi\".\nIl peristoma presenta un margine dentato ben distinguibile che forma un attraente labbro attorno alla bocca dell'ascidio. Una serie di protrusioni rialzate, note come costole, intersecano il peristoma e, terminando in piccoli e corti denti, ne determinano il margine superiore. Due ali frangiate corrono dall'attaccatura del viticcio fino al margine inferiore del peristoma.\nIl grande opercolo di \"N.rajah\", il pi\u00f9 grande del Genere, \u00e8 un'altra caratteristica distintiva di questa specie. Ha una forma ovoidale o oblunga e presenta una chiglia che attraversa la sua parte mediana. Lo \"sperone\" posto dietro l'opercolo \u00e8 lungo circa 20\u00a0mm.\nGli ascidi di \"N. rajah\" sono ricoperti da grandi ghiandole secernenti nettare che sono abbastanza diverse da quelle di altre \"Nepenthes\". La superficie superiore dell'ascidio, in particolare, presenta da 300 a 800 ghiandole/cm2.\nFiori.\n\"N. rajah\" fiorisce durante tutto l'anno.\nI fiori sono prodotti in grande numero su dei racemi, infiorescenze con un singolo asse di ramificazione, che si sviluppano dall'apice dello stelo principale e che possono essere alti fino a 120\u00a0cm. Producono un forte odore zuccherino e sono di colore bruno-giallo.I sepali sono ellittici o oblunghi e lunghi fino a 8\u00a0mm.\nCome tutte le specie di \"Nepenthes\", anche \"N. rajah\" \u00e8 una pianta dioica, con fiori unisessuali presenti su piante maschili e femminili.\nI frutti son arancio-bruni e lunghi da 10 a 20\u00a0mm.\nAltre caratteristiche.\nIl sistema radicale di \"N.rajah\" \u00e8 notevolmente esteso, sebbene sia relativamente superficiale come nella maggior parte delle Nepenthaceae.\nIn tutte le parti delle piante giovani \u00e8 presente l\"'indumentum\", una copertura di peli lunghi e bianchi, che sono del tutto assenti nelle piante adulte.\nA differenza di molte altre specie di nepente, nelle popolazioni naturali di \"N. rajah\" \u00e8 stata osservata poca variabilit\u00e0 genetica e di conseguenza non sono state descritte n\u00e9 forme n\u00e9 variet\u00e0.\nCarnivorosit\u00e0.\nNepenthes rajah \u00e8 una pianta carnivora appartenente alla variet\u00e0 che presenta la trappola ad ascidio. \u00c8 famosa perch\u00e9 occasionalmente intrappola vertebrati o persino piccoli mammiferi. Sono stati registrati almeno due casi di ritrovamento di ratti soffocati negli ascidi di \"N. rajah\". La prima osservazione risale al 1862 da parte di Spenser St. John, che accompagn\u00f2 Hugh Low a due scalate del Monte Kinabalu. Nel 1988, Anthea Phillipps e Anthony Lamb confermarono la plausibilt\u00e0 di quella registrazione quando riuscirono ad osservare ratti soffocati in un largo ascidio di \"N. rajah\". \"N. rajah\" \u00e8 conosciuta anche per la cattura occasionale di piccoli vertebrati, includendo rane, lucertole e persino uccelli, sebbene questi casi riguardino probabilmente animali malati, o che cercano un riparo oppure dell'acqua nell'ascidio, e certamente non rappresentano la norma. Insetti, e particolarmente le formiche, costituiscono la maggior parte delle prede che rimangono intrappolate negli ascidi. Altri artropodi, come centopiedi, cadono anch'essi preda della \"N. rajah\".\n\"N. rafflesiana\" \u00e8 l'unica altra pianta della specie \"Nepenthes\" ampiamente documentata in dipendenza del fatto che cattura mammiferi nel suo ambiente naturale. Nel Brunei, rane, gechi e scinchi sono stati trovati negli ascidi di questa specie. Sono stati riportati anche ritrovamenti di resti di topi.\nIl 29 settembre 2006, al Jardin botanique de Lyon in Francia, fu fotografata una \"N. truncata\" coltivata che conteneva il corpo in decomposizione di un topo.\nSimbionti delle Nepenthes.\nSebbene le \"Nepenthes\" siano famose per la loro capacit\u00e0 di intrappolare e digerire varie specie animali, le loro trappole offrono anche ospitalit\u00e0 ad una grande variet\u00e0 di organismi (denominati infauna). Questi includono larve di mosche e moscerini, ragni (principalmente il ragno granchio \"Misumenops nepenthicola\"), acari, formiche, e anche una specie di granchio, \"Geosesarma malayanum\". I pi\u00f9 comuni predatori rinvenuti negli ascidi sono le larve di zanzara, che si nutrono di molte altre larve durante il loro sviluppo. Molti di questi organismi sono tanto specializzati da non poter vivere in alcun altro luogo, e sono definiti nepenthebionti.[25]\nLe complesse relazioni tra questi organismi e le piante ospitanti sono ancora non del tutto comprese. Va ancora verificato sperimentalmente se l'infauna \"ruba\" il cibo alle Nepenthes, o se \u00e8 coinvolta in un rapporto simbiontico con esse, anzi, ci\u00f2 \u00e8 attualmente causa di considerevoli dibattiti. Clarke avanza l'ipotesi che la simbiosi sia una \"situazione accettabile\", poich\u00e9 \"l'infauna riceve un rifugio, protezione e cibo dalla pianta, mentre in cambio l'infauna contribuisce a demolire le prede, aumentare l'efficienza della digestione e mantiene basso il numero di batteri\".\nDalla \"N. rajah\" prendono nome due specie di zanzare: \"Culex rajah\" e \"Toxorhynchites rajah\", descritte da Masuhisa Tsukamoto nel 1989, basandosi su larve raccolte in ascidi di \"N. rajah\" sul Monte Kinabalu tre anni prima. Le due specie vivevano in associazione con larve di \"Culex (Lophoceraomyia) jenseni\", \"Uranotaenia (Pseudoficalbia) moultoni\" e un taxon non descritto, \"Tripteroides (Rachionotomyia) sp.\" No. 2. Riguardo alla \"C. rajah\", Tsukamoto ha notato che \"la superficie corporea della maggior parte di larve \u00e8 ricoperta da protozoi \"Vorticella\" vivi\". Attualmente, niente si sa di queste specie sulla biologia adulta, habitat, o importanza medica come vettore di malattie. Lo stesso per \"T. rajah\"; non si sa nulla della sua biologia tranne che gli adulti non sono ematofagi.\nUn'altra specie, \"Culex shebbearei\", \u00e8 stata registrata come organismo appartenente all'infauna della \"N. rajah\" in passato. La segnalazione originale, nel 1931, di F. W. Edwards si basa su un prelievo di H. M. Pendlebury nel 1929 da una pianta del Monte Kinabalu. Comunque, Tsukamoto annota che alla luce di nuove informazioni su questa specie, \"sembra pi\u00f9 probabile che la specie \"C. rajah\" sia una nuova specie identificata erroneamente in \"C. shebbearei\" per un lungo periodo, che sia \"C. shebbearei\", sia \"C. rajah n. sp.\" vivano negli ascidi delle \"Nepenthes rajah\" del Mt. Kinabalu\".\nDistribuzione e habitat.\n\u00c8 endemica del Monte Kinabalu e del vicino Monte Tambuyukon, che si trovano a Sabah, nel Borneo malese.\nCresce esclusivamente su substrati serpentini, in particolare in aree in cui il suolo \u00e8 permanentemente umido e povero di nutrienti.\nSi sviluppa ad altitudini comprese tra i 1500 ed i 2650 m s.l.m. ed \u00e8 quindi considerata una pianta sub-alpina."}
{"id": "1447745", "revid": "287204", "url": "https://it.wikipedia.org/wiki?curid=1447745", "title": "Tiziana Fabbricini", "text": "Il soprano Tiziana Fabbricini si ricorda per il ruolo di Violetta nella \"Traviata\" di Giuseppe Verdi. Con quell'opera guadagn\u00f2 una fama internazionale nel 1990, sul palcoscenico del Teatro alla Scala di Milano, diretta da Riccardo Muti: l'opera, infatti, dopo la contestata messa in scena del 1964, non era pi\u00f9 stata ripresa nelle stagioni scaligere. Da allora la Fabbricini \u00e8 stata nei panni di Violetta per pi\u00f9 di 150 volte, nei teatri di tutto il mondo.\nTeatri.\nHa cantato nei principali teatri, all'estero e in Italia. Tra questi si ricordano il Metropolitan di New York, il Teatro alla Scala di Milano, lo Staatsoper di Berlino, l'Op\u00e9ra Bastille di Parigi, il Teatro Regio di Parma, Opera di Roma, lo Staatsoper di Vienna."}
{"id": "1447746", "revid": "120111695", "url": "https://it.wikipedia.org/wiki?curid=1447746", "title": "Episodi di Chuck (prima stagione)", "text": "La prima stagione di \"Chuck\" \u00e8 stata trasmessa dal network NBC dal 24 settembre 2007 al 24 gennaio 2008.\nIn Italia, la prima stagione \u00e8 stata trasmessa in prima visione assoluta dal 22 giugno al 27 luglio 2008 su Steel di Premium Gallery.\nIn chiaro, la prima stagione \u00e8 stata trasmessa dal 9 giugno al 28 luglio 2009, su Italia 1.\nL'antagonista principale della stagione \u00e8 la Fulcrum.\nChuck vs. i servizi segreti.\nTrama.\nDopo l'11 settembre la CIA e la Sicurezza Nazionale decidono di collaborare unendo tutti i loro segreti e criptando i dati dentro migliaia di immagini, custodite nell'elaboratore Intersect.\nChuck \u00e8 un giovane e simpatico impiegato al Buy More, un ipermercato di apparecchi elettronici, e conduce, insieme al suo migliore amico Morgan, una vita normalissima giocando con i videogames e rifuggendo da alcuni malinconici ricordi.\nLa sua tranquillit\u00e0 per\u00f2 viene interrotta quando un agente della CIA, Bryce Larkin, suo ex compagno di stanza di universit\u00e0 alla Stanford University, ruba tutti i segreti governativi e, prima di morire, li invia a Chuck, il quale osservando le immagini, in qualche modo riesce a memorizzarle nel suo subconscio diventando cos\u00ec un \"Intersect umano\", capace di reperire informazioni alla vista di un'immagine chiave.\nLa CIA e la Sicurezza Nazionale inviano i loro migliori agenti. Nasce cos\u00ec il team Chuck Bartowski.\nChuck vs. l'elicottero.\nTrama.\nLa vita di Chuck si ritrova radicalmente cambiata: dalla postazione \"Nerd Herd\" del Buy More, al salvare il mondo e custodire i pi\u00f9 importanti e pericolosi segreti del governo.\nL'agente della Sicurezza Nazionale, John Casey, si fa assumere al Buy More per controllare e proteggere il protagonista; quello della CIA, Sarah Walker, lavora nel fast food vicino e in pi\u00f9, per copertura, si finge la nuova fidanzata di Chuck.\nCasey e Sarah contattano uno scienziato della Sicurezza Nazionale per trovare un modo per recuperare i segreti dal cervello di Chuck. Lo scienziato per\u00f2, dopo aver esaminato il caso, cede alla tentazione di usare Chuck per vendere i segreti che custodisce al migliore offerente, cos\u00ec, dopo aver finto la sua morte, cerca di uccidere Casey e Sarah, creando lo scompiglio nel gruppo. In questa occasione Casey cerca di convincere Chuck che \u00e8 Sarah ad attentare alla sua vita; e la stessa cosa fa Sarah verso l'agente della Sicurezza Nazionale.\nIn questa occasione si manifesta per la prima volta una mancanza di fiducia vicendevole nel gruppo. Alla fine lo scienziato rapisce Sarah, e, dopo una serie di peripezie, Chuck si ritrova sull'elicottero dello scienziato; nonostante alcune difficolt\u00e0 iniziali, grazie all'aiuto di Sarah (che lo tranquillizza), riesce a far atterrare l'elicottero.\nChuck \u00e8 soddisfatto di s\u00e9 stesso, ma viene sgridato da Sarah e da Casey per non essere rimasto in macchina.\nIl giorno dopo, Chuck va al funerale di Bryce e nota Sarah in lontananza. Senza farsi notare, al funerale viene anche Casey, che, discutendo con i suoi superiori, sembra essere dispiaciuto all'idea di allontanarsi da Chuck. Fortunatamente, il giorno dopo Chuck \"fa pace\" con Sarah.\nIl titolo dell'episodio \u00e8 ispirato ad una delle scene finali in cui Chuck scampa al suo rapimento e si ritrova a dover fare atterrare un elicottero per salvarsi.\nChuck vs. il tango.\nTrama.\nChuck \u00e8 in lista per il posto di vice direttore al Buy More e, nonostante le sconvolgenti novit\u00e0, continua con i ritmi noiosi del suo lavoro. La sua quotidianit\u00e0 per\u00f2 viene interrotta da una nuova missione: il governo sta dando la caccia a un temibile trafficante d'armi: \"La Ciudad\".\nGuardando l'immagine di un quadro Chuck ha un flash sul ricercato e capisce che sar\u00e0 presente all'asta di opere d'arte in citt\u00e0.\nIn questa occasione Chuck mostra la sua emozione e Casey gli dice che andr\u00e0 tutto bene dicendo la frase a cui si ispira l'episodio:\u00abSe sai ballare il Tango\u00bb, ma Chuck interpreta la frase alla lettera e finisce con il prendere lezioni da \"Capitan Fenomeno\": il fidanzato della sorella Ellie.\nUna volta all'asta, mentre i due agenti segreti rincorrono l'uomo sbagliato, Chuck si ritrova a fare conversazione con una bellissima donna, che poi per\u00f2 si rivela essere proprio \"La Ciudad\", la quale rapisce il protagonista.\nAlla fine Chuck viene liberato da Sarah e Casey, ma la donna riesce a scappare. Questa per\u00f2 \u00e8 intenzionata ad uccidere Chuck perch\u00e9 lui l'ha vista, quindi torna al Buy More con i suoi scagnozzi. La minaccia per\u00f2 viene sventata dalle due spie.\nNella scena finale si vede che Chuck comincia ad aver difficolt\u00e0 a prendere distanza dalla copertura poich\u00e9 inizia ad infatuarsi della bella Sarah.\nChuck vs. il diamante.\nTrama.\nChuck e Sarah, al fine di rendere credibile la loro copertura, aumentano gli incontri e cominciano a conoscersi meglio, ed \u00e8 evidente che Chuck \u00e8 trasportato da questa \"finta relazione\". Intanto un agente della DEA (=Drug Enforcement Administration: l'anti-droga americana), Carina, contatta Sarah, con la quale aveva gi\u00e0 lavorato in passato, per chiederle un aiuto a rubare un diamante. I due agenti del team Chuck ricevono ordini di aiutare la nuova arrivata in quanto il diamante \u00e8 posseduto da un commerciante internazionale di oppio. Per la missione \u00e8 necessario l'intersect che Chuck ha nel cervello, per acquisire le informazioni sul sistema di allarme che protegge il diamante. Prima di iniziare per\u00f2 Sarah e Casey mettono in guardia Chuck nei riguardi di Carina, confessandogli che si \u00e8 spesso dimostrata imprevedibile e inaffidabile.\nLa notte prima della missione, infatti, Carina attira con una scusa Chuck nella sua camera d'albergo e, dopo aver cercato di sedurlo, gli rivela che Sarah \u00e8 l'ex fidanzata del suo odiato amico Bryce Larkin. La notizia sconvolge Chuck che si rende conto che tutto ci\u00f2 che vive e sente con Sarah non \u00e8 altro che una messa in scena per la copertura, perch\u00e9 in realt\u00e0 non conosce neppure il suo nome reale. In questo modo Carina semina sfiducia nei confronti della Walker da parte di Chuck che, infatti, quando la nuova arrivata rubando il diamante lo affida a lui, al momento della fuga sceglie di affidarlo nelle mani di Carina piuttosto che in quelle di Sarah.\nIn questo modo l'agente della DEA porta a compimento la sua strategia e fugge con il diamante. Casey riesce a localizzarla ma prima che possa riprendersi il diamante Carina lo infila nello zaino di Morgan che era andato da lei per corteggiarla.\nCasey viene prima sedotto e poi messo fuori gioco ammanettato al letto, cos\u00ec l'agente anti-droga pu\u00f2 recarsi a casa di Chuck dove Morgan, ignaro di tutto, ha portato il prezioso; prima di essere da lei raggiunto per\u00f2, il protagonista trova il diamante nella sacca di Morgan e, guardandolo, capisce che \u00e8 ben pi\u00f9 di un oggetto di valore in mano a dei trafficanti di droga, poich\u00e9 appartiene a un gruppo terrorista afgano ed \u00e8 quindi molto pi\u00f9 pericoloso di quanto si pensasse.\nA questo punto Sarah raggiunge Casey ma non fa in tempo a liberarlo che vengono entrambi presi in ostaggio dai derubati che rivogliono la gemma. Chuck allora, raggiunto da Carina, riesce a convincere la doppiogiochista ad andare ad aiutare gli agenti John e Walker, che cos\u00ec vengono liberati ed infine il diamante consegnato al governo statunitense.\nLa scena finale \u00e8 dedicata a Chuck e Sarah: il protagonista chiede scusa alla ragazza per aver lasciato che i suoi sentimenti interferissero con la missione, ma le chiede di essere pi\u00f9 sincera, di dirgli almeno una cosa vera su di lei; appena Chuck \u00e8 abbastanza lontano da non sentirla, Sarah sussurra il suo vero secondo nome, Lisa.\nChuck vs. Chinatown.\nTrama.\nChuck, ultimamente non ha pi\u00f9 molto tempo da dedicare al suo amico Morgan e alla sorella Ellie. Si programma quindi la \"Serata con Morgan\", ovvero un'uscita a quattro tra la sorella, il protagonista, Morgan e Sarah. Questi ultimi tre si recano allora a Chinatown per acquistare dei gamberetti in un ristorante cinese, ma all'interno del locale Chuck vede una cameriera ed un flash su di lei gli rivela che in realt\u00e0 \u00e8 una spia dell'intelligence cinese mai vista prima d'allora in America. Il team chuck quindi si mette all'opera per scoprire cosa ci faccia l\u00ec la donna orientale, il tutto a discapito dei suoi impegni e quindi del suo rapporto con la sorella e l'amico. I tre allora pedinano la cinese e, vedendola intrufolarsi in un edificio armata, credendo che voglia uccidere qualcuno, intervengono salvando la vita a un anziano sulla sedia a rotelle. Le vicende successive per\u00f2 svelano che quell'uomo era il capo mafia cinese della Triade che ha rapito il fratello della spia orientale, impiegato all'ambasciata americana, a fini di estorsione nei confronti del governo. Il team Chuck allora, in cambio di alcune importanti informazioni sul governo cinese e per riparare all'inconveniente creato, accettano di aiutare la malcapitata. I quattro riuniti allora, liberano il fratello della spia cinese, soprattutto grazie all'aiuto di Chuck. Per farlo per\u00f2 quest'ultimo \u00e8 costretto a rinunciare alla sua versione personale della \"Festa della mamma\", nella quale lui ed Ellie \"festeggiano\" l'anniversario del giorno in cui venne a mancare la madre, interpretando l'evento come la data dalla quale hanno imparato a occuparsi di loro stessi e a contare l'uno sull'altro. Ellie allora, delusa e intristita dagli accaduti degli ultimi tempi, rivela a Chuck di aver scoperto che spesso le mente e che si rende conto che l'arrivo del nuovo amore Sarah abbia scombussolato le sue abitudini, ignara dell'insospettabile verit\u00e0. Alla fine per\u00f2 i due fratelli rimediano alla festa e si riconciliano affettuosamente.\nChuck vs. il verme della sabbia.\nTrama.\nIl giorno prima della festa di Halloween Chuck viene contattato da \"Big Mike\", il direttore del Buy More, che lo avvisa che l'indomani sarebbe stato il giorno del colloquio per il posto da vice-direttore e lo incarica anche di trovare l'amico Morgan che non \u00e8 al lavoro a svolgere il proprio turno. Il protagonista allora si reca sul molo, dove trova lo scapestrato amico a giocare a Guitar Hero in una sala giochi, insieme ad un altro ragazzo; osservando quest'ultimo Chuck ha un flash, e capisce che egli \u00e8 Lazslo Mahnovski, ovvero un personaggio considerato pericoloso: un cervello governativo che progettava armi prima di scappare da uno dei laboratori in cui lavorava.\nQuando Chuck mette in guardia Morgan sul suo nuovo \"compagno di giochi\", Lazslo, prima di scappare, nota l'orologio dotato di localizzatore di Chuck, donatogli da Sarah, e riconosce il protagonista come una spia, poich\u00e9 \u00e8 stato lui stesso a progettare quell'orologio per la CIA.\nIn seguito per\u00f2 Mahnovski sorprende Chuck nel parcheggio del Buy More, dove gli racconta di essere stato incastrato, di non aver fatto niente di male, di essere scappato solo perch\u00e9 era trattato come un prigioniero segregato in quel laboratorio sotterraneo, ed infine di essere aiutato da lui; Chuck risponde che ne avrebbe parlato a Sarah e Casey, ma Lazslo lo mette in guardia su di loro, dicendo che non erano buoni come sembravano perch\u00e9 in realt\u00e0 non fanno altro che controllare il protagonista, piazzando perfino delle cimici nascoste in casa sua.\nTornato a casa Chuck inizia a setacciare ovunque, trovando effettivamente una grande quantit\u00e0 di cimici; a questo punto Bartowski va da Casey e si infuria per quanto accaduto, rivelando di voler aiutare Lazslo che crede innocente.\nA tal fine, ad insaputa dei due agenti, Chuck porta Mahnovski al Buy More per fargli passare la notte tranquillo; qui si rende conto che questo \u00e8 una furia omicida, ma prima di poterlo consegnare ai suoi colleghi di team Lazslo riesce a fuggire rubando la macchina di Chuck.\nIl giorno di Halloween il protagonista si reca al lavoro per il colloquio, ma prima di poterlo sostenere, si scopre che Mahnovski ha piazzato una bomba nella macchina di Chuck parcheggiandola sotto il molo. Il protagonista allora rinuncia al posto di vice-direttore e di corsa raggiunge l'auto e disattiva la bomba tagliando il filo giusto: Lazslo viene cos\u00ec arrestato e portato via.\nAlla fine torna a casa, dove pu\u00f2 tornare alla sua vita normale e a coltivare i rapporti che da un po' sta trascurando: in particolar modo, insieme a Morgan, pu\u00f2 tornare a concedersi qualche momento di spensieratezza, travestendosi insieme da Sandworm, ovvero uno dei vermi della sabbia di Dune.\nChuck vs. l'Alma Mater.\nTrama.\nIl professor George Fleming della Stanford University, il professore che espulse Chuck dall'universit\u00e0 a causa di Bryce, si scopre essere un agente della CIA, che ha il compito di selezionare gli studenti migliori e pi\u00f9 geniali per reclutarli nell'agenzia segreta. Attraverso alcuni ricordi si svela il motivo dell'espulsione di Chuck dall'istituto: il professor Fleming insegna come, attraverso il subconscio, sia possibile riconoscere le migliaia di immagini subliminali codificate e nascoste in un'unica immagine.Al suo esame Chuck ottenne il punteggio pi\u00f9 alto ma venne accusato ingiustamente di aver rubato le risposte dei test, dopo aver ricevuto la \"soffiata\" da Bryce e per questo venne espulso.\nOra per\u00f2 il professore era scomparso perch\u00e9, in seguito alla masterizzazione di un cd che conteneva informazioni riservate, ora alcuni uomini gli davano la caccia per ottenere quelle informazioni.\nIl team Chuck per\u00f2 riesce a rintracciare il docente e a raggiungerlo, ma poco prima di prelevarlo Fleming viene ferito gravemente, lasciando nelle mani di Chuck un bigliettino con un codice alfanumerico.\nDopo poco per\u00f2, attraverso un ricordo di quando giocava con Bryce all'universit\u00e0, il protagonista capisce che quel codice indica una zona della biblioteca dell'istituto che l'ex amico usava per nasconderci le cose. Chuck \u00e8 quindi costretto a tornare alla Stanford e rivivere emozioni spiacevoli rivisitando quei luoghi...Ad ogni modo, arrivati in biblioteca Chuck trova il cd, il team viene raggiunto dai nemici, cos\u00ec i tre cominciano a fuggire finch\u00e9 raggiungono un laboratorio, dove Chuck analizza il contenuto del cd e scopre che questo contiene i nomi e le informazioni relative agli studenti reclutati: il protagonista chiama gli studenti per farsi aiutare a sconfiggere i nemici, ma in questa occasione scopre di essere archiviato lui stesso nell'intersect. Risolta la situazione e tornato a casa quindi, apre l'archivio su di lui e scopre che, quando lui ottenne il punteggio migliore, il professore decise di reclutarlo; a questo punto per\u00f2 Bryce, gi\u00e0 reclutato l'anno precedente, si oppone energicamente affermando che per il suo bene sarebbe stato meglio che Chuck non entrasse nella CIA, poich\u00e9 per la sua indole pacifista non vi sarebbe sopravvissuto. Per ottenere il suo scopo Bryce architett\u00f2 una farsa, facendo trovare le risposte dei test nella camera del protagonista, ragione sufficiente per farlo espellere. Bryce quindi aveva agito in questo modo per il bene di Chuck.\nChuck vs. la verit\u00e0.\nTrama.\nAl Buy More si presenta una ragazza carina di nome Lou per farsi riparare il cellulare. Lou \u00e8 di origine italiane ed ha un negozio di specialit\u00e0 culinarie: tra lei e Chuck si instaura subito un buon feeling.\nIntanto un ex ginnasta, Riordan Pain, ricerca dei codici di attivazione per gli armamenti nucleari, da vendere al migliore offerente: costui per raggiungere i suoi scopi utilizza un potente veleno, il Pentothal, che funge da siero della verit\u00e0 prima di provocare la morte nel giro di poche ore. Riordan allora avvelena il possessore di questi codici nucleari, Mason Whitney, costringendolo cos\u00ec a portargli ci\u00f2 che voleva poich\u00e9, in caso contrario, non gli avrebbe dato l'antidoto. Mason allora reperisce i codici, ma non fa in tempo a consegnarli che sviene moribondo per strada, dove Ellie, la sorella di Chuck, lo soccorre in qualit\u00e0 di medico: l'avvelenato infila i codici nel maglione della bella Bartowski poco prima di morire.\nIntanto Lou torna a ritirare il cellulare e i due cominciano a ridire e scherzare insieme, finch\u00e9 non arriva Sarah dicendo che \u00e8 la fidanzata di Chuck. Il protagonista allora rincorre Lou e i due si rivelano che si piacciono vicendevolmente, ma siccome Chuck risulta fidanzato, Lou gli dice di farsi vivo qualora si fosse lasciato con Sarah.\nIntanto Riordan Pain si reca a casa di Chuck, e fingendosi un finto agente, con una scusa avvelena la sorella per scoprire dove Ellie avesse messo i codici. Ellie comincia ad essere \"molto sincera\" fino a che, dopo qualche ora, sviene. Il team Bartowski, una volta portata in ospedale la sorella del protagonista, scoprono una cimice nascosta su di lei, e con questa tendono un'imboscata all'avvelenatore incallito. Il tranello per\u00f2, a causa della goffaggine di Chuck, finisce nel peggiore dei modi: Riordan fugge con i codici e il team Chuck viene avvelenato. Attraverso la cimice per\u00f2 riescono a raggiungere nuovamente Pain, a recuperare i codici e a reperire l'antidoto per tutti. Chuck per\u00f2, prima che Sarah potesse bere la soluzione gli chiede se, oltre la copertura, la loro relazione fittizia avrebbe avuto un futuro reale, ma riceve una risposta negativa. Il giorno seguente quindi Chuck si rivolge a Sarah pretendendo una falsa rottura nel loro falso rapporto, perch\u00e9 il protagonista ammette che pi\u00f9 passa il tempo cercando di ingannare tutti facendo credere di essere una vera coppia, in realt\u00e0 chi viene ingannato di pi\u00f9 \u00e8 lui. Sarah non controbatte lasciando andare via Chuck ma ammette, rivolgendosi a Casey, che era stata addestrata a resistere al Pentothal, e che quindi in realt\u00e0, anche a lei piace Chuck, che ora gelosamente guarda andare da Lou.\nLa puntata finisce con Sarah che osserva Chuck e Lou bersi insieme del caff\u00e8 e purtroppo con il suo sguardo fa capire che forse aver detto la verit\u00e0 le sarebbe costato meno sofferenza.\nChuck vs. gli insaccati.\nTrama.\nChuck trascorre felicemente il suo tempo libero con la sua nuova ragazza Lou, ma mentre sta consumando un sandwich preparatogli dalla ragazza, il protagonista ha una visione osservando per caso una locandina in vista sulla parete: si tratta di un invito al locale di Stavros Demetrios, l'ex di Lou e apparentemente il gestore del locale, ma il flash di Chuck rivela che in realt\u00e0 \u00e8 figlio di un ricco armatore e che, insieme a lui, stanno facendo importare un carico temporizzato che si teme sia un'arma. Cos\u00ec Bartowski si reca al locale insieme a Lou e avvicina Stavros, e tramite un microfono riescono a localizzare il luogo dove arriver\u00e0 la merce. Il giorno dopo gli agenti Casey e Sarah si recano sul posto, ma nel container non c'\u00e8 altro che una videocamera. Visto che nessuno sapeva le intenzioni di Chuck, il governo sospetta che Lou abbia a che fare con il tranello. Il team Chuck allora pedina la cuoca italiana e scoprono che si incontra con Demetrios, ma solo per contrabbando di semplici insaccati; a questo punto per\u00f2, Sarah e Chuck vengono rapiti dai trafficanti. Per scoprire dove li hanno portati, Casey \u00e8 costretto a dire a Lou che Chuck \u00e8 della Food and Drug Administration (cosa che porter\u00e0 il protagonista a doverla lasciare a fine puntata) e che se non vuole essere arrestata doveva rivelare dove il suo ragazzo faceva arrivare i carichi. Saputo il luogo Casey va a liberare i compagni: Sarah e Chuck corrono a cercare di disinnescare quella che ha tutta l'aria essere una bomba a tempo, ma il protagonista non ha flash su come disinnescarla, quindi i due, allo scadere del tempo, si avvicinano e Sarah bacia Chuck appassionatamente... Quando il tempo scade per\u00f2 non succede proprio niente, cos\u00ec i due si ritrovano in questa situazione imbarazzante.\nIntanto, l'amico Morgan riesce a fidanzarsi con una ragazza: Anna, una collega del Buy More.\nChuck vs. la nemesi.\nTrama.\nIl timer del contenitore si scopre che non indicasse quando sarebbe dovuto esplodere ma piuttosto la carica di ossigeno: il carico non era altro che il corpo di Bryce Larkin...ancora vivo. Appena risvegliato Bryce chiede di Chuck, e una volta rincontrati l'ex amico rivela al protagonista che lui non \u00e8 un traditore, perch\u00e9 quella dell'intersect era una missione: Bryce era stato ingaggiato dal \"Fulcrum\", un dipartimento speciale interno alla CIA che con l'inganno l'aveva portato a rubare e copiare l'intersect al fine di avere una loro intelligence. Alla fine per\u00f2 Bryce, usando Chuck come ostaggio e liberandolo appena fuori, scappa dal centro in cui era richiuso dalla CIA. Poco dopo per\u00f2 si ripresenta a casa di Chuck e chiede di parlare da solo con Sarah, la sua ex: l'ex agente spiega anche a lei la situazione e alla fine i due si baciano, scena che viene vista e subito dal protagonista, che in preda all'emozione avvisa Casey della presenza di Bryce, il quale non perde tempo e lo neutralizza. Anche Casey viene aggiornato e il team tutto scopre che l'unico motivo per il quale Larkin non \u00e8 morto \u00e8 che il Fulcrum \u00e8 convinto che l'intersect sia dentro Bryce (ed ignora completamente tutta la storia di Chuck), e per questo \u00e8 stato rianimato e tenuto al sicuro. L'ex di Sarah per\u00f2 rivela anche di voler consegnarsi alla CIA che lo ricerca per tradimento, ma che per farlo \u00e8 necessario l'intersect, in quanto il Fulcrum ha agenti infiltrati ovunque, e lui non pu\u00f2 sapere se chi verr\u00e0 a prelevarlo \u00e8 della CIA sul serio o no. Si stabilisce che il luogo del prelievo debba essere affollato, cos\u00ec si sceglie il Buy More: a scambio avvenuto per\u00f2, il capo del Fulcrum, Tommy, va da Chuck e gli rivela che ha scoperto tutto su di lui, che Casey \u00e8 stato gi\u00e0 reso inoffensivo e che non gli resta che arrendersi se non vuole che tutti gli innocenti del Buy More muoiano. Ma proprio mentre Sarah e Bryce riescono a liberarsi e tornare al Buy More, Chuck riesce, con una manovra comica, a far evacuare il Buy More: gli agenti segreti, incluso Casey, riescono a sconfiggere tutti e Tommy viene arrestato.\nAlla fine Bryce viene riammesso nella CIA, ma inviato sotto massima copertura in un luogo lontano: quest'ultimo chiede a Sarah di seguirlo... L'episodio si conclude con il cellulare (chiamata di Chuck) ed il telefono (chiamata di Bryce) di Sarah che squillano, mentre lei indecisa non sa a chi rispondere.\nChuck vs. la Crown Victoria.\nTrama.\nChuck \u00e8 in ansia, nota che Sarah non si \u00e8 presentata al suo lavoro di copertura, e crede ormai che abbia abbandonato tutto e sia andata via con Bryce. Il protagonista, mentre \u00e8 al lavoro, ha un flash su un falsario, Lon Kirk, che nasconde i suoi traffici illeciti con gli aiuti umanitari in Taiwan. A questo punto la squadra si organizza per intervenire, e a questo punto Sarah fa la sua ricomparsa, anche se si presenta molto fredda e distaccata, soprattutto con Chuck. Lei nella missione dovr\u00e0 interpretare il ruolo della compagna di Chuck, ma a differenza delle altre volte, l'imbarazzo venuto a crearsi tra i due crea diversi inconvenienti, tanto da far pensare che dopo quest'intervento, i due non possano pi\u00f9 restare vicini. Infatti Sarah, nella missione, deve frequentare Lon Kirk e Chuck in preda alla gelosia dice di avere un flash e fa intervenire Casey e la squadra in appostamento. Tuttavia non viene trovato nulla di illegale e Sarah accusa Chuck di aver simulato un flash. Per gli inconvenienti accaduti Casey e Sarah vengono messi in panchina dai loro superiori. Casey allora chiede a Sarah se si \u00e8 innamorata di Chuck e afferma di volere una risposta sincera. Sarah risponde che ogni tanto vorrebbe avere una vita normale, con una famiglia e dei figli ma Casey la interrompe per ricordarle il servizio alla Nazione che hanno scelto di svolgere. Intanto Chuck riesce finalmente a capire dove si nasconde il denaro riciclato e il team rientra in azione. Alla fine si scopre che una barca che sta facendo una breve \u201ccocktailcrociera\u201d per una serata di beneficenza, nasconde le matrici false delle banconote, e Lon Kirk, al fine di disfarsi delle prove, vuole farla affondare da un missile. Chuck riesce ad evitarlo, dirottando il missile verso la Crown Victoria di Casey, e il caso si risolve. Infine lui e Sarah decidono di superare le loro incompatibilit\u00e0 restando amici. Al Buy More, mentre si festeggia l'arrivo del Natale, Casey riceve una telefonata dal suo maggiore che gli comunica che il nuovo intersect \u00e8 quasi pronto e che una volta collaudato Casey dovr\u00e0 eliminare Chuck.\nChuck vs. l'amante segreta.\nTrama.\nMentre serve un cliente, Casey ha un flashback di quando la sua fidanzata Ilsa Trinchina mor\u00ec in un'esplosione. Chuck riesce a scoprire una lista di criminali russi, trafficanti d'armi o coinvolti nel riciclaggio del denaro che alloggiano all'hotel Gran Seville. Il protagonista ha un flash su ognuno e riferisce la scoperta al team. Chuck viene a conoscenza della storia tra Casey e Ilsa, ma quando tenta di dire a John che anche lei alloggia in quell'hotel, la spia lo aggredisce perch\u00e9 la crede morta. Il team entra in azione e sotto copertura inizia ad indagare sul perch\u00e9 tanti criminali si ritrovino tutti l\u00ec a Los Angeles. Durante l'indagine Chuck scopre che i trafficanti si trovano l\u00ec per festeggiare il matrimonio di un boss russo e Casey scopre con gran stupore che la sua amata in realt\u00e0 non \u00e8 mai morta, ma la felicit\u00e0 di quel ritrovo viene spazzata via dalla notizia del suo fidanzamento con il boss russo. Chuck cerca in tutti i modi di parlare con Casey che alla fine cede e gli racconta la loro storia. Il protagonista convince la spia a farsi avanti e lo porta all'hotel dove potr\u00e0 rincontrare Ilsa. Proprio all'hotel i due vengono a sapere che l'ex fidanzata di Casey non \u00e8 una semplice civile, ma una spia francese sotto copertura che cerca di incastrare quello che diventer\u00e0 il suo futuro marito. Il matrimonio verr\u00e0 comunque celebrato, nonostante il forte legame tra John e la spia francese. Ellie e Davon affrontano i loro primi litigi. Ellie si ubriaca, Sarah, in cerca di Chuck, la trova e cos\u00ec le chiede cos'ha e iniziano a parlare. Casey \u00e8 a terra e Chuck gli fa compagnia cercando di risollevarlo, la situazione si ribalta quando i due scoprono che il boss controllava e spiava Ilsa ed \u00e8 venuto quindi a conoscenza di tutta la verit\u00e0. Casey e Chuck avvisano Sarah che lascia Ellie nelle mani di Morgan e il team Chuck rientra in azione per salvare la donna. Tuttavia Casey e Chuck sono stati scoperti e vengono legati e messi fuori gioco. La situazione viene risolta da Sarah che passa una pistola a Ilsa, la quale rinuncia alla sua copertura per salvare il team Chuck. Alla fine Casey saluta la donna e si scambiano un bacio, lei deve partire e trovare una nuova copertura. Chuck vede la scena e si avvicina a Casey, il protagonista \u00e8 convinto di avere instaurato una nuova amicizia con Casey che per\u00f2 lo chiude fuori da casa sua.\nChuck vs. il Marlin.\nTrama.\nNel Buy More Chuck trova una cimice e la porta a Casey certo che sia opera sua. Casey per\u00f2 non \u00e8 il proprietario di quella cimice e cos\u00ec si scopre che un agente nemico sta spiando il team Bartowski per scoprire chi \u00e8 l'intersect. La copertura di Chuck e la sua stessa vita sono in pericolo, il team ha 8 ore di tempo per recuperare il ricevitore ed eliminare l'infiltrato. Nel caso l'impresa non riuscisse Chuck verrebbe trasferito in una localit\u00e0 segreta e segregato in un sotterraneo dove nessuno avrebbe potuto scoprirlo. Casey e Sarah rubano tutto il Buy More e lo perquisiscono ritrovando pi\u00f9 di venti cimici piazzate tra gli scaffali, ma del ricevitore nessuna traccia. Grazie alle telecamere di sicurezza si scopre che la notte in cui le spie hanno ripulito il Buy More, il nemico \u00e8 andato al negozio a riprendersi il ricevitore che era nascosto nel Marlin, il pesce appeso nell'ufficio di Big Mike. Per\u00f2 \u00e8 tardi e la CIA ha gi\u00e0 mandato un agente a prelevare Chuck e condurlo nel nascondiglio. Sarah lo raggiunge e Chuck la prega di dire ai suoi cari quanto li ama. Il protagonista rivela a Sarah il lato positivo della situazione: i due non lavoreranno pi\u00f9 insieme e avranno l'occasione di scoprire quello che provano l'un per l'altro. Sarah promette a Chuck che trover\u00e0 il modo di salvarlo, ma ecco che l'agente incaricato di prelevare l'intersect viene ucciso dal nemico che insegue Chuck e Sarah. Interviene anche Casey e alla fine l'infiltrata viene sconfitta. Le scene finali sono dedicate a Devon che chiede ad Ellie di sposarlo e a Chuck che si complimenta con loro. Nel frattempo Casey e Sarah osservano la scena e John le dice che non potranno lasciare Chuck alla sua vita per sempre."}
{"id": "1447747", "revid": "149587", "url": "https://it.wikipedia.org/wiki?curid=1447747", "title": "Jude\u0163ul Alba", "text": ""}
{"id": "1447748", "revid": "149587", "url": "https://it.wikipedia.org/wiki?curid=1447748", "title": "Judetul Alba", "text": ""}
{"id": "1447749", "revid": "149587", "url": "https://it.wikipedia.org/wiki?curid=1447749", "title": "Jude\u0163ul Arad", "text": ""}
{"id": "1447750", "revid": "149587", "url": "https://it.wikipedia.org/wiki?curid=1447750", "title": "Judetul Arad", "text": ""}
{"id": "1447751", "revid": "599013", "url": "https://it.wikipedia.org/wiki?curid=1447751", "title": "Qualificazioni al campionato mondiale di calcio a 5 2000 - UEFA", "text": "Il Torneo europeo di qualificazione al FIFA Futsal World Championship 2000, fu disputato nel 2000 dalle nazionali europee divise in cinque gironi disputati rispettivamente in: Portogallo, Slovenia, Croazia, Polonia e Finlandia, per designare le cinque formazioni nazionali di calcio a 5 che dovevano prendere parte al quarto campionato del mondo FIFA.\nI cinque gironi, composti i primi due da sei formazioni, gli altri da cinque formazioni, furono a favore di Portogallo, Spagna, Russia, Croazia e Paesi Bassi, lasciando fuori dalla fase finale ottime formazioni nazionali come Italia e Ucraina."}
{"id": "1447753", "revid": "486946", "url": "https://it.wikipedia.org/wiki?curid=1447753", "title": "Judetul Arges", "text": ""}
{"id": "1447754", "revid": "149587", "url": "https://it.wikipedia.org/wiki?curid=1447754", "title": "Jude\u0163ul Bac\u0103u", "text": ""}
{"id": "1447755", "revid": "149587", "url": "https://it.wikipedia.org/wiki?curid=1447755", "title": "Judetul Bacau", "text": ""}
{"id": "1447756", "revid": "149587", "url": "https://it.wikipedia.org/wiki?curid=1447756", "title": "Jude\u0163ul Bihor", "text": ""}
{"id": "1447757", "revid": "149587", "url": "https://it.wikipedia.org/wiki?curid=1447757", "title": "Judetul Bihor", "text": ""}
{"id": "1447760", "revid": "486946", "url": "https://it.wikipedia.org/wiki?curid=1447760", "title": "Judetul Bistrita-Nasaud", "text": ""}
{"id": "1447765", "revid": "33689", "url": "https://it.wikipedia.org/wiki?curid=1447765", "title": "George Lilanga", "text": " \nFormatosi alla scuola pittorica del tingatinga a Dar es Salaam, \u00e8 noto anche a livello internazionale per il suo peculiare stile pittorico, caratterizzato da figure dai colori vivaci e i contorni netti, fortemente dinamiche, e caricaturali.\nBiografia.\n\u00c8 difficile stabilire con certezza la data di nascita di un africano, specialmente se questa avviene in un villaggio del Sud della Tanzania dove la vastit\u00e0 del territorio, l'indigenza delle popolazioni, il fenomeno del nomadismo e la precariet\u00e0 dell'organizzazione anagrafica rendono problematico darle un giorno ed un luogo precisi. Non fa eccezione George Lilanga del quale sono stati indicati luoghi e date di nascita imprecisi. Fu lui stesso poi ad affermare di essere nato nel 1934 nel villaggio di Kikwetu del distretto Masasi nella regione della Tanzania meridionale Mtwara, all'epoca Territorio del Tanganica britannico. L'etnia di origine \u00e8 la Makonde. Infatti entrambi i genitori erano Makonde (gruppo etnico originario del Mozambico).\nLa famiglia di Lilanga era composta dal padre anche lui operaio agricolo nelle piantagioni di sisal, dalla madre e da due fratelli morti prima di lui. Sembra che la madre abbia avuto altri figli tutti deceduti in tenera et\u00e0. Il padre, probabilmente anche a causa di tutte queste morti premature, abbandon\u00f2 la famiglia per risposarsi con un'altra donna.\nGeorge frequent\u00f2 la scuola elementare per soli 4 anni dei 7 normalmente previsti. \u00c8 interessante notare come Lilanga nelle opere degli ultimi anni dedicate alla vita del villaggio torni pi\u00f9 volte alla rappresentazione dei festosi momenti della consegna dei diplomi agli studenti delle scuole primarie o delle scuole superiori. Sembra quasi che voglia ricordare il suo percorso scolastico non terminato e che voglia inviare uno dei suoi messaggi di progresso positivo agli uomini e alle donne della sua terra. \nIntorno ai 15 anni ebbe la sua iniziazione con la partecipazione alla cerimonia detta \"Jandoni\" o \"Jando\" dove i giovani maschi vengono iniziati al proprio futuro di uomini (i ragazzi vengono separati dalle giovani donne per 3 \u2013 4 mesi e circoncisi; vengono poi istruiti in tutte le attivit\u00e0 mascoline, i segreti del bush e della magia usata nella caccia.\nEbbe inizio poco dopo il suo primo contatto con la scultura (le radici, il legno dolce e poi il duro ebano) rifacendosi alla tradizione Makonde. Si dedic\u00f2 quasi esclusivamente a tale tecnica dal 1961 al 1972.\nMostr\u00f2 le sue prime opere agli europei che lavoravano nei campi dei profughi della guerra d'indipendenza del Mozambico. Anche in base ai loro consigli nel 1970 decise di trasferirsi a Dar es Salaam dove le possibilit\u00e0 di vendere le sculture erano maggiori.\nNel 1971 ottenne la prima occupazione grazie allo zio Augustino Malaba, gi\u00e0 noto scultore e successivo suo collaboratore, nella veste di sorvegliante notturno presso la Nyumba ya Sanaa (\"casa dell'arte\"), un tipico centro africano per lo sviluppo dell'arte e dell'artigianato.\nLe doti di Lilanga vennero presto intuite e fu messo nelle condizioni di mostrare il suo genio artistico: cominci\u00f2 a realizzare batik, opere su pelle di capra e lavori su lastre di ferro per il completamento di ringhiere e cancelli.\nGeorge Lilanga frequent\u00f2 l'ambiente artistico della scuola Tingatinga, con i discepoli del celebre pittore autodidatta che inizi\u00f2 negli anni '60 a dipingere i suoi animali fantastici, soprattutto \u201cthe big five\u201d (leone, elefante, ippopotamo, giraffa ed antilope) utilizzando i materiali di recupero (masonite al posto della tela) e i colori acrilici da officina e realizzando dipinti peculiari con grande vivacit\u00e0 di colori, pittura a strati successivi, campo pittorico ben delimitato, aspetto onirico dei suoi personaggi. Sicuramente la scuola Tingatinga esercit\u00f2 un forte peso nello sviluppo artistico di Lilanga. \nIntorno al 1972 divenne essenzialmente un pittore.\nAlcune opere di Lilanga furono presentate al Museo Nazionale di Dar es Salaam nel 1974. E in queste opere, come in parte delle successive, si pu\u00f2 evidenziare l'influenza esercitata dalla scuola Tingatinga.\nLilanga da quel momento si dedic\u00f2 quasi solo alla pittura con i suoi personaggi Makonde ritratti interamente e con colori brillanti.\nSempre nel 1974 gli fu fatta la prima diagnosi di diabete mellito: \nNel 1977 effettu\u00f2 il primo viaggio fuori del continente africano recandosi a New York. Qui espose al Marycoll Ossing Center. Rest\u00f2 un po' di tempo a Manhattam vendendo stampe realizzate su carta o cartone agli incroci delle strade. \nNel 1978 partecip\u00f2 a una mostra collettiva di artisti africani a Washington D.C.. Tra le 280 opere presentate circa 100 furono di Lilanga. Fu in questa occasione che venne comparato con Jean Dubuffet. Si ipotizz\u00f2 anche una sua influenza esercitata sui giovani graffitisti americani (lo stesso Keith Haring dichiar\u00f2 in un'intervista di essere stato influenzato dalle opere di Lilanga).\nInizi\u00f2 cos\u00ec una lunga serie di esposizioni. Le opere di Lilanga ebbero sempre maggior successo in Africa, in Europa, negli USA e persino in India e ripetutamente in Giappone. Negli anni '80 si dedic\u00f2 quasi esclusivamente alla pittura. I suoi Shetani vennero rappresentati bidimensionalmente su masonite e successivamente su faesite, i poco costosi pannelli di fibre legnose pressate e tenute insieme da un legante, tanto usati in Africa nelle povere abitazioni per tamponare i sottotetti e come isolanti termici. \nSono di questi anni le pi\u00f9 belle opere di Lilanga realizzate con olio acrilico su masonite o faesite del \u201cclassico\u201d formato di circa 61 x 61 centimetri e che ci mostrano continue esplosioni di colore.\nNei successivi anni '90 George Lilanga divenne sempre pi\u00f9 famoso, anche se il successo fu maggiore all'estero che nel proprio paese, la Tanzania. \nRaggiunse cos\u00ec i livelli pi\u00f9 elevati della sua maturit\u00e0 artistica. Numerose furono le esposizioni delle sue opere in molti paesi e venne riconosciuto come uno dei pi\u00f9 grandi artisti dell'Africa, probabilmente il maggiore artista africano contemporaneo.\nIn questi anni le sue opere assumono dimensioni sempre maggiori (sono di questo periodo gli oli su tela di circa un metro quadrato di superficie, le prime grandi tele di pi\u00f9 di 200 centimetri di lunghezza e le masoniti/faesiti di 61 x 122 centimetri). Sempre in questo periodo ricominci\u00f2 dopo molti anni a dedicarsi intensamente anche alla scultura realizzando moltissime opere in legno tenero (solitamente mninga o mkongo) colorate vivacemente con smalti a olio. \nNegli ultimi anni '90 si manifestarono gravi complicanze della malattia diabetica e Lilanga fu costretto a riorganizzare il proprio lavoro avvalendosi di un atelier: numerosi giovani allievi e parenti scultori e pittori da lui strettamente diretti cominciarono a svolgere parte delle mansioni che Lilanga non riusciva pi\u00f9 a portare avanti da solo con facilit\u00e0. Quello dell'atelier \u00e8 un modo di lavorare usuale presso gli artisti africani e ripropone quello delle botteghe d'arte del Rinascimento.\nNel 2000 la concomitanza del diabete, dell'ipertensione arteriosa e di una cardiopatia determinarono un rapido peggioramento delle condizioni dell'artista: a causa di una gangrena nell'ottobre 2000 fu costretto all'amputazione della gamba destra. Nel dicembre dello stesso anno gli venne amputata anche quella sinistra. Lilanga fu quindi costretto all'uso della sedia a rotelle, ma dopo il ritorno a casa nel gennaio 2001, riprese a lavorare sempre con grande impegno e con indomita voglia di vivere.\nDal 2001, a causa della grave menomazione fisica, ritorn\u00f2 ai piccoli lavori con inchiostri su carta e piccole pelli di capra della dimensione di 22,5 x 22,5 centimetri, di pi\u00f9 facile e rapida esecuzione, ma con l'aiuto dell'atelier continu\u00f2 anche ad affrontare dipinti di notevoli dimensioni e fino a poco prima della morte realizz\u00f2 grandi tele e masoniti e bellissimi tondi.\n\u00c8 morto luned\u00ec 27 giugno 2005 a Dar es Salaam nella sua casa-atelier di Mbagala. In Mbagala vivono la sua seconda moglie e tre dei suoi figli tra cui il piccolo Dun\u00eca.\nMostre museali / esposizioni.\nDal 1974 al 2005 sono state sempre pi\u00f9 numerose le mostre organizzate praticamente in tutti i continenti, con esposizioni di rassegne in grandi Musei e con la presentazione di molte esposizioni presso organismi pubblici e gallerie private.\n1974\n1976\n1977\n1978\n1979\n1981\n1983\n1984\n1985\n1986\n1987\n1988\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\nAutentica delle opere.\nNaturalmente sono considerate autentiche senza alcuna necessit\u00e0 di ulteriori certificati le opere corredate da foto insieme all'artista. Lilanga si \u00e8 fatto riprendere con la fotocamera, insieme alle opere, in un numero limitato di casi.\nGeorge Lilanga in persona, di fronte ad un \"avvocato, pubblico notaio e commissario di dichiarazioni\" di Dar es Salaam, Tanzania, il 10 giugno 2005 ha conferito senza riserve al Professor Luca Faccenda e al Dottor Marco Parri l'autorit\u00e0 esclusiva di autenticare per suo conto tutte le opere d'arte esportate nell'Europa e nell'Asia geografiche. L'atto notarile \u00e8 stato sottoscritto da George Lilanga in lingua swahili e su traduzione autenticata in inglese; \u00e8 stato poi registrato e trascritto con atto notarile a Firenze in data 3 marzo 2006.\nI signori Luca Faccenda e Marco Parri si sono costituiti in un'associazione no profit definita \"National Gallery Firenze\" attraverso la quale hanno iniziato un'attivit\u00e0 di riconoscimento e autenticazione delle opere di George Lilanga."}
{"id": "1447770", "revid": "6923", "url": "https://it.wikipedia.org/wiki?curid=1447770", "title": "Radio Bari", "text": "Radio Bari (talvolta anche Radio-Bari) \u00e8 stato il nome con cui ci si \u00e8 riferiti alla sede EIAR di Bari per tutta la vita dello stesso EIAR.\nCon l'armistizio di Cassibile e l'occupazione dell'Italia meridionale da parte degli Alleati la stazione fu sfruttata per la guerra psicologica contro il nazifascismo, mantenendo la sua denominazione. Intorno agli anni cinquanta, il nome \"Radio Bari\" per designare la sede regionale della RAI in Puglia \u00e8 caduto in disuso. La stazione \u00e8 ricordata principalmente per i suoi programmi in arabo durante il fascismo e per il suo ruolo sia propagandistico sia di rivitalizzazione dei valori democratici nei primi mesi del Regno del Sud e della Resistenza italiana.\nStoria degli impianti.\nLa nascita.\nL'installazione di una stazione trasmittente a Bari rientra nel programma d'ampliamento e potenziamento della rete radiofonica studiato da Costanzo Ciano e inserito nella convenzione tra l'EIAR e il Regno d'Italia del 15 dicembre 1927, pi\u00f9 precisamente nell'atto aggiuntivo alla convenzione, stipulato l'11 luglio 1931. Lo stesso atto prevedeva l'entrata in funzione per l'aprile 1932.\nLa stazione tuttavia non fu in grado di entrare in funzione fino al 7 agosto 1932, quando si ha la prima registrazione di prove tecniche di trasmissione. L'inaugurazione ufficiale avvenne il 6 settembre alle ore 10, all'apertura della III fiera del Levante, con la trasmissione della lettura da parte del ministro dei Lavori Pubblici Araldo di Crollalanza di un messaggio di Benito Mussolini a lui diretto. La sera del giorno successivo and\u00f2 in onda un \"grande concerto\", poi, stando ai palinsesti del \"Radiocorriere\", la stazione tacque per cominciare la programmazione ordinaria l'11 settembre 1932.\nLa nuova emittente, installata a Ceglie del Campo, aveva una potenza all'antenna, senza modulazione, di 20 kW e operava su 1112 kHz. Gli impianti per la trasmissione erano inglesi, di produzione Marconi Company, mentre i due tralicci d'acciaio di 250 piedi (76,20 m) che sostenevano l'aereo erano, quantomeno, di concezione americana. La sede degli studi (dotata di due auditori) e della reggenza EIAR era invece nel centro di Bari, in via Niccol\u00f2 Putignani, 247.\nGli sviluppi successivi.\nIn occasione della Fiera del Levante del 1933 fu inaugurato il collegamento telefonico musicale tra gli studi EIAR di Bari e quelli di Napoli, allacciando cos\u00ec la stazione alla rete nazionale.\nCon l'entrata in vigore del piano di Lucerna per la ripartizione delle frequenze per radiodiffusione, il 15 gennaio 1934 Radio Bari cambi\u00f2 frequenza e si pose su 1059 kHz. Una seconda trasmittente, che entr\u00f2 in funzione il 26 agosto 1935, fu installata presso la sede della Fiera del Levante. La nuova stazione, che fu chiamata Bari II (da leggersi \"Bari seconda\"), mentre l'antica divenne Bari I (\"Bari prima\"), aveva una potenza-antenna di 1 kW e trasmetteva su 1357 kHz.\nDurante la guerra.\nGli impianti di Bari durante la seconda guerra mondiale non subirono danno alcuno, nemmeno dal bombardamento tedesco del 2 dicembre 1943, sebbene Bari I, da sola, avesse una potenza-antenna superiore a quella di tutte le altre stazioni dell'Italia a sud di Roma. Il 5 settembre 1943 giunse alla sede EIAR di Bari l'ordine di smontare la trasmittente di Ceglie del Campo per trasferirla in una zona pi\u00f9 lontana dal fronte, mentre per Bari II era stata prevista la distruzione.\nL'iniziativa del reggente della sede, l'ingegner Giuseppe Damascelli, il quale, prima dell'armistizio, con la collaborazione di alcun tecnici, aveva provveduto a mettere al sicuro gli strumenti pi\u00f9 delicati nella sede del Vescovado di Bitonto, dove viveva suo fratello Domenico (ci\u00f2 che, dopo la morte, gli varr\u00e0 l'intitolazione di una strada nella citt\u00e0 di Bari) e la difesa armata dopo salvarono gli studi e le trasmittenti dalla distruzione. I tecnici avevano comunque provveduto a depotenziare l'impianto di Ceglie del Campo, nell'eventualit\u00e0 che fosse caduto in mano ai tedeschi, novelli nemici. La stazione fu riportata alle condizioni originarie dopo l'arrivo delle truppe delle Nazioni Unite.\nA dimostrazione della grande considerazione in cui erano tenute le installazioni di Bari, gli interventi di manutenzione furono eseguiti dagli Alleati celermente e puntigliosamente.\nLa RAI.\nLa sede RAI di Bari rimase in via Putignani fino all'11 marzo 1959, quando fu inaugurata la nuova sede di via Dalmazia, i cui lavori erano cominciati gi\u00e0 nel 1958.\nI programmi per l'estero.\nFu reso evidente fin da subito che Bari non sarebbe stata solo una stazione per il territorio italiano. Difatti, il \"Radiocorriere\" della settimana precedente l'inaugurazione parl\u00f2 di come il Levante potesse ricevere da Bari la parola e la musica d'Italia. Anche Mussolini, nel suo messaggio inaugurale, si rifer\u00ec alla nuova stazione come \"anello di congiunzione tra l'Occidente e l'Oriente, strumento della pacifica espansione italiana nel Mediterraneo Orientale ed oltre\". Era dunque chiara la volont\u00e0 di sfruttare Bari come uno strumento di propaganda al servizio dell'impero italiano.\nComunque la diffusione di trasmissioni espressamente prodotte per l'estero non cominci\u00f2 fino al 15 agosto 1933, coi programmi in albanese, voluti dalla Camera di commercio italo-orientale, seguiti dall'arabo, caldeggiato da Galeazzo Ciano, il 24 maggio 1934 e dal greco il 19 agosto dello stesso anno. Dal 21 dicembre 1936 la stazione di Bari I cominci\u00f2, in coppia con Bologna, a trasmettere notiziari giornalieri in rumeno, bulgaro e ungherese. Il turco si aggiunse il 9 marzo 1937, con diffusione anche su onde corte da Roma-Prato Smeraldo. Dal 1\u00ba novembre 1937 Bari I cominci\u00f2 anche a trasmettere, al posto di Firenze e insieme con Bologna, un notiziario in \"serbo-croato\". Il \"Radiocorriere\" sarebbe poi passato alla dizione di \"serbo\" semplicemente quattordici giorni dopo.\nLa propaganda araba.\nL'organizzazione.\nRadio Bari era parte del Reparto Arabo, a sua volta parte dell'Ispettorato Radio, dipendente direttamente dal Ministero Stampa e Propaganda, poi Ministero della cultura popolare.\nLe persone.\nUna delle pi\u00f9 importanti figure del programma arabo fu Enrico Nun\u00e9. Nun\u00e9 era nato ad Aleppo nel 1914 e aveva compiuto gli studi universitari in Italia, vivendo a contatto quindi delle due culture araba e italiana. In quanto \"profondo conoscitore del mondo arabo e musulmano\" e fascista la sua figura si prestava molto bene all'opera di Radio Bari. Difatti nel 1936 Nun\u00e9 inizi\u00f2 a lavorarvi e dal 1938 divenne direttore delle radiotrasmissioni arabe. Una persona che a Radio Bari aveva dimestichezza con il giornalismo era Ugo Dadone, nato nel 1885 circa e vissuto al Cairo. Dadone aveva lavorato in quella citt\u00e0 per giornali e agenzie di stampa e quindi, in forza della sua esperienza, entr\u00f2 a far parte del Centro Arabo, il quale forniva a Radio Bari le notizie da trasmettere. Le notizie erano inoltre ricavate dallo stesso Reparto Arabo con mezzi propri o giungevano dalle sedi diplomatiche italiane in Africa e Medio Oriente, ma la scarsezza di mezzi che sempre afflisse la stazione non consent\u00ec notiziari accurati e interessanti per gli ascoltatori.\nLa parte pi\u00f9 espressamente propagandistica era curata da Daniele Occhipinti, o con contributi ai notiziari o con sue rubriche. Nato a Vita nel 1912, aveva trascorso buona parte della sua vita in Tunisia. Al luglio del 1941 egli era \"redattore-capo di Radio Bari\", carica che si pu\u00f2 considerare immediatamente inferiore alla direzione del Reparto Arabo, che pure ricopr\u00ec durante un'assenza del titolare Enrico Nun\u00e9. Alla programmazione contribuirono a vario titolo sia italiani (generalmente orientalisti o giornalisti, quali Michelangelo Guidi, Virginio Gayda e Carlo Belli) sia arabi.\nUn nome significativo tra le personalit\u00e0 arabe \u00e8 quello di Muhammad Kurd Ali, fondatore dell'Accademia Araba di Damasco, che tenne molte conversazioni e lezioni su argomenti di cultura. Chiaramente, i collaboratori di cui la radio aveva pi\u00f9 bisogno erano gli annunciatori, che per\u00f2 non furono mai di livello professionale. Talvolta anzi erano completamente inadatti al proprio ruolo. La scarsa capacit\u00e0 degli annunciatori fu un costante cruccio di Radio Bari, che dalla fine degli anni trenta doveva competere con le trasmissioni arabe inglesi e tedesche (le quali disponevano, tra l'altro, di annunciatori di professione) senza tuttavia averne i mezzi.\nLa programmazione.\nOrari e frequenze.\nAll'inizio, nel maggio 1934, i programmi in arabo da Radio Bari erano dei semplici notiziari di un quarto d'ora, trasmessi il marted\u00ec, gioved\u00ec e sabato intorno alle 19 italiane (la collocazione serale riflette la volont\u00e0 di sfruttare la propagazione ionosferica delle onde medie, ampliando cos\u00ec notevolmente la zona d'ascolto del programma). I giorni di trasmissione crebbero fino al 1\u00ba dicembre 1937, quando le emissioni divennero giornaliere. Col passare del tempo anche la durata e i contenuti dei programmi furono ampliati: ai notiziari si aggiunsero conversazioni, conferenze, musica. A causa dell'installazione di una stazione radio a Tunisi (inaugurata poi il 15 ottobre 1938), fu deciso di preparare anche un'emissione mattutina della durata di venti minuti, per crearle concorrenza. La diffusione del programma del mattino cominci\u00f2 nell'agosto 1938. Dal 21 novembre 1940 le trasmissioni giornaliere arrivarono a quattro, due al mattino e due alla sera, per un totale di quattro ore di contenuti.\nI primi programmi erano trasmessi solamente in onde medie da Bari su 1059\u00a0kHz. Le possibilit\u00e0 d'ascolto furono ampliate il 21 settembre 1936, quando inizi\u00f2 la diffusione su onde corte dalla stazione di Roma-Prato Smeraldo. Radio Bari rimase su queste due gamme d'onda fino all'inizio della guerra, quando, dal 16 giugno del 1940, Bari I scomparve dai palinsesti e dalla lista delle stazioni del \"Radiocorriere\". Il programma arabo dell'EIAR rimase ascoltabile solo su onde corte fino al 21 novembre 1940, quando la diffusione della sua quarta edizione fu affidata anche alle onde medie di 1357 kHz, frequenza, tra le altre stazioni, di Bari II, e 1140 kHz. Dal 12 gennaio 1941 pure la terza trasmissione fu effettuata anche su onde medie.\nI programmi culturali.\nSebbene manchino sondaggi affidabili sul gradimento delle trasmissioni di Radio Bari, \u00e8 da credersi che i programmi di cultura fossero i meglio riusciti e apprezzati. Infatti erano unici per la transculturalit\u00e0 di chi li preparava, sebbene restasse presente una traccia di eurocentrismo e di retorica coloniale. L'ossatura della parte culturale si trova in una relazione che Enrico Nun\u00e9 prepar\u00f2 dopo un viaggio in Medio Oriente nell'ottobre 1937. Per migliorare l'impatto delle trasmissioni, Nun\u00e9 consigliava di affiancare all'emissione radio una rivista, di imbastire un'orchestra araba, di preparare conferenze su argomenti d'interesse per i Paesi arabi e di organizzare corsi di \"Alta Cultura\". Inoltre sottolineava l'importanza di avere una fonte cospicua di notizie interessanti per i giornali radio. Nel corso del tempo, questi consigli furono tutti messi in pratica, a parte le onnipresenti difficolt\u00e0 nel reperire le notizie, acuitesi con la guerra.\nLa concretizzazione dei corsi di \"Alta Cultura\" auspicati fu l'istituzione delle lezioni in arabo dell'Universit\u00e0 Radiofonica Italiana, cominciate il 2 gennaio 1939. L'Orchestra Araba di Radio Bari fu istituita entro il 1939 e la musica, in maggior parte araba popolare, gioc\u00f2 un ruolo molto importante all'interno della programmazione, anche nella sua parte politica. Alla radio tuttavia non riusc\u00ec mai di far esibire presso i suoi studi i pi\u00f9 famosi cantanti arabi del tempo, una su tutti Umm Kulthum. Gli altri programmi di cultura vertevano sulle lettere, il teatro (il programma si era anche dotato di una sua compagnia araba di teatro) e il diritto, alternando temi italiani o europei in genere e temi arabi, proponendo anche lavori di autori arabi del tempo.\nSi elaborarono anche dei cicli di programmi d'argomento femminile, in particolare sulla condizione della donna e su argomenti che oggi si definirebbero di storia di genere. La rivista di Radio Bari, mensile in italiano e arabo, usc\u00ec per la prima volta nel gennaio 1938 e fu intitolata, nella parte italiana, \"Radio Araba di Bari. Pubblicazione mensile della stazione radio di Bari I \u2013 Roma 2 RO\". Per sottolineare l'interesse dell'Italia e degli italiani negli studi arabi fu dedicato spazio alle celebrazioni di orientalisti italiani, come quelle per la morte di Carlo Alfonso Nallino e Giuseppe Gabrieli.\nI programmi politici.\nLa programmazione politica propriamente detta era effettuata con conversazioni e conferenze, ma anche con brani musicali, quali inni e canzoni politiche (generalmente antibritanniche), e coi notiziari. Nella parte politica dei programmi di Radio Bari si pu\u00f2 notare pi\u00f9 chiaramente la propaganda fascista e la costante contraddizione che l'afflisse. La propaganda rimase sempre molto inadatta allo scopo che si prefiggeva, ovvero spingere i popoli arabi a ribellarsi contro la Francia e il Regno Unito, dominatrici della quasi totalit\u00e0 di loro.\nDifatti, anche l'Italia era una potenza coloniale al pari esattamente delle nazioni mandatarie e quindi il messaggio che era veicolato era non tanto quello di liberarsi della dominazione straniera, ma, semplicemente, di cambiare \"padrone\". La natura coloniale di Radio Bari si nota anche da come fossero presentate le opere del fascismo nei possedimenti africani e in Albania, specie quelle collegate col mondo musulmano. Esse infatti venivano sfruttate per esaltare la \"missione civilizzatrice\" dell'Italia, chiamata a lavorare per il bene dei popoli arabi e islamici in genere, e cos\u00ec venivano presentate dalle personalit\u00e0 invitate a parlare alla radio.\nUn altro evento che ebbe notevole rilevanza nelle trasmissioni fu la consegna a Mussolini della spada dell'islam da parte dei musulmani di Libia: anche qui si nota come l'Italia volesse porsi come protettrice (ma soprattutto come dominatrice) dei Paesi musulmani, ma non liberarli, facendoli implicitamente passare come incapaci di governarsi da s\u00e9. Inoltre sulla reputazione dell'Italia pesavano ancora gli orrori della guerra di Libia (un esempio sono i fatti di Sciara Sciatt) e delle azioni intraprese contro la rivolta senussita, sebbene si facesse di tutto per farle passare come mera propaganda antitaliana.\nTra i personaggi che parlarono di politica ai microfoni di Radio Bari \u00e8 doveroso ricordare almeno Habib Bourghiba, futuro presidente della Tunisia. Il 4 aprile 1943 Bourghiba parl\u00f2 di persona ai tunisini da Bari, leggendo un discorso che gli era stato preparato dal Ministero degli affari esteri italiano. In precedenza i suoi discorsi avevano gi\u00e0 avuto spazio all'interno delle trasmissioni.\nDurante la guerra.\nDurante il periodo di non belligeranza dell'Italia Radio Bari tenne principalmente a evidenziare come l'Italia cercasse di tenere in pace l'Europa e il Mediterraneo, lasciando in secondo piano gli attacchi alle potenze mandatarie. L'entrata in guerra ovviamente cambi\u00f2 la linea editoriale, che dette la maggiore rilevanza alla situazione bellica e alla politica in generale, il tutto a discapito della parte culturale della programmazione. Durante la guerra l'antisemitismo, che era presente nelle trasmissioni di Radio Bari fin dal 1935, divenne uno dei temi principali delle emissioni, dal 1941 addirittura un \"prisma attraverso cui leggere e presentare la guerra in Medio Oriente\".\nLe potenze nemiche dell'Asse (specie il Regno Unito) erano presentate come esecutrici degli ordini degli ebrei, mentre gli arabi come loro vittime. Un uso cos\u00ec esteso dell'antisemitismo, tanto esteso da far definire Radio Bari \"la pi\u00f9 antisemita tra le due stazioni radio che trasmettono in arabo\" \u00e8 da ascriversi, oltre che alle leggi razziali italiane, alla convinzione che gli arabi lo apprezzassero.\nUn altro tema che con la guerra prese pi\u00f9 virulenza fu l'anticomunismo. Gi\u00e0 presente dal 1938 e sfruttato come ideale che univa il mondo arabo e italiano contro il materialismo e l'ateismo, cominci\u00f2 a essere presentato costantemente dal giugno 1941. \u00c8 interessante notare come imperialismo britannico, sionismo ed ebraismo e bolscevismo fossero trattati insieme, come elementi l'uno collegato all'altro: gli ebrei erano accusati di essere amici degli inglesi, loro complici nel tentativo di sterminare gli arabi di Palestina e prendere l\u00e0 il potere; l'Unione Sovietica era descritta come supportata dagli ebrei, che avevano fondato il comunismo e, per concludere, l'Impero britannico era accusato di prendere \"i suoi raggi di vita dalla luce del Bolscevismo\".\nI bollettini sull'andamento del conflitto, che dall'entrata in guerra dell'Italia aprivano quasi sempre i giornali radio, registravano, com'\u00e8 ragionevole, ogni vittoria delle truppe del Patto tripartito, mentre limitavano grandemente la portata degli insuccessi (o semplicemente li omettevano), sempre da ascriversi alla superiorit\u00e0 tecnica o numerica del nemico, mai al suo valor militare, che era solo degli italo-tedeschi, sempre presentati come alleati e amici fedeli. Se mancavano informazioni edificanti sull'Asse, si rimediava con la menzogna o, quantomeno, con un esasperato ottimismo.\nUn caso esemplare di limitazione \u00e8 certamente quello della battaglia di El Alamein, riferendosi alla quale, fra il 5 e il 6 novembre 1942, Radio Bari ammise solo pesanti perdite da ambo le parti e una leggera ritirata dell'Asse. La pi\u00f9 clamorosa omissione riguarda invece la notizia della sconfitta degli italo-tedeschi in Africa, che non fu mai comunicata.\nI notiziari e la programmazione in genere, col peggiorare della situazione bellica, peggiorarono in qualit\u00e0, perch\u00e9 non si era pi\u00f9 in grado di trovare informazioni interessanti e quindi si sopperiva a questa deficienza con la genericit\u00e0. Dopo il 25 luglio 1943, le trasmissioni, a parte la parentesi del giorno successivo, continuarono come di consueto, lodando l'opera dell'Italia in Africa e criticando la crudelt\u00e0 degli inglesi, ma con la perdita progressiva dell'elemento antisemita, prima tanto preponderante.\nLa guerra delle onde.\nRadio Bari cominci\u00f2 ad attaccare le potenze coloniali che controllavano il mondo arabo (escludendo ovviamente l'Italia) dal 1935, rimarcando l'oppressione dei popoli che vivevano sotto il dominio di Francia e Regno Unito e mostrando come l'Italia si prodigasse per il benessere dei musulmani.\nGli attacchi alla Francia.\nNei primi tempi la Francia non prese sul serio la propaganda di Radio Bari, tuttavia, dal 1935 le autorit\u00e0 di Beirut cominciarono a monitorare le trasmissioni italiane in arabo, seguite da quelle del protettorato del Marocco nel 1937 e dell'Algeria nel 1938. I programmi di Bari criticavano la coscrizione obbligatoria, l'istituto dell'indigenato e il governo mandatario in Siria e Libano, con particolare riferimento alla questione di Hatay.\nGli attacchi alla Francia s'intensificarono con gli Accordi di Pasqua del 1938, dopo i quali Radio Bari allent\u00f2 per qualche tempo la pressione sul Regno Unito. Sebbene l'attivit\u00e0 antifascista francese fosse cessata con la capitolazione, le aggressioni e le critiche alle politiche francesi continu\u00f2 anche durante la guerra. Il governo francese, preoccupato anche dall'espansione della circolazione di dischi con canzoni di protesta della met\u00e0 degli anni trenta, corse ai ripari con misure restrittive e organizzando della contropropaganda, lamentandosi anche col governo italiano (senza tuttavia ottenere risultati).\nDal 1936 furono fatte delle ispezioni per saggiare la qualit\u00e0 di ricezione delle stazioni radio francesi metropolitane e di Radio Algeri in Nord Africa e Medio Oriente, poi si decise per la costruzione della gi\u00e0 ricordata stazione di \"Radio Tunis-PTT\", per il potenziamento del \"Poste Colonial\", stazione internazionale a onde corte (che gi\u00e0 emetteva un notiziario arabo di un quarto d'ora), che con l'occasione fu ribattezzata col molto meno eurocentrico nome di \"Paris Mondial\" e il potenziamento dei programmi in arabo da Algeri, che fino all'inverno 1937 aveva trasmesso quasi esclusivamente in francese. Il 3 settembre 1938 cominci\u00f2 le sue trasmissioni in onde medie da Beirut \"Radio Orient\" (anche detta \"Radio Levant\"), con risultati tuttavia mediocri.\nGli attacchi all'Impero britannico.\nIl Regno Unito cominci\u00f2 a subire attacchi dalle trasmissioni in arabo dal settembre 1935, in concomitanza con le sanzioni all'Italia per la guerra d'Etiopia. I programmi criticavano la politica britannica in Egitto e Palestina, incitando alla ribellione, alla violenza contro gli inglesi e sottolineavano l'oppressione dei musulmani e i favori fatti agli ebrei. Non vi furono temi anti-inglesi particolari al tempo di guerra.\nCon l'inizio degli attacchi diretti il governo britannico decise di prendere delle contromisure per limitare l'effetto della propaganda italiana, fino a quel momento ritenuta non pericolosa. Proteste al governo italiano cominciarono gi\u00e0 dal novembre del 1935, ma si rivelarono inutili. Giacch\u00e9 il \"jamming\" di Radio Bari si era rivelato impraticabile politicamente, l'unica soluzione che il governo inglese trov\u00f2 fu di preparare trasmissioni in arabo. Rimase il problema dell'infrastruttura che avrebbe dovuto trasmettere questi programmi: in principio si pens\u00f2 alla costruenda stazione a onde medie di Ramallah (inaugurata il 30 marzo 1936, avrebbe trasmesso in arabo solo i programmi del Palestine Broadcasting Service, pensati per quella zona e con l'intenzione solo marginale di contrastare Bari), ma poi l'idea fu scartata, come fu scartata l'ipotesi di costruire un'emittente, sempre in onde medie, a Cipro.\nInfatti, quando al Foreign Office giunse un rapporto che assicurava la capacit\u00e0 dei palestinesi di ricevere trasmissioni su onde corte, si decise per emettere su questa gamma. I programmi sarebbero stati preparati dall'Empire Service della BBC, che avrebbe mantenuto l'indipendenza dal governo e rifiutato la propaganda diretta ed esplicita e irradiate dalla stazione di Daventry; l'inaugurazione del primo servizio in lingua estera della BBC avvenne il 3 aprile 1938. Con gli Accordi di Pasqua del marzo 1938, gli attacchi di Radio Bari contro il Regno Unito si affievolirono, per riprendere tuttavia gi\u00e0 dal giugno.\nLa rivalit\u00e0 con la Germania.\nDurante la guerra, la parte politica dei programmi riguard\u00f2 anche il futuro del mondo arabo, argomento che prima non era mai stato trattato a causa della colonia di Libia, ma che con la guerra era giocoforza trattare, soprattutto per evitare di lasciarne il monopolio a Radio Berlino (che aveva iniziato le trasmissioni in arabo il 25 aprile 1939), che aveva dalla sua il vantaggio che la Germania nazista non aveva possedimenti coloniali n\u00e9 interessi evidenti nel mondo arabo. In effetti, durante tutta la vita dell'emissione araba italiana vi furono attriti con gli uffici tedeschi e un sentimento di sottomissione a questi. Certi comunicati, ad esempio, dovevano ricevere il visto dell'ambasciata tedesca e del comando militare germanico presso l'EIAR prima di essere trasmessi; le stazioni radio tedesche propagandavano, in maniera non esplicita ovviamente, che il dominio tedesco sarebbe stato il migliore per le popolazioni arabe, sebbene la Germania ufficialmente \"non persegu[isse] interessi politici nell'area mediterranea\". Inoltre le trasmissioni naziste supportavano con molta pi\u00f9 disinvoltura il nazionalismo arabo, mentre a Radio Bari si sarebbe voluti essere molto pi\u00f9 cauti e tenersi sul vago, sempre per evitare la questione coloniale in Libia.\nUn altro terreno di scontro fra i due alleati fu la disputa, cominciata nell'ottobre 1941, per accaparrarsi come ospiti le pi\u00f9 eminenti personalit\u00e0 del nazionalismo arabo, e cio\u00e8 il politico iracheno Rashid Ali al-Kaylani e il Gran Mufti di Gerusalemme Hajj Amin al-Husayni, che ebbe un ruolo molto importante nel propagandare l'antisemitismo.\nLa fine.\nLa programmazione del 25 luglio 1943, malgrado gli stravolgimenti politici in corso, fu effettuata normalmente, mentre il giorno successivo essa comprese semplicemente brani dall'opera italiana. Dal 27 luglio si ritorn\u00f2 a una situazione pi\u00f9 ordinaria, facendo brevemente cenno alle dimissioni di Mussolini.\nIl 28 Radio Bari precis\u00f2 che l'Italia teneva fede agli accordi presi con gli alleati tedeschi; inoltre defin\u00ec il nuovo regime \"molto meglio e pi\u00f9 democratico\", parlando anche del \"rinascimento del popolo italiano e della loro rivolta contro il fascismo\", con una completa inversione di rotta rispetto a quanto aveva sostenuto nei nove anni precedenti.\nL'8 settembre 1943 il notiziario delle 19 italiane cominci\u00f2 affermando: \"gli italiani sono determinati a combattere fino alla fine\", quando mezz'ora prima da Radio Algeri era stata diffusa la notizia della resa del Regno d'Italia. Alle 19:42 l'EIAR comunic\u00f2 il famosomessaggio di Badoglio e alle 21 questo fu tradotto in arabo e trasmesso almeno sulla frequenza di 1140 kHz, concludendo la storia delle trasmissioni arabe di Radio Bari.\nLa Resistenza.\nGli inizi.\nCon l'annuncio dell'armistizio, gli alleati si adoperarono per poter sfruttare gli impianti di Bari. L'11 settembre 1943 sbarc\u00f2 a Taranto il maggiore britannico Ian Greenlees, conoscitore della cultura italiana e traduttore di Benedetto Croce per la Macmillan, con l'ordine di \"salvare, se possibile, Radio Bari e di iniziare le trasmissioni\". Greenlees, dopo essere stato ricevuto da Pietro Badoglio e dalle autorit\u00e0 alleate, tra cui Harold Macmillan, giunse a Bari il 12, anche se pare che la sua dirigenza effettiva sia cominciata qualche giorno dopo. Nei giorni successivi cominciarono ad affluire in via Putignani le personalit\u00e0 antifasciste baresi, tra cui Michele Cifarelli, che gi\u00e0 aveva provato a \"parlare alla radio\" di Bari il 26 luglio.\nIl primo uso certo della trasmittente di Bari dopo l'armistizio (in quel periodo acerbo le emissioni si aprivano con \"La canzone del Piave\" e la stazione si annunciava solo come \"una radio\", indicando la lunghezza d'onda) fu la diffusione l'11 settembre 1943 dei proclami di Vittorio Emanuele III e di Pietro Badoglio che per la prima volta parlavano agli italiani dopo l'abbandono di Roma. Badoglio chiedeva di reagire alle aggressioni tedesche, il Re, chiamando anch'egli a raccolta gli italiani contro i tedeschi, spiegava le ragioni del trasferimento della corte e del governo a Brindisi. L'11 e il 12 furono anche trasmessi messaggi di Franklin Delano Roosevelt e Winston Churchill captati da Radio Londra, che, insieme a Radio Algeri, fu la fonte principale per i primi notiziari.\nL'organizzazione.\nIan Greenlees era il direttore di Radio Bari e aveva come principali compiti lo scegliere i collaboratori, tenendo lontani i fascisti, coordinare le attivit\u00e0 della stazione e preparare i programmi. Fino al 16 settembre egli fu l'unica persona che pot\u00e9 esercitare una censura sui programmi. In seguito il Psychological Warfare Branch (PWB), da cui Greenlees dipendeva, install\u00f2 a Bari un suo ufficio, con annesso servizio di monitoraggio. Tuttavia, il maggiore inglese, cui spettava l'ultima parola su cosa mandare in onda, cerc\u00f2 sempre di lasciare la redazione il pi\u00f9 possibile libera da condizionamenti. Anche il governo di Brindisi cerc\u00f2 di controllare la programmazione, ordinando che i commenti e le notizie sarebbero dovuti provenire dal Comando Supremo del Regio Esercito o essere da esso avallati, come effettivamente avvenne. Anche le trasmissioni di notizie di e per militari lontani da casa era disciplinata dal Comando Supremo. Dopo la partenza di Greenlees per Napoli, nel febbraio 1944, il ruolo di direttore fu ricoperto prima da Renzo Pagin e poi da Joseph Savalli. Dalla met\u00e0 del 1944 il controllo alleato su Radio Bari si allent\u00f2, concedendo pi\u00f9 autonomia.\nOrari e frequenze.\nNon vi sono documenti per ricostruire le prime trasmissioni, in quanto il primo palinsesto della stazione fu pubblicato dalla \"Gazzetta del Mezzogiorno\" il 25 settembre 1943. Quel giorno le trasmissioni si aprivano alle 12:30, s'interrompevano tra le 14,15 e le 17, riprendevano per mezz'ora, e poi ricominciavano alle 19:30, per chiudersi alle 22:30. Nei mesi successivi le ore di trasmissione aumentarono, per arrivare, dal 13 dicembre 1943, a una programmazione ininterrotta di venti ore, dalle 5:55 alle 2:05. Dal 14 febbraio 1944 incominci\u00f2 una programmazione su due canali. Bari II (in esercizio dalle 14:10 alle 2) trasmetteva una programmazione generalmente locale e d'intrattenimento leggero, mentre da Bari I originavano i programmi d'informazione e politica. Nella primavera 1944 Bari II cominci\u00f2 a funzionare anche al mattino.\nNell'ottobre 1944 Radio Bari trasmetteva senza interruzioni dalle 5:15 all'1. \nLe trasmissioni, una volta raggiunta la normalit\u00e0, si aprivano con la frase \"Qui parla Radio Bari, libera voce del governo d'Italia\".\nSebbene a Bari fossero disponibili due trasmittenti, nei primi mesi dopo l'8 settembre fu sfruttata solo la potente Bari I, che continu\u00f2 a lavorare sulla sua normale frequenza di 1059\u00a0kHz (pari a 283,3\u00a0m di lunghezza d'onda). Successivamente ritorn\u00f2 in onda Bari II, prima su 224\u00a0metri, poi su 222,5, abbandonando la lunghezza d'onda di 221,1\u00a0m che aveva ai tempi dell'EIAR.\nI programmi politici e d'informazione.\nI notiziari.\nI notiziari furono tra le prime trasmissioni di Radio Bari ed erano curati inizialmente da Michele e Raffaele Cifarelli, Giuseppe Bartolo e Michele D'Erasmo. In seguito si aggiunsero, provenendo in gran parte dal Centro Nord, Paolo Acrosso, il conte Boccabianca de Patay, Giuseppe Bovini, Francesco Callari, Beniamino D'Amato, Ludovico Greco, Antonio Piccone Stella, Libero Pierantozzi, Esule Sella, Paolo Tedeschi. \nLe prime edizioni dei giornali erano due, alle 13 e alle 14, ma con l'apporto del PWB si arriv\u00f2, dall'8 novembre, a quattordici, per un totale di tre ore e mezzo di durata. \n\u00c8 datato 10 ottobre 1944 il primo documento riguardante i notiziari locali, trasmessi tre volte al giorno.\nSeguivano i notiziari o commenti politici (cominciati il 15 settembre 1943 con la rubrica \"Parole di un cittadino italiano\", tenuta da Michele Cifarelli) oppure, a partire dal 13 dicembre 1943, \"La voce dei giovani\" o \"La voce dei lavoratori\", che riguardavano, rispettivamente, la lotta partigiana e la sua propaganda e il mondo sindacale.\nLe ritrasmissioni delle radio alleate.\nL'8 novembre 1943 cominciarono le ritrasmissioni dei servizi italiani della BBC e della \"Voce dell'America\" (che, insieme, occupavano complessivamente tre ore e un quarto), seguite il 13 dicembre dai programmi in serbo-croato e albanese della BBC; a questi si aggiunse poi il greco.\n\"L'Italia combatte\".\n\"L'Italia combatte\", probabilmente la trasmissione pi\u00f9 significativa di Radio Bari, fu registrata sul palinsesto pubblicato dalla \"Gazzetta del Mezzogiorno\" per la prima volta il 6 dicembre 1943, in sostituzione di \"Alta Italia\". \n\"L'Italia combatte\", come si presentava essa stessa, era \"dedicata ai patrioti italiani che lott[avano] contro i tedeschi\" e collegava gli italiani delle \"regioni libere e quelle che attend[evano] di essere liberate\". Come sigla si usavano la prima strofa e il ritornello dell\"'Inno di Garibaldi\", particolarmente significativo per la retorica della lotta di liberazione, mentre come intervallo, oltre al solito \"Inno di Garibaldi\", era usato anche \"Il Canto degli Italiani\".\nPrima di questo programma e di \"Alta Italia\", gli italiani della Repubblica Sociale avevano, espressamente preparato per loro, solo un notiziario.\nVisto che la trasmissione era destinata a luoghi abbastanza lontani dalla stazione, era mandata in onda la sera intorno alle 23, per sfruttare le migliori condizioni di propagazione del segnale. In seguito si aggiunse una replica alle 7 di mattina.\n\"L'Italia combatte\", durante i suoi venti minuti di durata, oltre a informare sulla situazione della guerra, denunciava spie (attraverso l'eloquente rubrica \"Spie al muro\"), cercava di coordinare l'azione partigiana mediante la diffusione dei comunicati del comando alleato e di messaggi in codice e si occupava di tenere alto il morale dei resistenti, raccontando episodi di eroismo o storielle umoristiche, non mancando ovviamente di rimarcare la crudelt\u00e0 dei tedeschi. A riprova della sua importanza per la lotta partigiana, la trasmissione era oggetto di \"jamming\" tedesco.\n\"L'Italia combatte\" era diretta da Alba de C\u00e9spedes (che, come molti, per evitare rappresaglie si firmava \"Clorinda\") e fra i suoi collaboratori, in maggior parte provenienti dall'ufficio stampa del PWB, erano Antonio Piccone Stella (\"Francalancia\") e Giorgio Spini (\"Valdo Gigli\") che aveva curato i primi programmi riguardanti la Resistenza insieme ad Annibale del Mare (\"Marino\"). Nei \"cento di Bari\", come furono chiamati gli intellettuali antifascisti che si raccolsero nella citt\u00e0, erano anche Anton Giulio Majano (\"Zollo\"), Agostino degli Espinosa (\"Astolfo\"), Gabriele Baldini (\"Antonio Rivolta\"), Diego Calcagno (\"Abele\"), Antonietta Drago (\"Giuditta\") e Vincenzo Talarico (\"Ciclope\", per via del suo strabismo) (tutti, eccetto Talarico, alle dipendenze dell'ufficio stampa del Comando Supremo). Fra i lettori dei comunicati, che ovviamente dovevano avere voce e dizione chiare, era Arnoldo Fo\u00e0.\nIl congresso di Bari.\nIl punto pi\u00f9 alto della storia della stazione fu toccato in concomitanza con il congresso dei CLN, tenutosi a Bari. In preparazione del congresso, il PWB allest\u00ec una \"Tribuna politica\" ante litteram, \"La voce dei partiti\", che cominci\u00f2 a essere trasmessa nel gennaio 1944. Il congresso in origine sarebbe dovuto tenersi a Napoli, ma le forze monarchiche, col supporto britannico, riuscirono a impedirlo, e solo dopo vibrate proteste la Commissione Alleata di Controllo autorizz\u00f2 lo svolgimento dell'assemblea a Bari, il 28 e il 29 gennaio.\nEra previsto che i lavori del congresso fossero trasmessi in presa diretta, ma i monarchici riuscirono ancora a impedirlo, quindi ci si dovette accontentare della registrazione degli interventi pi\u00f9 rilevanti, tra cui il discorso inaugurale di Benedetto Croce e quello del conte Sforza, poi riprodotti da Radio Londra. L'edizione de \"L'Italia combatte\" del 28 gennaio ebbe comunque delle parti dedicate al congresso.\nLe \"Notizie a casa\".\nSe \"L'Italia combatte\" aveva in s\u00e9 anche parti d'intrattenimento, un programma che nacque e rimase come puramente \"di servizio\" furono le \"Notizie a casa di militari\", autorizzate dalla Sezione Stampa e Propaganda del Comando Supremo dal 1\u00ba ottobre 1943. \nIn questo programma, dal formato molto semplice, i militari potevano informare i parenti della loro buona salute. Il 31 dello stesso mese il Comando Supremo cominci\u00f2 la preparazione delle \"Notizie a casa dai civili\", in cui i civili informavano i loro parenti militari; le due rubriche riscossero un notevole successo. Grazie a un messaggio in codice mascherato da comunicazione personale, trasmesso durante una di queste rubriche, i tedeschi riuscirono a mettere in pratica il disastroso quanto efficace bombardamento di Bari del 2 dicembre 1943. Da quel momento i messaggi particolari furono banditi.\nLe \"Notizie a casa\" giunsero a occupare le trasmissioni di Radio Bari per un'ora e trentacinque minuti, divisa su sei edizioni.\nLa perdita d'importanza.\nRaggiunta la vetta del congresso dei CLN, la parabola di Radio Bari inizi\u00f2 la sua fase discendente. Col trasferimento del Governo italiano a Salerno, la stazione cominci\u00f2 a essere privata dei suoi collaboratori: tra i primi part\u00ec per Napoli Greenlees, nel febbraio 1944, e poi i commentatori politici, anch'essi trasferiti a Radio Napoli. Il 1944 vide la sparizione alla fine del febbraio delle \"Notizie a casa\", trasferite insieme alla redazione de \"L'Italia combatte\" nella citt\u00e0 partenopea, la diminuzione di numero dei notiziari e dei collegamenti con la BBC e la \"Voce dell'America\", mentre lo sfruttamento di Bari I come relay dei servizi per i Balcani della BBC continu\u00f2.\nGli annunciatori.\nDurante i tempi \"eroici\" della stazione, mancavano annunciatori professionisti, sicch\u00e9 i lettori dei commenti e dei notiziari erano scelti tra i redattori, che talvolta truccavano la loro voce per dare variet\u00e0. Il miglioramento dell'organizzazione consent\u00ec di arruolare personale dedicato agli annunci e alla lettura, il che elimin\u00f2 anche la preoccupazione che gli autori dei testi, leggendoli, potessero modificarli o aggiungervi intere parti, sfuggendo cos\u00ec alla censura. Nell'autunno 1943 giunsero a Bari come profughi gli annunciatori EIAR Pio Ambrogetti e Vito De Anna, mentre ritorn\u00f2, dopo un breve allontanamento per motivi di sicurezza, Rosa Di Napoli, che aveva lavorato a Radio Bari dalla fondazione della stazione.\nI programmi d'intrattenimento.\nLa perdita d'importanza della politica liber\u00f2 parecchie ore di trasmissione, che poterono essere occupate dall'intrattenimento.\nLa musica.\nNei primi tempi delle trasmissioni la musica aveva un notevole risalto, occupando due terzi del monte ore di trasmissione. Il migliorare dell'organizzazione e il potenziamento dei programmi d'informazione e politici fecero perdere alla musica la sua posizione eminente, anche se rimase una parte significativa della giornata radiofonica, occupando sette ore su un totale di venti. \nI generi erano molto variati, spaziando dalla musica leggera e popolare, all'allora esotico jazz, alla musica classica, operistica, sinfonica, religiosa.\nI brani riprodotti provenivano principalmente dai \"Victory discs\" forniti dall'Office of War Information, oltre che da dischi di propriet\u00e0 degli stessi collaboratori. Riguardo ai programmi che proponevano musiche da supporti, \u00e8 doveroso ricordare \"Dal telefono al microfono\", che consentiva a chi chiamasse la stazione al telefono di chiedere una canzone ed eventualmente dedicarla a qualcuno, anticipando la moderna interazione con gli ascoltatori.\nUn programma canoro di notevole successo fu \"Il paradiso dei dilettanti\", che andava in onda settimanalmente dal 5 aprile 1944, impostato sulla formula dei dilettanti allo sbaraglio.\nRadio Bari, per le esecuzioni dal vivo, disponeva di due orchestre principali: un'orchestra sinfonica e l'Orchestra Radio Bari (conosciuta anche come Orchestra Vitale).\nL'orchestra sinfonica era inizialmente formata da studenti del locale Liceo Musicale Niccol\u00f2 Piccinni e da elementi dell'orchestra del teatro Petruzzelli. Il suo primo concerto si tenne il 7 novembre 1943 ed effettu\u00f2 collaborazioni con la Polifonica Barese. L'orchestra, dopo il concerto del 20 dicembre 1943, fu sciolta e sostituita da un'altra organizzata da una \"Societ\u00e0 di amici della musica\", con elementi dal Liceo Piccinni.\nL'Orchestra Radio Bari, di musica leggera, composta da 16 elementi, era diretta dal maestro Carlo Vitale, da cui ricevette l'altro suo nome. Il suo esordio fu il 25 ottobre 1943, esibendosi per un'ora e mezzo e riscuotendo un notevole successo. Per alcuni cantanti, come Enrico Nosek e Gioconda Fedeli, l'esibizione con l'Orchestra serv\u00ec da trampolino per il successo futuro. Altri cantanti che si esibirono con l'orchestra furono Ubaldo Zeni, Franco de Mari, Sergio Bona e Luana Consuelita. Fra i collaboratori dell'Orchestra \u00e8 doveroso ricordare Vito Vittorio Crocitto.\nIl maestro Vitale fu un buon compositore e aveva anche il compito di gestire la programmazione \"varia\" della stazione. A dimostrazione delle sue capacit\u00e0, dopo lo scioglimento nel 1947 dell'Orchestra Radio Bari, la RAI offr\u00ec a Vitale, che declin\u00f2, la direzione dell'orchestra sinfonica di Torino.\nIl teatro.\nLa prima recita teatrale (\"Romanticismo\", adattamento dell'omonimo dramma di Gerolamo Rovetta) and\u00f2 in onda il 22 ottobre 1943. Le opere trasmesse erano generalmente in un unico atto, ma non mancarono anche lavori a puntate, e tra questi \u00e8 da ricordare \"La storia di Maurizio Grand\", cominciata l'11 settembre 1944, primo esempio italiano di romanzo radiofonico a episodi.\nI programmi pi\u00f9 prettamente umoristici erano curati da Ruggero Maccari, che aveva esperienza nel giornalismo di quel genere.\nLa satira esord\u00ec nel febbraio 1944, quando Radio Bari cominciava a perdere il suo ruolo politico preponderante. Il programma era intitolato \"Vent'anni dopo\" (doppio senso che allude sia all'omonimo romanzo di Dumas sia al periodo fascista) e andava in onda una volta a settimana per un'ora, proponendo scenette sul fascismo e sull'epurazione.\nI professionisti del teatro che consentirono la realizzazione di queste emissioni furono inizialmente reclutati tra i militari italiani che casualmente si trovavano in Puglia, tra i quali erano Edmondo Cancellieri, Ubaldo Lay, Armando Francioli e lo stesso Maccari. In seguito giunsero, chi dalla Repubblica Sociale Italiana, chi dalle zone sotto l'AMGOT, Riccardo Cucciolla, Silvio Noto, Cesare Polacco e Alberto Perrini.\nAltre rubriche.\nProgrammi che provenivano dalla tradizione EIAR e che ripresero su Radio Bari furono le rubriche religiose, cominciate nel novembre 1943, seguite il mese successivo dai programmi giornalieri per i militari. Dal 13 dicembre 1943, con \"La radio dei piccoli\", ritornarono in onda i programmi per i bambini, curati da Carlo Bressan (che continu\u00f2 a lavorare per l'infanzia anche sotto la RAI) e, sempre nella stessa data, i programmi per le signore."}
{"id": "1447772", "revid": "729019", "url": "https://it.wikipedia.org/wiki?curid=1447772", "title": "Qualificazioni al campionato mondiale di calcio a 5 2004 - UEFA", "text": "Il Torneo europeo di qualificazione al FIFA Futsal World Championship 2004, fu disputato nel 2004 dalle nazionali europee divise inizialmente in dieci gironi, le dieci vincitrici sono state chiamate ad un ulteriore turno ad eliminazione diretta per designare le cinque formazioni nazionali di calcio a 5 che dovevano prendere parte al quarto campionato del mondo FIFA.\nI dieci gironi, composti da tre formazioni ad esclusione del \"1\" e del \"2\" da quattro formazioni, diedero non poche sorprese: rimasero fuori immediatamente tre qualificate la mondiale precedente, ovvero Russia, Paesi Bassi e Croazia. Nella seconda parte ad eliminazione diretta le gare furono a favore di Repubblica Ceca, Portogallo, Spagna, Ucraina e Italia, che torn\u00f2 al mondiale dopo l'assenza in Guatemala 4 anni prima."}
{"id": "1447776", "revid": "533647", "url": "https://it.wikipedia.org/wiki?curid=1447776", "title": "Villabate", "text": "Villabate (\"Abb\u00e0ti\" in siciliano) \u00e8 un comune italiano di abitanti della citt\u00e0 metropolitana di Palermo in Sicilia.\nCostituisce un'unica conurbazione con la citt\u00e0 di Palermo. Sorge a est del capoluogo sulla parte orientale della pianura denominata Conca d'Oro.\nGeografia fisica.\nClima.\nVillabate ha un clima di tipo mediterraneo; la piovosit\u00e0 annua \u00e8 relativamente pi\u00f9 scarsa della citt\u00e0 di Palermo (media annua 745\u00a0mm circa) ma pi\u00f9 sostanziosa delle zone ancora pi\u00f9 ad Est. D'inverno e d'estate si ha una maggiore escursione termica, per il tipo di territorio presente attorno alla cittadina. Facile aspettarsi dunque, valori pi\u00f9 bassi del capoluogo siciliano d'inverno e leggermente pi\u00f9 alti in estate (nel giugno 2007 si toccarono i 44 gradi). Villabate \u00e8 anche conosciuto come \"Paese del vento\" per l'effetto che si verifica nella zona durante molti giorni dell'anno (soprattutto quando a soffiare \u00e8 lo scirocco).\nStoria.\nNel 1963 il paleontologo Giovanni Mannino rinvenne tre ripari rupestri con incisioni risalenti al Paleolitico, oggi scomparsi a causa dell'espansione urbanistica di Villabate; le raffigurazioni, che comprendevano bovidi ed equidi, erano stilisticamente vicine a quelle dell'Addaura.\nIntorno agli inizi del XVIII secolo l'abate Antonio Agnello si trasfer\u00ec da Palermo insieme ai suoi dipendenti nel territorio dell'odierno paese di Villabate per cui si ritenne che l'abitato venne fondato a seguito del suddetto evento. In realt\u00e0 il toponimo \"Abbate\" dello stesso luogo era molto pi\u00f9 antico, risalendo alla seconda met\u00e0 del XV secolo, quando l'abate dell'abbazia di S.Spirito di Palermo, Giovanni de Osca, vi fece costruire una torre, successivamente inglobata nel palazzo Migliaccio-Termine, insieme ad alcune case ed un fondaco. Nel tempo il nucleo originario si ingrand\u00ec, diventando il \"Villaggio dell'Abbate\", e ricadendo amministrativamente nel comune di Monreale. Successivamente l'abitato pass\u00f2 al comune di Palermo da cui si rese autonomo nel 1858, diventando quindi Comune.\nVillabate era fino agli anni Sessanta un paese agricolo, ma con il \"boom\" edilizio ettari di agrumi, la ricchezza del paese, furono estirpati per lasciare posto alle abitazioni per i palermitani che fuggivano dal centro ancora non ricostruito dopo i bombardamenti della Seconda guerra mondiale.\nNel 2011 la giunta comunale di Villabate, con un atto di indirizzo, ha chiesto alla Regione di indire un referendum popolare per l\u2019annessione a Villabate di Portella di Mare, attualmente frazione del comune di Misilmeri.\nGeografia antropica e trasporti.\nIl Comune di Villabate \u00e8 situato in un'importante zona strategica: su essa, infatti, si ramificano tutte le vie di comunicazioni tra Palermo e l'hinterland della citt\u00e0 (Misilmeri, Ficarazzi, Bagheria, Belmonte Mezzagno). Sempre sul raccordo autostradale (uno dei pi\u00f9 importanti della Sicilia) fa anche capolinea lo scorrimento veloce Agrigento-Palermo e l'Autostrada A19 che poco dopo diverr\u00e0 Viale Regione Siciliana (direzione Palermo). Villabate \u00e8 quindi anche facilmente raggiungibile, non solo per le numerosissime strade e statali che la attraversano, ma anche, in passato, per la linea dell\"'Amat\" di Palermo che faceva servizio sulla cittadina: la 224 che collegava direttamente la stazione centrale della metropoli siciliana al centro del paese. In passato era servito anche dalle stazioni ferroviarie di \"Villabate Paese\" della linea a scartamento ridotto Palermo - Corleone (dismessa nel 1959) e sulla Palermo - Messina dalla stazione di Villabate-Ficarazzelli, quest'ultima soppressa nel dicembre 2005; in pi\u00f9 la cittadina siciliana \u00e8 servita dalla \"Sicilbus\", linea di autobus che fa la tratta Misilmeri-Palermo, utile a molti studenti che frequentano gli istituti superiori di Bagheria e Palermo. Col passare degli anni, quindi, la cittadina ha avuto un incremento della produzione e un aumento della qualit\u00e0 della vita, essendo appunto una cittadina di passaggio un po' per tutti gli abitanti che si muovono e girano intorno alla cosiddetta \"Metropoli Est\"; negli ultimi anni tale ripresa ha tuttavia subito un repentino cambiamento in negativo.\nEconomia.\nTurismo.\nDi notevole interesse turistico sono la chiesa ottocentesca di Sant'Agata, una torre di epoca spagnola, e i resti dell'insediamento punico di Pizzo Cannita, e in pi\u00f9 le due chiese, in stile moderno, di San Giuseppe e del Sacro Cuore di Ges\u00f9.\nCaratteristici sono il Palazzo Migliaccio, Villa Vitale, i cunicoli scavati sotto la superficie di Piazza della Regione (la piazza principale), mete di riparo durante i bombardamenti della guerra e la piazza Guglielmo Marconi con una chiesa moderna (S. Agatone papa) e con resti di un monumentale cancello d'ingresso. Il \"Palchetto della musica\", un edificio in stile Liberty dei primi del '900, progettato da Ernesto Basile e situato in Piazza della Regione, \u00e8 il simbolo della cittadina.\nDi rilevanza storica \u00e8 anche l'attuale costruzione che ospitava la caserma della polizia municipale e l'area circostante, un tempo stazione ferroviaria della tratta Palermo-Corleone. Di fondamentale importanza troviamo poi la villa dell'Abate Agnello, simbolo per eccellenza della citt\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nUno dei settori in cui Villabate eccelle \u00e8 quello sportivo, non solo perch\u00e9 ha dato i natali a campioni come Zarcone, Sciortino e Di Chiara, ma anche per la fitta rete di infrastrutture sportive, pubbliche e private, che pu\u00f2 offrire ai suoi cittadini. A Villabate si pu\u00f2 giocare a calcio in campi sportivi attrezzati, compresa illuminazione notturna; inoltre si pu\u00f2 praticare Taekwondo, calcetto, pallavolo, pallacanestro, bocce, nuoto, , Pesistica Olimpica e da qualche anno anche il pugilato.\nUn'importanza sempre costante e mai in declino ha rivestito nel paese la \"Societ\u00e0 sportiva di pallavolo\" che, da parecchi anni, continua a restare ai vertici dei campionati nazionali o regionali (B2, C, D).\nOggi la squadra di calcio milita nel \"Campionato di Promozione Regionale\" (girone A). Per la stagione 2017/2018, nonostante la promozione in Eccellenza, decide di rimanere in Promozione per mancanza di fondi da parte della societ\u00e0. \nDal 2008 \u00e8 ritornata una manifestazione storica villabatese: la gimkana automobilistica, ma da qualche anno non viene pi\u00f9 effettuata."}
{"id": "1447777", "revid": "121602342", "url": "https://it.wikipedia.org/wiki?curid=1447777", "title": "Composto eterociclico", "text": "Un composto eterociclico \u00e8 una molecola ciclica nella quale uno o pi\u00f9 atomi dell'anello sono eteroatomi, cio\u00e8 atomi diversi dal carbonio. Gli eteroatomi pi\u00f9 comuni sono: l'azoto, l'ossigeno, lo zolfo, il boro, il fosforo. Ciascuno di essi d\u00e0 origine a vaste famiglie di composti eterociclici.\nLa piridina e la pirimidina sono eterocicli analoghi del benzene, il glucosio in forma ciclica \u00e8 un composto eterociclico in quanto all'interno dell'anello \u00e8 presente un atomo di ossigeno.\nClassificazione.\nUna prima classificazione dei composti eterociclici si basa sul carattere aromatico o meno dell'anello che include l'eteroatomo. Si possono cos\u00ec distinguere composti eterociclici \"non aromatici\" ed eterociclici \"aromatici\".\nNomenclatura.\nPer i composti eterociclici, la nomenclatura IUPAC \u00e8 notevolmente complessa, soprattutto per le molecole contenenti due o pi\u00f9 anelli.\nLa prima tabella riporta i prefissi da utilizzare per i relativi eteroatomi principali in ordine di priorit\u00e0:\nLa \"a\" finale dei prefissi in genere si perde se seguita da altra vocale o si assimila ad essa.\nLa seconda tabella riporta i suffissi per indicare il numero di atomi dell'anello. Si distinguono gli anelli che contengono azoto da quelli che non lo contengono:\nPresenza in natura.\nL'importanza dei composti eterociclici, soprattutto quelli azotati, risiede nel loro ruolo, quasi sempre indispensabile, nei sistemi biologici. Molte vitamine, farmaci, droghe e altre sostanze naturali contengono anelli di composti eterociclici."}
{"id": "1447779", "revid": "767487", "url": "https://it.wikipedia.org/wiki?curid=1447779", "title": "Beyrie-en-B\u00e9arn", "text": "Beyrie-en-B\u00e9arn \u00e8 un comune francese di 181 abitanti situato nel dipartimento dei Pirenei Atlantici nella regione della Nuova Aquitania."}
{"id": "1447780", "revid": "767487", "url": "https://it.wikipedia.org/wiki?curid=1447780", "title": "Bufali", "text": " \nBufali \u00e8 un comune spagnolo di 197 abitanti situato nella comunit\u00e0 autonoma Valenciana."}
{"id": "1447781", "revid": "1543377", "url": "https://it.wikipedia.org/wiki?curid=1447781", "title": "Rocca dei Rossi (Roccabianca)", "text": "La Rocca dei Rossi, nota anche come castello di Roccabianca, \u00e8 un maniero medievale che sorge in piazza Garibaldi 5 a Roccabianca, in provincia di Parma.\nStoria.\nIl primo castello a difesa del territorio ove oggi sorge il paese di Roccabianca fu innalzato nel XII secolo, ma non nell'attuale posizione, bens\u00ec nei pressi dell'odierna frazione di Fossa; la localit\u00e0, allora detta Rezinoldo o Arzenoldo, apparteneva nel 1189 a Oberto Pallavicino, che fu investito del feudo dall'imperatore del Sacro Romano Impero Federico Barbarossa. La zona, tuttavia, era contesa anche dalla famiglia dei Rossi, signori di San Secondo, che nel 1413 furono insigniti del castello di Rezinoldo da parte dell'imperatore Sigismondo di Lussemburgo. Tre anni dopo Antonio Pallavicino riconquist\u00f2 la fortezza e la fece completamente distruggere.\nPer risolvere la decennale contesa fra i Rossi e i Pallavicino, nel 1449 il duca di Milano Francesco Sforza insign\u00ec ufficialmente del feudo i primi. L'anno successivo Pier Maria II de' Rossi, conte di San Secondo, avvi\u00f2 i lavori di costruzione della nuova imponente fortificazione, che si conclusero intorno al 1465; il castello fu da allora detto di Roccabianca, probabilmente in onore di Bianca Pellegrini, amante del condottiero, che la ricevette in dono nel 1467, anche se alcuni storici ritengono che il nome derivasse dalla colorazione dell'intonaco che rivestiva gi\u00e0 allora le facciate.\nVerso il 1480 il clima favorevole a Pier Maria Rossi mut\u00f2 radicalmente, soprattutto in seguito alla presa del potere nel ducato di Milano da parte di Ludovico il Moro, che si alle\u00f2 coi Pallavicino e i Sanvitale; in vista degli scontri, il conte fortific\u00f2 tutti i suoi numerosi castelli, ma l'intervento non fu sufficiente; nel 1482 durante la cosiddetta guerra dei Rossi anche la rocca di Roccabianca fu attaccata e capitol\u00f2 senza patire grossi danni il 25 luglio dello stesso anno; Ludovico il Moro assegn\u00f2 successivamente il feudo confiscato al marchese Gianfrancesco I Pallavicino.\nNei decenni successivi il castello sub\u00ec vari attacchi; in particolare Troilo I de' Rossi e i suoi discendenti cercarono invano di rientrare in possesso della rocca appartenuta al nonno, nel frattempo caduta nelle mani dei conti Rangoni nel 1524, che la mantennero quasi ininterrottamente fino al 1762; nel 1785 la Camera ducale di Parma la riassegn\u00f2 ai Pallavicino, ma gi\u00e0 nel 1832 la duchessa Maria Luigia ne richiese la restituzione, concedendone l'usufrutto ad un ramo dell'illustre casata.\nNel 1901 il maniero fu acquistato dalla famiglia bresciana dei Facchi, che nel 1968 lo rivendette completamente spoglio di arredi al cavalier Mario Scaltriti, il quale ne destin\u00f2 gli ambienti all'invecchiamento dei distillati prodotti nella vicina azienda in suo possesso; accortosi in seguito dei notevoli affreschi nascosti sotto le mani di pittura aggiunte nei secoli, il nuovo proprietario ne avvi\u00f2 il recupero ed il restauro conservativo; elimin\u00f2 le botti dalle sale principali e nel 2003 decise di aprire il castello al pubblico.\nDescrizione.\nIl castello, frutto nei secoli di ampliamenti e modifiche, si sviluppa su una pianta rettangolare, attorno ad un ampio cortile centrale, dominato dalla possente mole del mastio; completamente circondato da un fossato, presenta due imponenti torri angolari, che aggettano in corrispondenza dei due spigoli nord e sud.\nSulla fronte sud-orientale la rocca \u00e8 preceduta dai resti dell'antica cinta muraria esterna in laterizio con base a scarpa, ancora perfettamente distinguibile in tutta la porzione meridionale seppur inglobata all'interno delle abitazioni private aggiunte nei secoli; si conserva tuttora integro il motivo decorativo in mattoni che corre lungo lo sviluppo delle pareti pi\u00f9 esterne, mentre i merli che in origine le coronavano sono solo parzialmente visibili all'interno della muratura del tratto intermedio; al centro emerge ancora l'antico rivellino, innalzato a protezione dell'ampio ingresso ad arco a sesto acuto. All'esterno in origine si trovava il secondo fossato, chiuso nel 1890.\nLe facciate in laterizio della rocca, parzialmente intonacate nel colore bianco, mostrano con evidenza il forte carattere difensivo della struttura dalla base a scarpa, ricchissima di beccatelli con caditoie; un loggiato si apre in sommit\u00e0 sia sulla fronte principale che sui lati, mentre al centro del prospetto anteriore \u00e8 posizionato il portale d'accesso ad arco a sesto acuto, sormontato da un medaglione in marmo bianco che raffigura lo stemma Rangoni-Pallavicino. Lo precede oggi un ponticello in laterizio che sostituisce il ponte levatoio, la cui antica esistenza \u00e8 tradita dalla presenza delle due alte fessure che ne ospitavano i bolzoni.\nAll'interno del cortile, sul lato opposto all'ingresso si innalza in posizione decentrata il massiccio mastio su due livelli, dalla cui sommit\u00e0 si domina l'intera pianura circostante. L'ampia corte, oggi quasi interamente ricoperta sulle pareti perimetrali da una fitto muro verde di rampicanti, \u00e8 caratterizzata dalle numerose finestre in ordine sparso che vi si affacciano, aperte in epoche diverse; a coronamento si sviluppa un profondo cornicione in aggetto.\nPortico d'onore.\nSul lato orientale, si apre sulla corte il portico d'onore, che si innalza su un ampio colonnato in laterizio con capitelli a cubo scantonato, a sostegno di tre ampie arcate a tutto sesto; le pareti e le volte a crociera sono decorate da pregevoli affreschi quattrocenteschi, riscoperti e restaurati nel 2002, raffiguranti stemmi araldici di Pier Maria Rossi e di Bianca Pellegrini, parzialmente nascosti sotto emblemi dei Pallavicino, all'interno di intrecci vegetali, tra cui numerosi nespoli, considerati simboli di fedelt\u00e0 amorosa, legati da nastri che riportano il motto \"Gi\u00e0 acerbo, ora dolce che maturo\".\nSale interne.\nSala di Griselda.\nDal portico si accede alla Sala di Griselda, collocata all'interno della torre sud-est, le cui pareti sono decorate con un ciclo di affreschi incentrato sul tema della centesima novella del \"Decameron\" del Boccaccio, che racconta la storia immaginaria di Griselda, modesta contadina che spos\u00f2 Gualtieri, marchese di Saluzzo, al quale dimostr\u00f2 sempre lealt\u00e0 e fedelt\u00e0 nonostante le dure prove psicologiche cui fu sottoposta; le 24 scene oggi presenti furono realizzate fra il 1997 e il 1999 dal pittore fidentino Gabriele Calzetti, su copia esatta delle pitture originali, che, realizzate all'epoca di costruzione del castello forse da Nicol\u00f2 da Varallo (o, secondo altre interpretazioni, da Francesco Tacconi), furono rimosse nel 1897 e trasferite nel Castello Sforzesco di Milano, ove tuttora si trovano.\nLa stessa sorte tocc\u00f2 agli affreschi che decorano la volta lunettata che ricopre la sala, raffiguranti un ciclo astrologico, che secondo alcune interpretazioni rappresenterebbe l'oroscopo di Pier Maria Rossi, oppure, secondo alcuni studi risalenti al 2006, una mappa astrologica di origine mesopotamica.\nSala dei Feudi.\nL'ambiente del piano terreno, come le due sale adiacenti, presenta un rimarchevole soffitto a travetti lignei dipinti con sottostante fregio affrescato; i decori, oggi parzialmente danneggiati, furono realizzati nel XVII secolo da un ignoto autore emiliano su commissione dei Rangoni.\nLe raffigurazioni parietali rappresentano una serie di viste dei borghi fortificati e dei castelli allora appartenenti alla nobile famiglia modenese, intervallate da coppie di putti e cariatidi che sostengono drappi e stemmi ecclesiastici di importanti membri della casata.\nSala dei Paesaggi.\nL'ambiente, similare al precedente, presenta anch'esso un soffitto a travetti dipinti con fregio perimetrale, ma \u00e8 differente il tema delle raffigurazioni: vi sono infatti rappresentati paesaggi reali e fittizi, di terra e di mare, intervallati da angeli; inoltre, sulle due pareti pi\u00f9 corte sono visibili, quasi a sostegno delle travi, immagini di putti chini, mentre sui lati lunghi sono distinguibili gli stemmi dei Rangoni Farnese.\nArricchiscono la sala alcune pregevoli tele aggiunte dagli ultimi proprietari, tra cui il ritratto del duca Antonio Farnese, di Ilario Spolverini, e quelli del re Filippo V di Borbone, di sua moglie Elisabetta Farnese e di Maria d'Aviz.\nSala delle Allegorie o dei Quattro Elementi.\nIl terzo ambiente del lato sud, in analogia con gli altri, presenta un soffitto a travetti decorati ed un fregio parietale affrescato, con viste di paesaggi reali ed immaginari e scene di caccia; spiccano inoltre le raffigurazioni allegoriche dei quattro elementi: \"Terra\", \"Acqua\", \"Aria\" e \"Fuoco\"; infine, all'interno di un riquadro del soffitto si distingue l'allegoria della \"Fama\", che sostiene lo stemma dei Rangoni.\nArricchiscono la sala altre tele di pregio, tra cui il ritratto di Margherita d'Austria, della scuola di Ilario Spolverini, e quelli di Margherita de' Medici, di Margherita Violante di Savoia e di Enrichetta d'Este.\nSala Rangoni.\nNell'angolo nord-ovest del castello, al livello terreno, \u00e8 posizionata la Sala Rangoni, decorata sulle pareti e sul soffitto con stucchi di conchiglie ed affreschi di paesaggi risalenti al XVI e XVII secolo; fra le lunette sottese dalla volta, risulta di pregio quella posizionata sopra all'ampia finestra, raffigurante la \"Madonna con Bambino e un piccolo offerente\", realizzata probabilmente nella prima met\u00e0 del XVI secolo da un autore ancora ignoto.\nSale del piano nobile.\nAl piano nobile sono presenti quattro sale arredate con mobilio antico e soffitti a cassettoni lignei.\nIl Salone del Camino, adibito originariamente a teatrino di corte, \u00e8 dominato da un grande camino in terracotta; alle pareti sono collocate tre grandi tele realizzate agli inizi del XVIII secolo probabilmente da Stefano Maria Legnani, che raffigurano \"Giuditta festeggiata dal popolo di Betulia\", \"Giuditta presentata ad Oloferne\" e \"Giuditta che mozza la testa di Oloferne\".\nUn altro ambiente presenta un soffitto a travetti lignei dipinti, realizzato fra il XVI ed il XVII secolo, mentre nella sala estrema \u00e8 posizionata una collezione di antichi utensili in rame.\nCantine.\nGli ampi locali interrati coperti da volte a crociera erano in origine in parte destinati a scuderie. Oggi le cantine del mastio sono utilizzate per la stagionatura di culatelli ed altri salumi; la sala dei tini \u00e8 invece occupata da due grandi fusti, mentre i sotterranei della rocca sono adibiti all'invecchiamento dell'aceto balsamico in botti di rovere, oltre che di distillati.\nPercorso di visita.\nIl castello \u00e8 aperto al pubblico dal 2003 e fa parte del circuito dei castelli dell'Associazione dei Castelli del Ducato di Parma, Piacenza e Pontremoli.\nRisultano visitabili, oltre alla corte interna con il portico d'onore, la Sala di Griselda, la Sala dei Feudi, la Sala dei Paesaggi, la Sala dei Quattro Elementi, la cantina del mastio, la torre del mastio, la sala dei tini, la Sala Rangoni, le cantine sotterranee, la sala degustazione, il museo della distilleria ed infine quattro ambienti del piano nobile, tra cui il Salone del Camino."}
{"id": "1447782", "revid": "767487", "url": "https://it.wikipedia.org/wiki?curid=1447782", "title": "La rivolta delle gladiatrici", "text": "La rivolta delle gladiatrici \u00e8 un film del 1974, diretto da Steve Carver e da Joe D'amato (solo nella versione italiana, con lo pseudonimo Michael Wotruba), e interpretato da Pam Grier, Lucretia Love e Margaret Markov. In un'intervista, D'Amato ha dichiarato che Carver ha diretto le scene dialogate e lui quelle d'azione.\nIl film appartiene al filone dei peplum ed \u00e8 uno dei pochi film del genere tutto al femminile.\nNel 2001 \u00e8 stato realizzato un remake, intitolato \"The Arena\", diretto dal regista russo/kazako Timur Bekmambetov.\nTrama.\nIn Gallia la sacerdotessa Bodicia viene catturata insieme ad altre ragazze dai soldati romani. Contemporaneamente, in Nubia, viene catturata Mamawi, una ballerina.\nLe ragazze vengono portate in Italia e vendute come schiave per soddisfare sessualmente i gladiatori. Mamawi scatena una rissa nella cucina e l'omosessuale Timarcus decide di fare combattere le ragazze nell'arena, con l'obiettivo di risvegliare l'interesse del popolo verso i combattimenti.\nLe ragazze vengono cos\u00ec affidate a Septimus, l'addestratore dei gladiatori, che si innamora dell'ingenua Lucinia. Le donne iniziano i loro combattimenti, ma il pubblico sembra annoiarsi perch\u00e9 non ci sono ferimenti o uccisioni. La folla inizia quindi a reclamare il sangue e le ragazze sono obbligate ad andare fino in fondo e ad uccidersi tra di loro.\nLe ragazze sopravvissute vengono convinte da Mamawi e Bodicia a fuggire. Tra le gladiatrici scoppia cos\u00ec una rivolta che le porter\u00e0 alla libert\u00e0.\nProduzione.\n\"La rivolta delle gladiatrici\" \u00e8 una produzione italo americana del 1973, diretta quasi interamente dal regista statunitense \"Steve Carver\" con la co-regia di Joe D'amato. Venne prodotta da Roger Corman.\nAl montaggio della versione americana collabor\u00f2 anche Joe Dante, futuro regista di \"Gremlins\".\nIl film fu girato completamente in Italia negli studi di \"Cinecitt\u00e0\" e alcuni esterni nei pressi di Roma. Nella versione italiana il film \u00e8 stato firmato da \"Joe D'Amato\" con lo pseudonimo di Michael Wotruba. La modesta produzione italiana temendo un aumento dei costi imbarc\u00f2 nel progetto \"Aristide Massaccesi\", poich\u00e9 all'epoca era specializzato nel dirigere film a basso costo, egli ricopr\u00ec il ruolo di direttore della fotografia e prese parte alle direzione delle riprese. In un'intervista Massaccesi dichiar\u00f2 che tutte le scene nell'arena e quelle di azione e combattimento furono tutte dirette da lui, mentre il regista \"Steve Carver\" diresse tutte le scene dialogate in quanto il film fu girato in lingua inglese. La produzione americana in seguito rivendic\u00f2 che tutto il film fu diretto da \"Steve Carver\". Le due attrici principali vennero scelte dalla produzione americana perch\u00e9 avevano gi\u00e0 girato insieme dei film di successo. Il film fu distribuito in \"America\" con un montaggio differente rispetto a quello italiano, numerose sequenze di dialogo furono tagliate. Finito di girare il film, le scenografie gli interni e l'arena furono riutilizzate da \"Joe D'Amato\" in \"Livia, una vergine per l'impero\" conosciuto anche come \"Diario di una vergine romana\".\nTitoli per l'estero.\nIl film usc\u00ec negli Stati Uniti come\"The Arena\" e \"Naked Warriors\"."}
{"id": "1447783", "revid": "838137", "url": "https://it.wikipedia.org/wiki?curid=1447783", "title": "212 a.C.", "text": ""}
{"id": "1447784", "revid": "439868", "url": "https://it.wikipedia.org/wiki?curid=1447784", "title": "Addizione Erculea", "text": "L'Addizione Erculea \u00e8 un'opera urbanistica iniziata a Ferrara alla fine del XV secolo per iniziativa del duca Ercole I d'Este e realizzata grazie al suo architetto di corte Biagio Rossetti. Fu la prima nel suo genere per estensione e organicit\u00e0, tale da renderla, secondo Bruno Zevi \"la prima citt\u00e0 moderna europea\". Si concluse agli inizi del XVI secolo, con la morte del duca, ma l'impianto della citt\u00e0 nato in quel periodo rimase inalterato per i secoli successivi.\nStoria.\nLa citt\u00e0 medievale.\nIl primo nucleo cittadino fu un piccolo castrum bizantino su un'isola tra il Volano e il Primaro, la cosiddetta \"Ferrariola\" (il futuro \"Borgo San Giorgio\"). Qui venne edificata la basilica di San Giorgio fuori le mura e le principali vie di comunicazione costeggiavano le rive dei fiumi mentre attorno si estendeva un territorio pianeggiante.\nLa Ferrara medievale si sviluppava poi pi\u00f9 a nord, dove oggi esistono via Ripagrande e via Carlo Mayr. Via delle Volte scorreva accanto alla riva del Po e il limite settentrionale era costituito dalla parallela \"Via dei Sabbioni\" (che in seguito avrebbe dato origine a via Mazzini e via Garibaldi).\nQuesto nucleo aveva strade strette e difficilmente rettilinee, era privo di piazze e si sviluppava essenzialmente nel senso est ovest. Era una \"citt\u00e0 lineare\" intendendo con questo un suo andamento prevalentemente longitudinale. Molto diffuso era l'uso del cotto decorato.\nUn primo ampliamento si ebbe con Borso d'Este a met\u00e0 del XV secolo, consistente nella creazione dell'attuale via XX Settembre, a sud del nucleo originario, con alcune strade ortogonali.\nL'Addizione di Ercole I.\nImpianto.\nFu soprattutto Ercole I d'Este a mettere in atto un ambizioso progetto urbanistico, un vero e proprio raddoppio della citt\u00e0 fondato su principi razionali, affidandone la realizzazione all'architetto Biagio Rossetti. I progetti si avviarono nel 1484 in seguito all'assedio di Ferrara da parte della Repubblica di Venezia. \nLe prime motivazioni quindi erano essenzialmente difensive, espandendo l'area cittadina compresa entro le mura (Il baluardo del Barco \u00e8 fra i pi\u00f9 arcaici esempi di fortificazione alla moderna) ma nel progetto non manc\u00f2 una visione urbanistica legata al concetto di citt\u00e0 ideale ed una realizzazione delle aspirazioni di Ercole, legate alla sua formazione alla corte di Napoli, dove aveva imparato ad amare l'architettura classica e l'arte.\nL'opera, che fu realizzata tra il 1492 e il 1510, esaltava il prestigio della corte estense e la metteva in competizione con le pi\u00f9 importanti corti europee.\nInnanzitutto fu interrato il fosso della Giovecca, facendone una larga strada che facesse da cerniera con la parte antica della citt\u00e0: in corrispondenza degli sbocchi delle vie medievali fece infatti prolungamenti regolari, fondendo organicamente il vecchio e il nuovo. La nuova parte, rifacendosi all'urbanistica romana nelle descrizioni di Vitruvio, aveva una rete viaria ortogonale che si articolava su due assi principali:\nIl secondo asse, in particolare, era completamente nuovo e dal sapore pienamente \"pubblico\" (a fronte dell'altro asse che restava legato al passaggio dei duchi) e venne particolarmente enfatizzato con una grande piazza alberata, l'attuale piazza Ariostea.\nLa parte \"nuova\" della citt\u00e0 venne (ed \u00e8) chiamata Arianuova. Per integrare l'addizione con il resto della citt\u00e0 e stemperarne la possibile rigidit\u00e0 dello schema, Rossetti lasci\u00f2 zone verdi che fungessero da \"pausa\" nel tessuto edilizio e, per gli edifici da lui progettati, continu\u00f2 ad usare il tradizionale cotto. Ed \u00e8 proprio aggirandosi in questa nuova citt\u00e0, ancora priva di case e di abitanti, fatta appunto d'aria, che Torquato Tasso port\u00f2 a termine il primo moderno poema europeo, \"La Gerusalemme liberata\".\nPianta ed alzato della citt\u00e0 di Ferrara di Andrea Bolzoni.\nAndrea Bolzoni, per produrre la sua pianta piano-prospettica della citt\u00e0 di Ferrara, part\u00ec dal periodo dell'Addizione Erculea. Seguendo un modello di citt\u00e0 ideale integr\u00f2 l'esistente secondo il suo giudizio, aggiungendo edifici e coprendo spazi vuoti che, a suo giudizio, andavano utilizzati. Ottenne cos\u00ec un progetto, pi\u00f9 che una vera pianta di Ferrara, una prefigurazione di quella che avrebbe dovuto diventare, un vero e proprio piano regolatore utilizzato sino alla met\u00e0 del secolo scorso.\nQuadrivio degli Angeli.\nNel Quadrivio degli Angeli si incrociano due assi fondamentali dell'addizione e vi si affacciano il Palazzo dei Diamanti, il Palazzo Turchi di Bagno e il Palazzo Prosperi-Sacrati. Qui \u00e8 evidente la scelta di Rossetti di non caricare questo spazio cruciale con un elemento statico come una piazza, n\u00e9 di caratterizzarlo con vedute monumentali, preferendo vedute di scorcio delle architetture.\nL'edificio di maggior pregio \u00e8 il palazzo dei Diamanti, che deve il nome all'impresa di Ercole I e della casata estense ed \u00e8 caratterizzato da un rivestimento a bugne appuntite che creano un suggestivo effetto di chiaroscuro. Il palazzo presenta lastre decorate da candelabre in corrispondenza dell'angolo sul quadrivio, dove si imposta anche un balcone. Gli altri edifici sul quadrivio non ne eguagliarono l'imponenza, concentrandosi piuttosto sulla ricerca di effetti di variazione, con grandi portali o pilastrate d'angolo (rivestimenti marmorei decorati, posti sugli spigoli degli edifici).\nIl risultato urbanistico, una struttura ortogonale composta da angoli retti e linee dritte, \u00e8 rimasto ad oggi intoccato nella sua logistica e razionalit\u00e0 moderna. La nuova situazione urbanistica ferrarese fu infatti, nel panorama italiano ed europeo del tempo, la pi\u00f9 moderna e anche la pi\u00f9 duratura. Spariva la netta divisione tra citt\u00e0 dei signori e citt\u00e0 dei sudditi (come avveniva a Mantova) ed il rapporto di sudditanza tra le due (come nell'urbanistica di Pienza) ed era presente un'integrazione armonica tra le parti, ciascuna con la propria caratterizzazione. Un completo sviluppo dell'Addizione avrebbe dovuto essere completato in tempi successivi ma la ridotta crescita demografica e la successiva devoluzione di Ferrara bloccarono il progetto.\nNel 1995 quest'opera ha permesso al centro storico di Ferrara di essere dichiarato patrimonio dell'umanit\u00e0 da parte dell'UNESCO quale mirabile esempio di citt\u00e0 progettata nel Rinascimento che conserva il suo centro storico intatto e che fa di Ferrara la \"prima citt\u00e0 moderna d'Europa\"."}
{"id": "1447785", "revid": "1186766", "url": "https://it.wikipedia.org/wiki?curid=1447785", "title": "Casanova (disambigua)", "text": ""}
{"id": "1447786", "revid": "931416", "url": "https://it.wikipedia.org/wiki?curid=1447786", "title": "Giovanni Battista Della Porta", "text": "Giambattista della Porta trascorse la maggior parte della sua vita in attivit\u00e0 scientifiche.\nLa sua grande erudizione e i suoi accattivanti principi esplicativi (perch\u00e9 toccano sia l'immaginazione che l'intelletto) hanno dominato la scena del pensiero scientifico italiano, prima che Galileo succedesse intorno al 1600, nell'identificare i tratti della nuova razionalit\u00e0 scientifica che conosciamo nella scienza fisica moderna.\nEgli, prima di Galilei scrisse un piccolo trattato De Telescopio, in cui descrisse le fasi di costruzione dello strumento, diventando il primo a realizzare il telescopio e a servirsene rispetto agli Olandesi e allo stesso Galilei.\nLa sua opera pi\u00f9 famosa, pubblicata per la prima volta nel 1558, \u00e8 intitolata Magia Naturalis (Magia naturale). In questo libro ha coperto una variet\u00e0 di argomenti che aveva studiato, tra cui la filosofia occulta, l'astrologia, l'alchimia, matematica, la meteorologia e la filosofia naturale. I suoi studi hanno ispirato l'opera di altri scienziati, tra cui l'astronomo Jer\u00f3nimo Cort\u00e9s. \u00c8 stato anche definito \"professore di segreti\".\nBiografia.\nI primi vent'anni.\nTerzo figlio di Nardo Antonio e di una patrizia della famiglia Spadafora, ricevette le basi della sua formazione culturale in casa, dove si era soliti discutere di questioni scientifiche, e dimostr\u00f2 immediatamente le sue notevoli innate capacit\u00e0, che pot\u00e9 sviluppare attraverso gli studi grazie alle condizioni agiate della famiglia: il padre era infatti proprietario terriero e armatore di navi. Prima il padre e poi il fratello maggiore Gian Vincenzo ebbero a partire dal 1541 la carica di \"scrivano di mandamento\".\nLa famiglia aveva una casa a Napoli a via Toledo (il palazzo Della Porta), una villa a \"Due Porte\", nelle colline intorno a Napoli, e la \"villa delle Pradelle\" (Vico Equense). Tra i suoi maestri vi furono il classicista e alchimista Domenico Pizzimenti, e i filosofi e medici Donato Antonio Altomare e Giovanni Antonio Pisano.\nI viaggi e l\"Academia secretorum naturae\".\nNel 1558 pubblic\u00f2 la prima di varie edizioni del \"Magiae Naturalis\", nel 1563 un'opera di crittografia, il \"De Furtivis Literarum Notis\", nel quale descrive il primo esempio di sostituzione poligrafica cifrata con accenni al concetto di sostituzione polialfabetica. Per quest'opera \u00e8 ritenuto il maggiore crittografo del Rinascimento.\nIn questo periodo, quando gi\u00e0 la sua fama si era consolidata, present\u00f2 il suo libro sulla crittografia al re Filippo II di Spagna e viaggi\u00f2 anche in Francia e in Italia.\nDel 1566 \u00e8 una pubblicazione sull\"Arte del ricordare\", ripubblicato poi nell'originario latino nel 1602.\nDella Porta aveva fondato intanto l\"Academia Secretorum Naturae\" (Accademia dei Segreti), per appartenere alla quale era necessario dimostrare di aver effettuato una nuova scoperta scientifica, sconosciuta al resto dell'umanit\u00e0, nell'ambito delle Scienze naturali; l'accento veniva tuttavia posto pi\u00f9 sul \"meraviglioso\" che sul metodo scientifico.\nConosciute gi\u00e0 durante il Medioevo, le \u00abraccolte di \"segreti\"\u00bb costituivano un vero e proprio genere letterario che aveva incontrato una straordinaria fortuna con l'avvento della stampa a caratteri mobili. Per \"segreti\" si intendevano conoscenze arcane, ma anche ricette, preparazione di farmaci e pozioni dagli effetti straordinari, riguardanti argomenti di medicina, chimica, metallurgia, cosmesi, agricoltura, caccia, ottica, costruzione di macchine, ecc. Colui che insegnava a padroneggiarli era chiamato \u00abprofessore di segreti\u00bb.\nL'Accademia fu per\u00f2 sospettata di occuparsi di temi riguardanti la magia e l'occultismo, sicch\u00e9 Della Porta venne indagato dall'Inquisizione nel 1579 e l'Accademia fu chiusa per ordine papale: a Della Porta fu tuttavia concesso di continuare gli studi di scienze naturali. Tra il 1579 e il 1581 fu ospitato a Roma e quindi a Venezia e a Ferrara dal cardinale Luigi d'Este.\nNel 1583 pubblic\u00f2 il trattato \"Pomarium\" sulla coltivazione degli alberi da frutta e l'anno seguente un \"Olivetum\", pi\u00f9 tardi inclusi nella sua enciclopedia sull'agricoltura.\nFisiognomica e \"fitognomonica\".\nNel 1586 pubblic\u00f2 presso l'editore J. Cacchi di Vico Equense l'opera \"De humana physiognomonia\" in 4 libri sulla fisiognomica, dedicato al cardinale Luigi d'Este, che influenzer\u00e0 poi l'opera dello svizzero Johann Kaspar Lavater (1741-1801). Nel 1599 presso l'editore Tarquinio Longo di Napoli pubblicher\u00e0 la seconda edizione allargata a 6 libri con ampio rimaneggiamento della materia.\nEgli ritiene che \u00abl'animo non \u00e8 impassibile rispetto ai moti del corpo e, cos\u00ec come il corpo, si corrompe per le passioni\u00bb. Studia con attenzione i segni delle mani (in particolare dei criminali), convinto che tali segni non siano frutto del caso ma importanti indizi per comprendere appieno i caratteri degli uomini.\nNel 1589, intanto, stimolato dai contatti con alcuni alchimisti tra cui Oswald Croll, aveva anche pubblicato \"Phytognomonica\", poderoso trattato sulle propriet\u00e0 dei vegetali messe in analogia con le varie parti del corpo umano, basato sull'antica dottrina delle segnature. L'opera, corredata da tavole illustrate, estendeva il concetto di fisiognomica alle piante (in greco \"pyhtos\", + \"gnome\" \u00abopinione, sentenza\u00bb = \"fitognomica\") elencandole a seconda della loro localizzazione geografica.\nIn essa Della Porta ravvisava collegamenti occulti tra la morfologia delle piante e quella dei minerali, degli uomini, e persino, indirettamente, degli astri e dei pianeti dell'astrologia, in una sorta di zoomorfismo.\nEgli fu affascinato ed entusiasta per il \u00abgran Paracelso\u00bb e per i suoi \u00abdottissimi seguaci\u00bb perch\u00e9 la spagiria \u00abproduce al mondo rimedi non mai pi\u00f9 per l'addietro caduti negli umani intelletti [...] Onde da solleciti investigatori de' secreti della natura applicati a morbi, hanno ritrovati soblimi ed infiniti rimedi, onde la medicina, cos\u00ec gran tempo ristretta negli angusti suoi termini, or, allargando fuori, ha ripieno il mondo de' suoi meravigliosi stupori\u00bb (\"Taumatologia\" I, VIII, 5-16).\nNel 1589 la sua casa fu frequentata da Tommaso Campanella e nel 1592 rinnov\u00f2 in un nuovo soggiorno a Venezia l'amicizia con Paolo Sarpi e forse conobbe anche Giordano Bruno prima della sua incarcerazione. Da questa data per ordine dell'inquisitore veneziano Della Porta dovette richiedere il permesso per le sue pubblicazioni a Roma. Nel 1593 si incontr\u00f2 a Padova con Paolo Sarpi e con Galileo. Nel 1601 ricevette a Napoli il nobiluomo francese Nicolas-Claude Fabri de Peiresc. Nel 1603 incontr\u00f2 il giovane Federico Cesi e fu invitato a Praga dall'imperatore Rodolfo II, al quale dedic\u00f2 il trattato sulla \"Taumatologia\", ora perduto.\nStudi sull'ottica ed altre scienze.\nScrisse ancora di ottica (\"De refractione optices\", del 1589), di agricoltura (\"Villae\", del 1592), di astronomia (\"Coelestis physiognomoniae\" del 1601), di idraulica e matematica (\"Pneumaticorum\", del 1602), di arte militare (\"De munitione\", del 1606), di meteorologia (\"De aeris transmutationibus\", del 1609), e di chimica (\"De distillatione\" del 1610). L'opera sulla lettura della mano (\"Chirofisonomia\"), scritta nel 1581 sar\u00e0 pubblicata solo molto dopo la sua morte nel 1677.\n\u00c8 nel campo dell'ottica che Della Porta esercita notevoli contributi, indagando dal punto di vista matematico le propriet\u00e0 degli specchi concavi e convessi, conducendo un minuzioso studio delle lenti su basi matematiche e descrivendo la costruzione di ingenti apparecchi ottici, tra cui la camera oscura ed il telescopio.\nGiovanni Battista Della Porta intraprese inoltre studi di chimica pratica che includono la fabbricazione di smalti, di polveri da sparo e di cosmetici. Anche se la sua chimica non \u00e8 originale dal punto di vista teorico, i numerosi esperimenti che ci descrive indicano un\u2019attitudine sperimentale che lo pone fra i principali chimici dell\u2019epoca. I suoi studi medici sono caratterizzati principalmente dalla ricerca di farmaci dagli effetti eccezionali, utili ad esempio per la memoria, per produrre sogni piacevoli o incubi, rimedi contro l\u2019impotenza e la sterilit\u00e0.\nGli ultimi anni.\nNel 1610 fu invitato a far parte dell'Accademia dei Lincei, appena fondata da Federico Cesi. Rivendic\u00f2 senza troppa convinzione una paternit\u00e0 sull'invenzione del telescopio, resa nota in quegli anni da Galileo, anch'egli membro dell'Accademia dal 1611. Fece forse parte anche di un'accademia letteraria dedicata alla letteratura dialettale napoletana (\"Schirchiate de lo Mandracchio\" e \"'Mprovesante de lo Cerriglio\"), che sappiamo attiva nel 1614, e dell\"Accademia degli Oziosi\", di drammaturghi, iniziata ufficialmente nel 1611, di cui faceva parte anche il vicer\u00e9 spagnolo (Pedro Fern\u00e1ndez de Castro, conte di Lemos).\nNei suoi tardi anni raccolse esemplari rari del mondo naturale e coltiv\u00f2 piante esotiche. Il suo museo privato era visitato dai viaggiatori e fu uno dei primi esempi di Museo di storia naturale, ispirando il gesuita Athanasius Kircher a radunare una simile collezione a Roma. Anche il fratello Gian Vincenzo aveva raccolto una collezione di libri, marmi e statue, mentre l'altro fratello Gian Ferrante, morto in giovane et\u00e0, aveva lasciato una collezione di cristalli ed esemplari geologici, pi\u00f9 tardi venduta.\nFu anche commediografo e scrisse 14 commedie in prosa, una tragicommedia, una tragedia e un dramma liturgico, che divennero fonte di numerose opere del successivo XVII secolo. Sei titoli di Della Porta erano presenti nella biblioteca di Sir Thomas Browne."}
{"id": "1447787", "revid": "39900", "url": "https://it.wikipedia.org/wiki?curid=1447787", "title": "Mimesi", "text": "Il termine mimesi deriva dal greco \u03bc\u03af\u03bc\u03b7\u03c3\u03b9\u03c2 (\"m\u00ecmesis\") e ha il significato generico di \"imitazione\", \"riproduzione\"; con la derivazione da \u03bc\u03b9\u03bc\u03ad\u03bf\u03bc\u03b1\u03b9, \"mim\u00e9omai\", '(io) rappresento', e \"mimos\", 'mimo', 'attore', acquista il senso specifico di \"rappresentazione teatrale\".\nLa prima occorrenza del verbo \u03bc\u03b9\u03bc\u03b5\u1fd6\u03c3\u03b8\u03b1\u03b9 in riferimento alla poesia si trova nei versi 162-164 del terzo inno omerico, l'Inno ad Apollo\u02d0 le fanciulle di Delo \"di tutti gli uomini le voci e gli accenti sanno imitare [mimesthai]\" (v. 163)\nPlatone.\nPer Platone occorre distinguere la \"eidolopoietik\u00e8 mimesis\", la produzione di false immagini (idoli) che imitano le cose, e l'\"autopoietik\u00e8\", la produzione delle cose stesse come simulacri che imitano la realt\u00e0 delle forme ideali.\nLa mimesi \u00e8 un'attivit\u00e0 che riguarda sia gli uomini quando producono ad esempio i dipinti, sia gli dei quando creano i sogni. La mimesi umana va poi distinta in: \nAristotele vedeva l'origine di questa concezione platonica della mimesi icastica nelle dottrine pitagoriche che consideravano le cose sensibili come copie che riproducevano fedelmente i numeri eterni. In realt\u00e0 Platone pi\u00f9 che di imitazione preferisce parlare di \"partecipazione\" (metessi) delle cose alle idee, volendo affermare il principio della razionalit\u00e0 nella costituzione divina del mondo.\nPlatone spiega poi tramite un semplice esempio quanti tipi di mimesi sussistono: se ci riferiamo ad un letto, vi \u00e8 la sua idea, che \u00e8 la vera realt\u00e0 dell'oggetto; il letto costruito da un artigiano, che lo fabbrica sulla base del modello ideale; e infine il letto come lo dipinge fantasticamente un pittore. Vi sono dunque tre artefici: un dio che produce l'idea-letto, un dio Demiurgo che, come un artigiano, produce la cosa letto sul modello dell'idea e infine un pittore-imitatore che appunto \"imita\", senza riferirsi all'idea-letto, il letto che ha fabbricato il falegname. \nRiguardo alla mimesi artistica Platone nel II e III libro della \"Repubblica\" scrive non di artisti ma di artigiani che dovrebbero collaborare - producendo e imitando oggetti che non si trovano in natura - con le altre due classi, dei guardiani e dei filosofi, al benessere dello Stato. Tutti, artigiani e artisti, per Platone sono imitatori, cio\u00e8 quelli che\nIl pittore, lo scultore e il poeta, per\u00f2, non producono oggetti utili ma semplicemente copie e quindi si pone il problema se essi possano far parte dello Stato ideale. La risposta affermativa \u00e8 condizionata al fatto che la loro attivit\u00e0 sia utile alla buona educazione dei cittadini. Quando i bambini ascoltano le storie di Omero, \u00abil giovane non \u00e8 in grado di giudicare ci\u00f2 che \u00e8 allegoria e ci\u00f2 che non lo \u00e8\u00bb e poich\u00e9 \u00abtutte le impressioni che riceve a tale et\u00e0 divengono in genere incancellabili e immutabili\u00bb, \u00e8 \u00abassai importante che le prime cose udite dai giovani siano favole narrate nel miglior modo possibile con l'intento di incitare alla virt\u00f9\u00bb.\nQuindi non una generica condanna dell'arte in quanto imitazione di un'imitazione, ma l'accettazione di essa condizionata ad un'utile funzione pedagogica da valutare attraverso un attento giudizio censorio che se negativo, anche per valutazioni metafisiche e gnoseologiche, pu\u00f2 portare all'espulsione dallo Stato dei poeti e dei pittori, \u00abimitator[i] dell'oggetto di cui gli altri sono artigiani\u00bb.\nAristotele.\nAristotele non aderisce alla condizionata condanna platonica dell'imitazione, ma la rivaluta concependola come una tecnica (dal greco \u03c4\u03ad\u03c7\u03bd\u03b7 (t\u00e9chne), \"arte\" nel senso di \"perizia\", \"saper fare\", \"saper operare\") che contiene valori tali da formare una copia che, pur materiale, corrisponde tuttavia allo spirito dell'artista.\nSecondo Aristotele nella imitazione vi sono tre diversi gradi: o si imitano le cose come sono o si imitano come sembra che siano o si imitano come debbono essere. Egli distingue quindi la mimesi diretta operata nella tragedia e nella commedia da quella narrativa che \u00e8 alla base dell'epica ma nella imitazione egli annovera anche arti diverse da quelle contenenti un valore essenzialmente estetico di bellezza come, ad esempio, l'arte culinaria che con la cottura dei cibi favorisce la loro digestione: intendendo in questo modo che la mimesi non va ridotta alla rappresentazione delle cose naturali ma va intesa come un utile operare simile a quello effettuato dalla natura stessa. A questa teoria che amplia il concetto di mimesi aderir\u00e0 tutta l'estetica occidentale sino al secolo XVIII.\nLa crisi del concetto di mimesi.\nIl concetto antico di mimesi comincia ad essere messo in discussione a partire dal '700 con la scuola empiristica inglese di Edmund Burke che rifiuta che la mimesi possa riguardare la poesia che tratta dei sentimenti e delle emozioni. Per Rousseau tutta l'arte va ricondotta nell'ambito delle passioni. Nella letteratura tedesca da Friedrich Gottlieb Klopstock e Novalis a E.T.A. Hoffmann la forza della poesia si basa essenzialmente sull'immaginazione. Kant infine anticipa le tesi romantiche elaborate dai fratelli Friedrich e Wilhelm August von Schlegel e fino a Wilhelm von Humboldt e a Fichte, svalutando del tutto nella Critica del giudizio il concetto di mimesi perch\u00e9 nell'\"arte bella\" non ci sono regole e imitatori: il genio \u00e8 la felice sintesi di immaginazione e intelletto, di spontaneit\u00e0 e regole non scritte, per cui l'artista gode di un'assoluta libert\u00e0 creativa dove l'intelletto \u00e8 presente ma non pi\u00f9 come costrizione razionale, come avviene nel campo della conoscenza, ma come capacit\u00e0 di realizzare l'opera secondo il proprio naturale gusto estetico.\nNel XX secolo sul principio dell'imitazione sono state composte importanti opere, tra cui quelle di Erich Auerbach, sulla mimesi in letteratura, e di Rudolf Arnheim, Ernst Gombrich e Nelson Goodman, sulla mimesi nelle arti figurative."}
{"id": "1447789", "revid": "278830", "url": "https://it.wikipedia.org/wiki?curid=1447789", "title": "Teodo", "text": "T\u00e8odo (in montenegrino Tivat, in cirillico \u0422\u0438\u0432\u0430\u0442) \u00e8 una cittadina costiera del Montenegro situata nelle Bocche di Cattaro, nella Dalmazia meridionale. \u00c8 capoluogo dell'omonimo comune.\nGran parte della popolazione \u00e8 concentrata nel capoluogo, che con 9.467 abitanti (2003) rappresenta il 69% della popolazione del comune, mentre nessun'altra localit\u00e0 supera il migliaio di abitanti. Il comune di Teodo \u00e8 in assoluto il pi\u00f9 piccolo e pi\u00f9 densamente popolato del Montenegro.\nGeografia fisica.\nTeodo \u00e8 situata nella baia omonima, che corrisponde al bacino centrale dei tre o quattro che compongono le Bocche di Cattaro. Ben riparata dai venti, \u00e8 ubicata in una fertile area pianeggiante a sud del monte Vrmac ed \u00e8 separata dal mare aperto dalla penisola di Lustizza/\"Lu\u0161tica\".\nLa municipalit\u00e0 di Teodo, che conta 13.991 abitanti ed ospita un aeroporto, si estende dal capoluogo in direzione sud (esclusa la penisola di Lustizza) e ha uno sbocco al mare nella localit\u00e0 turistica di Pr\u017eno.\nStoria.\nLe origini di Teodo risalgono al III secolo a.C. Secondo le fonti documentarie la citt\u00e0 fu un importante centro religioso nei secoli XIV e XV; il monastero di San Michele Arcangelo era sede di un arcivescovo ortodosso. Nel corso del XIV secolo varie furono le attestazioni del nome cittadino: \"Teude\", \"Theode\" e \"Theudo\", toponimi che vengono ricondotti al nome dell'antica regina illirica Teuta.\nNel Medioevo le fertili terre di Teodo appartennero per lunghi periodi alle famiglie patrizie di Cattaro, Perzagno e Dobrota, che vi eressero castelli e villini, cos\u00ec come l'antica chiesa di Sant'Antonio (\"Sv. Anton\").\nLa citt\u00e0 appartenne in seguito, assieme all'intera area delle bocche, alla Repubblica di Venezia, che la tenne fino al 1797. Verso la fine del XIX secolo la citt\u00e0 conobbe un certo sviluppo quando nel 1889 gli Austriaci fondarono l'arsenale marittimo che serve tuttora come base per l'esercito montenegrino.\nCome Teodo, fu un comune della Provincia di Cattaro, suddivisione amministrativa del Governatorato della Dalmazia, dipendente dal Regno d'Italia dal 1941 al 1943.\nSociet\u00e0.\nEtnie e minoranze straniere.\nDal censimento del 2011 risulta prevalente la comunit\u00e0 dei montenegrini, col 33,25%. Seguono i serbi, col 31,61%, i croati, col 16,42%. Sono presenti anche 11 italiani, lo 0,08% della popolazione e fanno parte della \"Comunit\u00e0 degli Italiani del Montenegro\" con sede a Cattaro.\nIn base al censimento (2003), la maggioranza della popolazione di Teodo era serba (35,10%), seguita dai montenegrini (29,49%), croati (19,73%), musulmani (1,18%) e albanesi (1,03%). Rispetto al censimento del 1991, croati e montenegrini sono diminuiti, mentre i serbi sono balzati in prima posizione (erano il 15,30%).\nGeografia antropica.\nLocalit\u00e0.\nLa municipalit\u00e0 di Teodo ha le seguenti 14 localit\u00e0 (tra parentesi il nome in lingua italiana, generalmente desueto):\nEconomia.\nTeodo ha registrato negli ultimi anni un notevole flusso turistico, dovuto principalmente al vicino aeroporto e alle spiagge della municipalit\u00e0, sebbene la citt\u00e0 stessa non sia invece una destinazione turistica, a causa delle attivit\u00e0 industriali e portuali (cantieri navali, traghetto per Castelnuovo).\nTeodo (precisamente la frazione di Lastua) \u00e8 il punto di partenza di un elettrodotto sottomarino HVDC, attualmente (2014) in costruzione, che connetter\u00e0 l'area balcanica alla rete elettrica italiana, in corrispondenza del Comune di Cepagatti, nella frazione di Villanova, in provincia di Pescara.\nSport.\nLa squadra di pallacanestro cittadina \u00e8 la KK Teodo Tivat."}
{"id": "1447790", "revid": "1833487", "url": "https://it.wikipedia.org/wiki?curid=1447790", "title": "2092 Sumiana", "text": "2092 Sumiana \u00e8 un asteroide della fascia principale. Scoperto nel 1969, presenta un'orbita caratterizzata da un semiasse maggiore pari a 2,8491579\u00a0UA e da un'eccentricit\u00e0 di 0,0277485, inclinata di 3,07550\u00b0 rispetto all'eclittica.\nCuriosit\u00e0.\nL'asteroide \u00e8 dedicato a Sumy, citt\u00e0 dell'Ucraina."}
{"id": "1447810", "revid": "2206726", "url": "https://it.wikipedia.org/wiki?curid=1447810", "title": "Rendsburg", "text": "Rendsburg (in danese \"Rendsborg\") \u00e8 una citt\u00e0 sul Canale di Kiel nel nordest dello Schleswig-Holstein, in Germania. \u00c8 il capoluogo del Circondario di Rendsburg-Eckernf\u00f6rde.\nStoria.\nLa data di fondazione della citt\u00e0 \u00e8 sconosciuta. Rendsburg \u00e8 stata nominata per la prima volta nel 1199. Una vecchia forma del suo nome \u00e8 \"Reynoldsburgh\". Faceva parte dell'Holstein nel XIII secolo, ma \u00e8 stata ceduta allo Schleswig nel 1460. Molte volte la citt\u00e0 \u00e8 passata dal controllo danese al tedesco e viceversa. Con la guerra tedesco-danese nel 1864, infine, \u00e8 entrata a far parte del Regno di Prussia ed Austria. Dopo il 1866 la citt\u00e0 \u00e8 stata annessa dal regno della Prussia. Da allora \u00e8 rimasta sempre tedesca.\nL'importanza \u00e8 aumentata dal 1895, quando fu completato il canale di Kiel. Anche se situata nell'interno, Rendsburg si \u00e8 trasformata in un porto marittimo e scalo commerciale. La struttura pi\u00f9 prominente in citt\u00e0, considerata uno delle pi\u00f9 importanti costruzioni ingegneristiche tedesche \u00e8 un ponte ferroviario fatto di acciaio, di lunghezza e di altezza sul livello del mare, costruito nel 1913, per permettere alla ferrovia Amburgo-Flensburg, cio\u00e8 alla linea internazionale verso la Danimarca, di passare il canale di Kiel lasciando sufficiente spazio per il passaggio di grandi navi. Lato sud vi \u00e8 una lunga rampa di accesso, lato nord, essendo la citt\u00e0 proprio di sotto vi \u00e8 una rampa che compie un cerchio completo dal ponte alla stazione di Rendsburg. Sotto la campata centrale del ponte una teleferica con una cabina-traghetto pu\u00f2 portare oltre il canale 4 automobili e 60 persone. La cabina di comando al passaggio di ogni nave diffonde tramite altoparlanti l'inno nazionale della bandiera battuta dalla nave. A causa dell'incidente causato dalla nave cargo Evert Prahm, che l'8 febbraio 2016 \u00e8 andata a sbattere contro la cabina-traghetto, attualmente questo servizio \u00e8 sospeso.\nTra il 1944 e il 1945, e cio\u00e8 verso il termine della seconda guerra mondiale, nella fabbrica Ahlmann - Carlsh\u00fctte K.G. di Rendsburg vennero trasferiti soldati italiani catturati dopo l'Armistizio di Cassibile, dove vennero impiegati in lavori forzati.\nCollegamenti esterni.\nhttps://web.archive.org/web/20140503154317/http://m.rendsburg.de/"}
{"id": "1447811", "revid": "37401", "url": "https://it.wikipedia.org/wiki?curid=1447811", "title": "Comasta", "text": ""}
{"id": "1447820", "revid": "2078560", "url": "https://it.wikipedia.org/wiki?curid=1447820", "title": "Tlingit", "text": "I Tlingit (IPA: /'kl\u026a\u014bk\u026at/, also /-g\u026at/ or /'tl\u026a\u014bk\u026at/) sono un popolo indigeno dell'America del Nord-Ovest.\nIl nome da essi in realt\u00e0 utilizzato per identificarsi \u00e8 Ling\u00edt (/\u026c\u026a\u014bk\u026at/), che significa \"popolo\", mentre il nome russo Koloshi si incontra ormai solo nella vecchia letteratura storica.\nI Tlingit costituiscono una societ\u00e0 matrilineare, sviluppatasi in una complessa cultura di cacciatori e coltivatori nelle foreste temperate del sud-est dell'Alaska e nell'arcipelago Alexander.\nSono strettamente imparentati con gli Haida e gli Tsimshian.\nLa lingua tlingit \u00e8 famosa non solo per la sua grammatica complessa e il suo sistema di suoni ma anche per l'uso di particolari fonemi difficilmente riscontrabili in altre lingue. Appartiene alla famiglia linguistica Na-Den\u00e9.\nUno dei momenti sociali pi\u00f9 importanti era la cerimonia \"potlac\" che prevedeva la realizzazione di case di legno arricchite da decorazioni e da grandi pali-totem alti anche ventotto metri piantati davanti alla casa o agli angoli raffiguranti figure zoomorfe o antropomorfe. Di legno erano anche i piccoli pali-totem rappresentanti il ricordo degli antenati, le strutture cimiteriali e le casse per le ceneri del defunto. Da annoverare anche nella produzione artistica dei Tlingit le maschere, i copricapi e i pettorali. Grande importanza rivest\u00ec la pittura, eseguita sia per le facciate delle case sia per gli interni.\nRiferimenti nella cultura di massa.\nGli usi e costumi del popolo Tlingit sono un elemento ricorrente nell'avventura grafica Tell Me Why, rilasciata nel corso del 2020 da Dontnod Entertainment."}
{"id": "1447824", "revid": "599013", "url": "https://it.wikipedia.org/wiki?curid=1447824", "title": "Steve Gohouri", "text": "Biografia.\nIl 18 dicembre 2015 scomparve dalla circolazione senza dare pi\u00f9 notizie di s\u00e9. Si temette per la sua vita, in quanto il calciatore, oltre ad avere manifestato disagio a causa della conclusione di una relazione sentimentale, aveva diversi debiti. Il 31 dicembre successivo il suo corpo fu ritrovato privo di vita sulle rive del Reno. L'autopsia non ha evidenziato violenze: l'uomo, sotto l'effetto di droghe, sarebbe caduto nel fiume e morto annegato.\nCaratteristiche tecniche.\nGiocava come difensore centrale o terzino destro.\nCarriera.\nClub.\nCresciuto nel Paris Saint-Germain, Gohouri gioca una stagione nel campionato israeliano per poi trasferirsi nel campionato svizzero dove milita dal 2000 al 2006. A gennaio 2007 viene acquistato dal Borussia M\u00f6nchengladbach per 1,5 milioni di euro. Titolare della formazione, decide di restare nel club anche dopo la retrocessione in Zweite Bundesliga.\nAlla vigilia del derby col Colonia del 22 ottobre 2007 viene trovato a notte fonda in una discoteca di Colonia col compagno di squadra Soumaila Coulibaly e per questo punito ed escluso dalla rosa dei convocati per quella gara. Successivamente viene reintegrato in rosa, perdendo il posto da titolare.\nNazionale.\nHa fatto il debutto ufficiale con la maglia della Costa d'Avorio nella gara contro il Madagascar nel marzo 2007."}
{"id": "1447835", "revid": "1982", "url": "https://it.wikipedia.org/wiki?curid=1447835", "title": "9000 a.C.", "text": ""}
{"id": "1447837", "revid": "117819224", "url": "https://it.wikipedia.org/wiki?curid=1447837", "title": "Charles James Fox", "text": "Biografia.\nFu uno dei principali esponenti dei Whig. Noto per le sue posizioni antischiaviste, era anche un sostenitore della causa indipendentista statunitense e della Rivoluzione francese. Entr\u00f2 a far parte di numerosi gabinetti governativi, rivestendo posizioni di rilievo, tra le quali quella di Segretario di Stato per gli affari esteri. In seguito a una sfida a duello, divenne molto amico dell'avvocato scozzese William Adam."}
{"id": "1447838", "revid": "1318658", "url": "https://it.wikipedia.org/wiki?curid=1447838", "title": "Henry Dundas, I visconte Melville", "text": "Fu inoltre l'ultima persona ad essere messa sotto stato di impeachment in Gran Bretagna.\nEra il quarto figlio di Robert Dundas il Vecchio, lord Arniston (1685-1753), e nacque a Dalkeith. Frequent\u00f2 la Royal High School di Edinburgh, e l'Universit\u00e0 di Edimburgo."}
{"id": "1447842", "revid": "106908", "url": "https://it.wikipedia.org/wiki?curid=1447842", "title": "Robert Dundas il Vecchio", "text": "Secondo figlio di Robert Dundas (morto nel 1726), ricopr\u00ec la carica di Solicitor General di Scozia dal 1717 al 1720, divenendo successivamente Lord Advocate (carica che mantenne dal 1720 al 1725). Fu inoltre Decano della Faculty of Advocates a partire dal 1721."}
{"id": "1447843", "revid": "767487", "url": "https://it.wikipedia.org/wiki?curid=1447843", "title": "Robert Dundas il Giovane", "text": "Primogenito di Robert Dundas il Vecchio (1685 - 1753), frequent\u00f2 inizialmente l'Universit\u00e0 di Edimburgo, passando in seguito all'Universit\u00e0 di Utrecht, dove studi\u00f2 Diritto Romano.\nDundas fu Solicitor General di Scozia dal 1742 al 1746 e Lord Advocate dal 1754 al 1760. Fu deputato del collegio del Midlothian dal 1754. Fu Lord President of the Court of Session (capo del potere giudiziario in Scozia) dal 1760 al 1787, perdendo popolarit\u00e0 per aver votato contro Archibald (Stewart) Douglas nel caso riguardante la sua carica di Lord."}
{"id": "1447851", "revid": "1892390", "url": "https://it.wikipedia.org/wiki?curid=1447851", "title": "Procuratore generale di Scozia", "text": "Il procuratore generale di Scozia (\"Solicitor General\" per la Scozia di Sua Maest\u00e0 o \"\u00c0rd-neach-lagha a' Chr\u00f9in an Alba\") \u00e8 uno degli ufficiali giudiziari della Corona, oltre che uno dei delegati del Lord Advocate, il cui compito \u00e8 quello consigliare la corona e il governo scozzese in materia legale (limitatamente alla Scozia). Sotto la sua responsabilit\u00e0 ricade il Crown Office and Procurator Fiscal Service, che costituisce il corrispondente del pubblico ministero in materia penale in Scozia.\nFino al 1999, quando vennero istituiti il Parlamento ed il governo scozzesi, il \"Lord Advocate\" e il \"Solicitor General\" di Scozia svolgevano una funzione consultiva nei confronti del governo del Regno Unito. Con il loro incorporamento nel governo scozzese, il governo del Regno Unito si \u00e8 avvalso del supporto dell'avvocato generale per la Scozia nell'ambito della legislazione scozzese."}
{"id": "1447852", "revid": "1904508", "url": "https://it.wikipedia.org/wiki?curid=1447852", "title": "Beatriz de Menezes", "text": "Biografia.\nFiglia di Manuel de Menezes e Noronha, che fu primo Duca di Vila Real e per due volte Governatore di Ceuta discendente da Enrico II, re de Castiglia e Le\u00f3n, e da Ferdinando, re del Portogallo, e di Maria de Silva, figlia di \u00c1lvaro Coutinho commendatore di Almourol e di Brites de Silva, nipote di Jo\u00e3o Coutinho, secondo conde de Redondo.\nSi spos\u00f2 in spagna con il turbolento Don Pietro nel 1593. Era la sua seconda moglie, dopo Leonora \u00c1lvarez de Toledo che lui stesso aveva ucciso per gelosia, ed il suo nuovo matrimonio fu procurato per calmare il suo temperamento ribelle e violento. Il matrimonio con Beatriz riusc\u00ec in parte a stabilizzarlo, sia dal punto di vista economico che emozionale, nonostante egli continuasse a frequentare la sua cortigiana favorita Antonia Caravajal, che gli diede altri due figli illegittimi, oltre ai tre avuti in precedenza.\nLa coppia non ebbe alcun figlio e dopo la morte di Pietro si persero le tracce di Beatriz."}
{"id": "1447853", "revid": "36426", "url": "https://it.wikipedia.org/wiki?curid=1447853", "title": "Beatriz de Meneses", "text": ""}
{"id": "1447854", "revid": "793629", "url": "https://it.wikipedia.org/wiki?curid=1447854", "title": "Provincia di S\u00e9tif", "text": "La provincia di S\u00e9tif (in arabo \u0648\u0644\u0627\u064a\u0629 \u0633\u0637\u064a\u0629) \u00e8 una delle 48 province dell'Algeria. Prende il nome dal suo capoluogo S\u00e9tif. Altre localit\u00e0 importanti della provincia sono Bougaa, El Eulma, Dj\u00e9mila, A\u00efn El Kebira e Hammam Guergour.\nLinguisticamente, la popolazione della wilaya di S\u00e9tif \u00e8 in parte di lingua berbera (cabilo), e in parte arabofona. \nPopolazione.\nLa provincia conta 1.489.979 abitanti, di cui 756.434 di genere maschile e 733.545 di genere femminile, con un tasso di crescita dal 1998 al 2008 dell'1.3%.\nSuddivisione amministrativa.\nLa provincia \u00e8 suddivisa in 20 distretti (\"da\u00efras\"), a loro volta suddivisi in 60 municipalit\u00e0."}
{"id": "1447855", "revid": "125174942", "url": "https://it.wikipedia.org/wiki?curid=1447855", "title": "S\u00e9tif", "text": "S\u00e9tif (in arabo \u0633\u0637\u064a\u0641, \"sa\u1e6d\u012bf\", in berbero \"S\u1e6dif\", in tempi romani \"Sitifis\") \u00e8 una citt\u00e0 dell'Algeria nordorientale, capoluogo della provincia omonima. \nIn tempi romani (all'epoca di Diocleziano, 293 d.C.), Sitifis fu capitale della Mauretania Sitifense (\"Mauretania Sitifensis\", la parte pi\u00f9 orientale della Mauretania); la citt\u00e0 moderna \u00e8 stata fondata dai francesi sulle rovine di quella antica.\nIl nome della citt\u00e0, di origine numidica, risale ad una radice tuttora attestata in berbero che significa \"nero/-a\" (\"ase\u1e6d\u1e6daf\").\n\u00c8 servita dall'aeroporto S\u00e9tif Ain Arnat."}
{"id": "1447858", "revid": "287204", "url": "https://it.wikipedia.org/wiki?curid=1447858", "title": "Corrente Magellanica", "text": "La Corrente Magellanica \u00e8 un flusso di idrogeno neutro (HI) formato dall'interazione gravitazionale tra la Via Lattea e le Nubi di Magellano.\nCaratteristiche.\nFu scoperta da Wannier e Tirion nel 1972, mentre due anni pi\u00f9 tardi fu individuata la relazione tra questa e le Nubi di Magellano; prima della scoperta, nel 1965, era nota un'anomalia nella velocit\u00e0 delle nubi di gas in quell'area, ma tali nubi non erano state mappate, cosicch\u00e9 non venivano messe in relazione con le due galassie satelliti; la natura di queste nubi di gas era eccezionale: la sua lunghezza era stata calcolata in circa 600.000 anni-luce, pari a 180 Kiloparsec (si estende infatti su ben 180\u00b0 di volta celeste), con una distanza media di circa 180.000 anni-luce (55 Kpc). \nOsservazione e modelli strutturali.\nA causa della vicinanza delle due Nubi di Magellano alla nostra Galassia e della conseguente possibilit\u00e0 di risoluzione delle loro componenti stellari e, in taluni casi, della loro parallasse, gli scienziati possono produrre dei modelli in grado di spiegare le antiche orbite di queste componenti. Tali modelli sono stati elaborati e proposti sin dal 1980; inizialmente, si trattava di modelli semplici e privi di particolari. Nel 1998, a seguito dello sviluppo della mappatura celeste in ogni lunghezza d'onda, venne scoperto che la massa della nube interstellare prospiciente le Nubi di Magellano \u00e8 attualmente pienamente connessa alle stesse Nubi, dimostrando l'esistenza di un braccio avanzato; inoltre, fu anche identificata una relazione di componenti chimici tra la Corrente e le due Nubi.\nNuovi modelli sono stati elaborati a partire dalla scoperta del braccio avanzato, modelli che considerano largamente gli effetti della gravit\u00e0, attraverso il campo di marea, e includendo i movimenti dell'alone galattico, la dinamica dei gas, la formazione stellare e l'evoluzione chimica. \u00c8 attraverso questi elementi che le forze mareali interessano maggiormente la Piccola Nube di Magellano, in quanto essa ha massa inferiore, ed \u00e8 gravitazionalmente meno legata, mentre la Grande Nube di Magellano \u00e8 maggiormente interessata da una costante emorragia di stelle e materia, strappatele via dall'intensa forza di gravit\u00e0 della Via Lattea, favorita anche dalla grande presenza nella Grande Nube di notevoli quantit\u00e0 di gas.\nBibliografia.\nModelli pi\u00f9 recenti:"}
{"id": "1447860", "revid": "767487", "url": "https://it.wikipedia.org/wiki?curid=1447860", "title": "Dude\u0219ti", "text": "Dude\u0219ti \u00e8 un comune della Romania di 3.869 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 3 villaggi: Bumb\u0103cari, Dude\u0219ti, T\u0103taru."}
{"id": "1447861", "revid": "287204", "url": "https://it.wikipedia.org/wiki?curid=1447861", "title": "Dudesti", "text": ""}
{"id": "1447862", "revid": "767487", "url": "https://it.wikipedia.org/wiki?curid=1447862", "title": "Arthur van Schendel", "text": "Studi\u00f2 nei Paesi Bassi, poi and\u00f2 ad insegnare in Gran Bretagna e, dopo un soggiorno in Francia, dal 1920 visse a lungo in Italia, soprattutto a Firenze e a Sestri Levante. Esord\u00ec con un gruppo di romanzi e racconti, ambientati per lo pi\u00f9 nel Medioevo, di tono lirico-fantastico. La sua tendenza narrativa, definita dai critici \"neoromantica\" port\u00f2 anche a fargli comporre delle biografie, una su Shakespeare, l'altra su Ges\u00f9.\nDopo gli anni '20 ambienter\u00e0 svariate sue opere in Italia, paese che lo conquist\u00f2 sotto molti aspetti e, con la maturit\u00e0 stilistica, Schendel, negli anni '30, si sposta verso una linea di moderato realismo che lo port\u00f2 ad essere considerato il pi\u00f9 importante narratore olandese dell'epoca.\nNel 1933 gli \u00e8 stato conferito il Premio Tollens."}
{"id": "1447863", "revid": "1457847", "url": "https://it.wikipedia.org/wiki?curid=1447863", "title": "Internet Chess Club", "text": "Internet Chess Club (ICC) \u00e8 un server di scacchi commerciale dedicato al gioco e alla discussione di scacchi e di scacchi eterodossi. ICC ha allo stato attuale oltre 30.000 membri e vi sono tipicamente circa 2.500 di essi on-line in qualsiasi momento della giornata, inclusi molti giocatori con titoli internazionali. Sin dal 1\u00ba agosto 2006 l'opzione di \"visitatore\" \u00e8 stata limitata a porre domande al canale di aiuto, osservare partite ed ultimamente giocare on-line con software di scacchi con differente Elo.\nSoftware.\nICC fornisce il software \"BlitzIn\", attualmente alla versione 2.6.2, ed il programma \"Dasher\", uscito nel 2006, correntemente alla versione 1.1.4. Il software ha funzioni che gli permettono di trovare i giocatori che utilizzano l'aiuto di programmi di scacchi. Il server trova anche se un giocatore senza titolo FIDE ha un'alta percentuale di mosse che sono simili a quelle di altri programmi per computer. (Il giocatore standard ha difficolt\u00e0 a giocare a percentuali maggiori al 60%). Inoltre, ICC ha degli impiegati incaricati di evitare che i giocatori, dopo aver dichiarato all'atto dell'iscrizione di non utilizzare software, facciano uso di un aiuto computerizzato. Un altro servizio fornito \u00e8 ChessDB, un database libero, in cui \u00e8 possibile inserire passate partite dei giocatori di ICC.\nIscrizioni.\nL'iscrizione per un periodo di prova a ICC \u00e8 condizionata all'uso del software proprietario per Windows \"Blitzin\" o \"Dasher\". I periodi di prova sono inizialmente di una settimana, ma con diritto di estensione automatica di un'ulteriore settimana. Il periodo di prova pu\u00f2 essere ripetuto ogni quattro mesi.\nLa tariffa di iscrizione \u00e8 annuale ed attualmente \u00e8 di 59,95 dollari statunitensi per gli adulti, mentre per studenti e minori di 22 anni \u00e8 di 29,95 dollari.\nGiocatori con titoli di Grande Maestro Internazionale, Maestro Internazionale ottengono due acconti complementari, uno di questi deve essere identificato col vero nome, mentre l'altro pu\u00f2 essere anonimo. Il giocatore deve comunque usare l'acconto anonimo deve essere utilizzato meno di quello pubblico.\nStoria.\nAlla fine degli anni ottanta un gruppo di volontari cre\u00f2 il primo internet chess server (ICS). I giocatori, si collegavano via telnet e la scacchiera era visualizzata come un testo ASCII. I malfunzionamenti presenti nel software del server consentivano mosse illegali come ad esempio catturare una torre en passant, ma il server divenne popolare tra un piccolo gruppo di appassionati di scacchi emozionati all'idea di giocare a grandi distanze sfruttando le nuove tecnologie.\nCol tempo vennero aggiunti sempre pi\u00f9 servizi a ICS, come la valutazione Elo e la scelta di interfacce grafiche. La comunit\u00e0 di giocatori crebbe costantemente, gli errori vennero corretti e gli utenti iniziarono ad avere aspettative maggiori dal sistema.\nNel 1992 Daniel Sleator si offr\u00ec come capo programmatore ed inizi\u00f2 una massiccia revisione del codice sorgente del server. Egli affront\u00f2, tra gli altri, il problema delle lamentele dei tanti giocatori lampo che perdevano partite in seguito al tempo perso nelle connessioni di rete. Nel 1994 brevett\u00f2 il codice e ricevette offerte di acquisto da compagnie che intendevano commercializzare il servizio.\nIl 1\u00ba marzo 1995, Sleator annunci\u00f2 la propria intenzione di commercializzare ICS, cambiandogli nome in \"Internet Chess Club\" o \"ICC\" e richiedendo una quota di iscrizione di 49 dollari l'anno. I giocatori che giocavano su ICS da pi\u00f9 di sei mesi ricevettero sei mesi di iscrizione gratuita, quelli con meno di sei mesi ricevettero un'iscrizione gratuita pari alla loro \"anzianit\u00e0\" su ICS. I soldi ottenuti dalle iscrizioni sarebbero stati usati in parte per migliorare il servizio, i programmi d'interfaccia e per attrarre giocatori titolati che avrebbero impartito lezioni agli iscritti.\nQuesto annunci\u00f2 fu accolto da grandi polemiche tra i membri esistenti. Alcuni volontari che avevano contribuito in varie maniere allo sviluppo di ICS furono infastiditi dal fatto che qualcuno tentava di trarre profitto dal loro lavoro. ICC distribu\u00ec varie decine di acconti gratuiti ai volontari, ma non tutti vennero tacitati. Alcuni giocatori attivi su ICS abituati al fatto di usufruire dei suoi servizi senza dover pagare alcuna tariffa, non furono contenti, Molti prefigurarono il fallimento di ICC. Gli studenti si lamentarono che la tariffa di 49 dollari annuale fosse troppo elevata per loro, inducendo cos\u00ec ad attuare per loro una tariffa ridotta del 50%. Furono sollevate anche questioni riguardanti il diritto di Sleator di arrogarsi l'intera propriet\u00e0 intellettuale di ICS, dato che egli non era stato l'autore del codice originale, anche se lo aveva migliorato in maniera significativa ed aveva fornito l'hardware necessario.\nAlcuni programmatori che avevano lavorato al progetto originale di ICS, guidati da Chris Petroff, si dichiararono contrari a quanto attuato partendo dal loro progetto e ne formarono uno alternativo: il Free Internet Chess Server (FICS), che continua tuttora a fornire ai giocatori un server con accesso gratuito.\nChekel.\nLa fusione dei termini inglesi \"chess\" (scacchi) e \"shekel\" (siclo israeliano) ha dato origine al termine \"chekel\" che indica la valuta corrente che viene usata per acquistare i prodotti ed i servizi forniti da ICC ai suoi membri.\nI chekel possono essere acquistati on-line mediante carta di credito. Attualmente il tasso di cambio \u00e8 di un dollaro statunitense per un chekel.\nChat.\nICC comprende al suo interno diverse centinaia di differenti canali di chat su svariati argomenti in diverse lingue: teoria scacchistica, sport, politica, religione, letteratura, filosofia, musica, eccetera. Alcuni di questi sono diventati comunit\u00e0 on-line indipendenti dagli scacchi."}
{"id": "1447865", "revid": "547034", "url": "https://it.wikipedia.org/wiki?curid=1447865", "title": "Frec\u0103\u021bei (Br\u0103ila)", "text": "Frec\u0103\u0163ei \u00e8 un comune della Romania di 1.607 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 6 villaggi: Agaua, Cistia, Frec\u0103\u021bei, Salcia, Stoiene\u0219ti, Titcov. Quest'ultimo centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore. "}
{"id": "1447866", "revid": "33751", "url": "https://it.wikipedia.org/wiki?curid=1447866", "title": "Provincia di Sidi Bel Abb\u00e8s", "text": "La provincia di Sidi Bel Abbes (in arabo \u0648\u0644\u0627\u064a\u0629 \u0633\u064a\u062f\u064a \u0628\u0644\u0639\u0628\u0627\u0629) \u00e8 una delle 48 province dell'Algeria. Prende il nome dal suo capoluogo Sidi Bel Abbes. Altre localit\u00e0 importanti della provincia sono Tessala, Sidi Ali Benyoub e Sidi-Brahim.\nPopolazione.\nLa provincia conta 604.744 abitanti, di cui 305.130 di genere maschile e 299.614 di genere femminile, con un tasso di crescita dal 1998 al 2008 dell'1.4%.\nSuddivisione amministrativa.\nLa provincia \u00e8 suddivisa in 15 distretti (\"da\u00efras\"), a loro volta suddivisi in 53 municipalit\u00e0."}
{"id": "1447867", "revid": "110157", "url": "https://it.wikipedia.org/wiki?curid=1447867", "title": "Sidi Bel Abb\u00e8s", "text": "Sidi Bel Abb\u00e8s (in arabo: \u0633\u064a\u062f\u064a \u0628\u0644\u0639\u0628\u0627\u0633) \u00e8 una citt\u00e0 dell'Algeria nordoccidentale, capoluogo della provincia omonima, sulle sponde del fiume M\u00e9kerra. Fu fondata dai francesi nel 1843, e dal 1931 al 1961 fu quartier generale e citt\u00e0 simbolo della Legione straniera francese."}
{"id": "1447869", "revid": "767487", "url": "https://it.wikipedia.org/wiki?curid=1447869", "title": "Galbenu", "text": "Galbenu \u00e8 un comune della Romania di 3.366 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 5 villaggi: Drogu, Galbenu, P\u00e2ntecani, S\u0103tuc, Zamfire\u0219ti."}
{"id": "1447870", "revid": "73843", "url": "https://it.wikipedia.org/wiki?curid=1447870", "title": "DDR-Oberliga 1963-1964", "text": "La DDR-Oberliga 1963-1964 \u00e8 stata la diciassettesima edizione del massimo campionato di calcio in Germania Est.\nAvvenimenti.\nIl torneo che si svolse a partire dal 10 agosto 1963 vide ai nastri di partenza l'ingresso di due nuove squadre create mediante una selezione dei giocatori delle due squadre di Lipsia, il Rotation e il Lokomotive: il SC Lipsia, che includeva i migliori giocatori delle due squadre, e il Chemie Lipsia, costituito da quegli elementi che non erano riusciti a passare la selezione. Fu per\u00f2 quest'ultima squadra a figurare meglio del SC Lipsia, rivelandosi protagonista del torneo sin dall'inizio. La prima squadra a prendere la vetta della classifica fu comunque l'Empor Rostock, riuscita ad uscire da un gruppo che includeva Chemie Lipsia e Vorw\u00e4rts Berlino. Nel turno successivo il Chemie Lipsia prevalse nettamente sui rivali cittadini del SC Lipsia portandosi in vetta in solitaria: il dominio della squadra dur\u00f2 per\u00f2 due giornate a causa della sconfitta nello scontro diretto contro l'Empor Rostock, che lasci\u00f2 via libera agli anseatici e al Vorw\u00e4rts Berlino che si diedero battaglia per il primo posto sorpassandosi vicendevolmente fino al giro di boa, che vide l'Empor Rostock primo con un punto di vantaggio sui rivali di Berlino.\nAll'inizio del girone di ritorno l'Empor Rostock prese il largo aumentando il proprio vantaggio di un punto, ma sub\u00ec una rimonta da parte del Chemie Lipsia, che riusc\u00ec a riprendere il primato della graduatoria nell'arco di due giornate e ad accumulare un consistente vantaggio sulle inseguitrici grazie ai risultati favorevoli negli scontri diretti. L'unica squadra che nel finale di torneo tent\u00f2 di contrastare la capolista, fu l'Empor Rostock, che riusc\u00ec a ridurre lo svantaggio fino ad arrivare a -1 dalla vetta a quattro giornate di anticipo. Il Chemie Lipsia riusc\u00ec tuttavia a gestire la situazione, assicurandosi infine il titolo nazionale all'ultima giornata vincendo per 2-0 a Erfurt.\nTale risultato fu determinante anche in chiave di retrocessione perch\u00e9 il Turbine Erfurt fu risucchiato dal Motor Zwickau e dal Chemie Halle, che per\u00f2 non riusc\u00ec a salvarsi a causa della peggior differenza reti."}
{"id": "1447871", "revid": "767487", "url": "https://it.wikipedia.org/wiki?curid=1447871", "title": "Gemenele", "text": "Gemenele \u00e8 un comune della Romania di 1.848 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: G\u0103vani e Gemenele."}
{"id": "1447873", "revid": "293377", "url": "https://it.wikipedia.org/wiki?curid=1447873", "title": "DDR-Oberliga 1962-1963", "text": "L'edizione 1962-1963 della DDR-Oberliga \u00e8 stata il sedicesimo campionato di massimo livello in Germania Est.\nFormato.\nPer la stagione 1962-63 fu approntato l'ultimo cambiamento al formato della Oberliga, che rimarr\u00e0 in seguito vigente fino all'ultima edizione: fu mantenuto lo stesso numero di squadre partecipanti con le ultime due a retrocedere in Liga, ma il numero di giornate da disputare viene ridotto a 26, con girone di andata e ritorno. Ci\u00f2 comport\u00f2 anche una modifica del periodo di svolgimento del torneo, la cui data di avvio sarebbe stata di l\u00ec in poi fissata a met\u00e0 agosto.\nAvvenimenti.\nIl torneo, iniziato il 19 agosto 1962, rivel\u00f2 subito le protagoniste per la lotta al titolo: gi\u00e0 dopo due giornate solamente il , poteva vantare punteggio pieno, divenendo quindi la prima squadra del torneo ad assumere il comando solitario della classifica. Gi\u00e0 alla successiva giornata gli uomini di Georg Buschner furono ripresi dall'Empor Rostock: le due squadre proseguirono appaiate per due giornate finch\u00e9, vincendo con la , gli anseatici assunsero il comando della classifica. Di l\u00ec in poi la squadra tent\u00f2 la fuga inseguito dal Motor Jena e dai due club di Berlino (il Vorw\u00e4rts e la Dinamo): dopo aver avuto la meglio negli scontri diretti, la squadra concluse il girone di andata con due punti di vantaggio sul Motor Jena e sette sui club di Berlino che nel frattempo avevano accusato un calo di rendimento che di fatto li escluse dalla lotta al titolo.\nRimasto unico avversario della capolista, il Motor Jena si rese protagonista nelle prime tre giornate del girone di ritorno di una lenta rimonta su di un Empor Rostock in calo (ottenne solo due punti dei sei disponibili grazie a due pareggi interni e una sconfitta), fino a prendere la testa della classifica alla diciottesima giornata. Di l\u00ec in poi il Motor Jena manterr\u00e0 stabilmente il comando della graduatoria ipotecando il titolo vincendo lo scontro diretto a tre turni dal termine e assicurandoselo con una giornata di anticipo sconfiggendo in casa la Dinamo Berlino.\nLa lotta per non retrocedere coinvolse diverse squadre, tra cui anche la stessa Dinamo Berlino che nel girone di andata si era proposta come inseguitrice della capolista. Ad uscirne sconfitta fu la , che occup\u00f2 la penultima posizione per effetto del pareggio all'ultima giornata nello scontro diretto contro il Motor Karl-Marx-Stadt e delle vittorie delle altre concorrenti. Ad accompagnare la Dinamo Dresda in DDR-Liga fu l'Aktivist Brieske-Senftenberg che abbandon\u00f2 definitivamente la Oberliga dopo aver totalizzato solo sette punti nel girone di ritorno che gli valsero la retrocessione anticipata."}
{"id": "1447874", "revid": "767487", "url": "https://it.wikipedia.org/wiki?curid=1447874", "title": "Gr\u0103di\u0219tea (Br\u0103ila)", "text": "Gr\u0103di\u015ftea \u00e8 un comune della Romania di 2.398 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di tre villaggi: Gr\u0103di\u0219tea, Ibrianu, Maraloiu.\nGr\u0103di\u015ftea ha dato i natali allo scrittore e drammaturgo F\u0103nu\u015f Neagu (1932)"}
{"id": "1447875", "revid": "287204", "url": "https://it.wikipedia.org/wiki?curid=1447875", "title": "Grande Lago degli Schiavi", "text": "Il Grande Lago degli Schiavi o Gran Lago degli Schiavi (in inglese \"Great Slave Lake\") \u00e8 un bacino lacustre del Canada nord-occidentale, sito nei Territori del Nord-Ovest.\nStoria.\nScoperto nel 1771 dall'inglese Samuel Hearne, fu esplorato solo nei primi decenni del ventesimo secolo ma si rivel\u00f2 di ben scarso interesse economico, essendo ghiacciato per molti mesi all'anno e trovandosi in una regione inospitale e scarsamente abitata.\nGeografia.\nLa sua superficie di ben 28.438\u00a0km\u00b2 lo rende uno dei laghi pi\u00f9 estesi al mondo e con i suoi 614 metri di profondit\u00e0 \u00e8 il pi\u00f9 profondo dell'America settentrionale. Trovandosi ad una latitudine molto elevata (\u00e8 attraversato dal Circolo polare artico), la superficie del lago rimane almeno parzialmente gelata per circa otto mesi all'anno. Durante l'inverno lo spessore del ghiaccio \u00e8 sufficiente per permettere il passaggio di autoarticolati di notevole portata.\nHa forma molto allungata, circa 480\u00a0km in direzione Nordest-Sudovest, con una lunga ramificazione, la North Arm, protesa verso Nord-Ovest e molte insenature. Ha uno sviluppo costiero di ben 3.057 km. \u00c8 cosparso di numerosissime isole e isolotti, ricoperti dalla tundra e da foreste di aghifoglie, come le sue sponde e la regione circostante, ed \u00e8 posto ad un'altitudine di 156 metri sul livello del mare.\nRiceve le acque di numerosi tributari, tra i quali lo Yellowknife da Nord, il Rocher, il fiume degli Schiavi e l'Hay da Sud, ed \u00e8 solcato dal Mackenzie, che esce ad Ovest a Fort Providence, dirigendosi poi a Nord-Ovest fino a gettarsi, dopo 4240\u00a0Km di corso, nel Mare di Beaufort. Sulle sue sponde sorgono alcuni villaggi, fra i quali Fort Providence ad Ovest, Rae e la capitale Yellowknife a Nord, Reliance e Snowdrift ad Est, Rocher River, Fort Resolution e Hay River a Sud. Il lago prende il nome dalla trib\u00f9 di Nativi americani Slavey, una delle Prime nazioni canadesi e, contrariamente alla credenza popolare, \u00e8 completamente estraneo alla schiavit\u00f9.\nCuriosit\u00e0.\nIl lago \u00e8 abitato da piccole imbarcazioni che restano isolate dalla civilt\u00e0 per molti mesi all'anno: ci\u00f2 fa s\u00ec che questo piccolo villaggio, se cos\u00ec si pu\u00f2 chiamare, non sia soggetto alle leggi in vigore sulla terraferma. Esiste un programma televisivo che narra le avventure di questi abitanti (\"La strana gente del lago ghiacciato\"), che viene mandato in onda su Discovery Channel."}
{"id": "1447876", "revid": "767487", "url": "https://it.wikipedia.org/wiki?curid=1447876", "title": "Gropeni", "text": "Gropeni \u00e8 un comune della Romania di 3.356 abitanti, ubicato nel distretto di Br\u0103ila, nella regione storica della Muntenia.\nGropeni ha dato i natali al linguista e latinista Ion C. Massimu (1825-1877)"}
{"id": "1447878", "revid": "1529788", "url": "https://it.wikipedia.org/wiki?curid=1447878", "title": "Progressione del record mondiale dei 200 m dorso", "text": "In vasca corta (25 metri) i record del mondo sono omologati dalla FINA dal 3 marzo 1991.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1447882", "revid": "767487", "url": "https://it.wikipedia.org/wiki?curid=1447882", "title": "Jirl\u0103u", "text": "Jirl\u0103u \u00e8 un comune della Romania di 3.337 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 2 villaggi: Br\u0103deanca e Jirl\u0103u."}
{"id": "1447883", "revid": "287204", "url": "https://it.wikipedia.org/wiki?curid=1447883", "title": "Jirlau", "text": ""}
{"id": "1447886", "revid": "767487", "url": "https://it.wikipedia.org/wiki?curid=1447886", "title": "M\u0103ra\u0219u", "text": "M\u0103ra\u0219u \u00e8 un comune della Romania di 3.288 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 6 villaggi: B\u0103ndoiu, M\u0103gureni, M\u0103ra\u0219u, Nedelcu, Plopi, \u021a\u0103c\u0103u."}
{"id": "1447888", "revid": "287204", "url": "https://it.wikipedia.org/wiki?curid=1447888", "title": "Marasu", "text": ""}
{"id": "1447889", "revid": "125450040", "url": "https://it.wikipedia.org/wiki?curid=1447889", "title": "Banca Nazionale nel Regno d'Italia", "text": "La Banca Nazionale nel Regno d'Italia \u00e8 la denominazione che assume nel 1866 la Banca Nazionale negli Stati Sardi che nel 1861 aveva inglobato sia la Banca di Parma sia la Banca delle Quattro Legazioni. \nIn questo modo diventava la pi\u00f9 importante banca del nuovo Stato, il Regno d'Italia, ormai unificato. Aperta subito una sede a Milano, in seguito apr\u00ec sue sedi in tutte le regioni italiane. Nel 1893 si un\u00ec alla Banca Nazionale Toscana, alla Banca Toscana di Credito per le Industrie e il Commercio d'Italia e alla liquidata Banca Romana dando vita alla Banca d'Italia.\nStoria.\nLa Convenzione per la formazione della Banca d'Italia ed il suo Statuto sono stati approvati a Firenze, che al tempo era la Capitale del Regno, il 23 ottobre 1865 (atti n. 2585). Il medesimo giorno la Banca Nazionale assumeva l'onere di servizio di Tesoreria dello Stato (atti n. 2586).\nLa \"Banca Nazionale\" era quotata in borsa sin dal 1861.\nBanca commerciale.\nL'attivit\u00e0 principale della Banca Nazionale e degli istituti di emissione regionali ( i pi\u00f9 importanti Banco di Napoli e Banco di Sicilia), era di raccogliere depositi, emettere titoli, effettuare anticipazioni e scontare le tratte che venivano presentate dai banchieri e dalle piccole banche locali o da imprese importanti, nonch\u00e9, fissando il tassi di questo sconto, di influenzare il costo del denaro in generale; alla Banca Nazionale ricorse poi anche lo Stato.\nPerci\u00f2, oltre a svolgere l'attivit\u00e0 di una moderna banca centrale, svolgeva anche l'attivit\u00e0 di una normale banca commerciale. Si trattava in effetti di una banca privata. \nLa diffusione delle sedi della Banca Nazionale contribu\u00ec a rafforzare significativamente il sistema bancario volto a sostenere le imprese, gi\u00e0 presente a Genova, Milano, Torino, Firenze e Livorno, ma piuttosto debolmente articolato in molte citt\u00e0 italiane.\nLa \"Banca Nazionale\", ebbe quindi un ruolo molto rilevante nel finanziamento dell'industria e delle altre iniziative economiche successive all'Unit\u00e0 d'Italia.\nInsieme al \"Credito Mobiliare\" di Domenico Balduino fu la finanziatrice dell'armatore genovese Raffaele Rubattino, e cur\u00f2 la fusione della compagnia Rubattino con le \"Flotte Riunite Florio\" per dar vita alla \"Navigazione Generale Italiana (Societ\u00e0 riunite Florio e Rubattino)\".\nIn secondo luogo, insieme al \"Credito Mobiliare\" e alla \"Banca Generale\", la banca di Bombrini controllava le \"Acciaierie di Terni\", allora la pi\u00f9 grande industria siderurgica italiana.\nSempre insieme al \"Credito Mobiliare\" ebbe parte attiva nelle operazioni finanziarie legate allo sviluppo delle reti ferroviarie settentrionali, e riusc\u00ec ad ottenere ben tredici concessioni per il centro-nord.\nLa \"Banca Nazionale\" fu anche dietro alla fondazione delle \"officine Ansaldo\" di Sampierdarena, che avevano come socio di controllo proprio il direttore della banca, Carlo Bombrini. \nIl fatto che la \"Banca Nazionale\" facesse prestiti all\"Ansaldo\" configurava perci\u00f2 un conflitto d'interessi, tanto che dopo la morte di Bombrini il nuovo direttore della \"Banca Nazionale\", Giacomo Grillo, fece causa agli eredi di Bombrini per la restituzione degli anticipi ricevuti.\nBanco d'emissione.\nIl nuovo Stato, in una fase di debolezza monetaria, anche per far fronte alle spese di ammodernamento sia militari che civili, ricorse all'istituzione del \"corso forzoso\", concesso a tutti gli istituti di emissione. Le banche di emissione, a fronte dei prestiti concessi allo stato erano esonerate dall'obbligo di convertire in moneta metallica i biglietti, che taluno disse venivano ad assumere la veste di una sorta di \"prestito forzoso\" senza interessi.\nLa banca, entro dei limiti massimi fissati dalla legge, poteva stampare banconote senza aver l'onere tradizionale a quei tempi, di dover far fronte alla conversione in oro. Un uso eccessivo del circolante poteva esporre i cittadini ai rischi di svalutazione; perch\u00e9 l'aumento del circolante senza una corrispondente \"incremento\" di beni \"reali\" porta alla perdita del \"potere di acquisto\". Tra il corso della moneta metallica e quella delle banconote si cre\u00f2 subito una differenza, chiamata aggio che raggiunse anche valori non trascurabili.\nIl corso forzoso delle banconote degli istituti bancari di emissione, obbligato dagli equilibri monetari precari, era volto a favorire sia gli interessi di queste banche, sia anche attuato con l'intento di sostenere gli interessi generali di espansione economica, industriale, commerciale, agraria; realizzato con forte sostegno internazionale, tuttavia port\u00f2 anche un forte incremento del volume del numerario e del credito disponibile, con fenomeni di effervescenza di investimenti, specie immobiliari, e anche di facile speculazione eccessiva.\nPer limitare i possibili abusi, nel 1874 fu costituito il Consorzio obbligatorio degli istituti di emissione.\nVeniva determinato il tetto massimo del volume di banconote che ciascuno dei sei istituti di emissione poteva emettere, cos\u00ec come i rapporti tra le riserve metalliche e i biglietti in circolazione.\nLa Banca Nazionale continuava ad essere di diritto privato, ma i controlli ministeriali erano rafforzati.\nNel frattempo il governo aveva raggiunto il pareggio del bilancio e nel nuovo clima di fiducia il corso forzoso fu abolito nel 1881, anche grazie ad un importante prestito di sostegno organizzato con il determinante concorso delle maggiori banche europee: ci\u00f2 determin\u00f2 una favorevole situazione di liquidit\u00e0.\nI fatti dimostrarono la validit\u00e0 della teoria degli economisti che sostenevano che la moneta, in condizioni normali, aveva, sostanzialmente un corso fiduciario, parzialmente svincolato dal rigido rapporto con la riserva metallica.\nLa crisi del sistema bancario.\nUna grave crisi nel periodo 1888-93 percorse il sistema bancario italiano. Il grave scandalo della Banca Romana che aveva emesso banconote oltre i limiti prefissati rese urgente la riforma.\nNel 1893 fu istituita la Banca d'Italia che assorb\u00ec la Banca Nazionale nel Regno d'Italia e le due piccole banche di emissione toscane."}
{"id": "1447895", "revid": "767487", "url": "https://it.wikipedia.org/wiki?curid=1447895", "title": "M\u0103xineni", "text": "M\u0103xineni \u00e8 un comune della Romania di 3.539 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 5 villaggi: Corbu Nou, Corbu Vechi, Latinu, M\u0103xineni, Voine\u0219ti.\nL'immagine rappresenta un'iscrizione proveniente da una chiesa di M\u0103xineni, oggi conservata nel Museo di Storia Romena di Bucarest."}
{"id": "1447896", "revid": "287204", "url": "https://it.wikipedia.org/wiki?curid=1447896", "title": "Maxineni", "text": ""}
{"id": "1447900", "revid": "901470", "url": "https://it.wikipedia.org/wiki?curid=1447900", "title": "Nazionale di baseball dell'Italia", "text": "La Nazionale italiana di baseball rappresenta l'Italia in campo internazionale negli incontri e nelle competizioni organizzata dalla International Baseball Federation.\nPartecipa al campionato europeo, torneo che ha vinto 10 volte, al campionato mondiale di baseball, in cui il suo miglior risultato \u00e8 il quarto posto nel 1974 e nel 1998, e al World Baseball Classic.\nL'attuale manager \u00e8 Mike Piazza, che ha sostituito Gilberto Gerali, dopo la mancata qualificazione ai Giochi Olimpici di Tokyo 2020. Precedentemente la Nazionale era guidata da Marco Mazzieri il quale ha guidato la nazionale nel World Baseball Classic 2009, 2013 e 2017, nel mondiale del 2009 giocato in parte in Italia, all'Europeo 2010 (vinto dopo 13 anni) e a quello del 2012 e all'Coppa Intercontinentale dello stesso anno a Taiwan, dove \u00e8 arrivato uno storico bronzo battendo per 4-3 proprio i padroni di casa.\nLa selezione azzurra ha partecipato nel 2015 al primo WBSC Premier 12, torneo che coinvolge le migliori 12 nazionali di baseball secondo il ranking WSBC, perdendo tutte le partite.\nGiocatori con pi\u00f9 presenze.\nAl termine della stagione 2018, sono 14 i giocatori che hanno raggiunto almeno 100 presenze in nazionale in carriera:"}
{"id": "1447901", "revid": "167080", "url": "https://it.wikipedia.org/wiki?curid=1447901", "title": "Historical Columbia", "text": ""}
{"id": "1447906", "revid": "167080", "url": "https://it.wikipedia.org/wiki?curid=1447906", "title": "Columbia records", "text": ""}
{"id": "1447909", "revid": "124288972", "url": "https://it.wikipedia.org/wiki?curid=1447909", "title": "Consorzio obbligatorio degli istituti di emissione", "text": "Il Consorzio obbligatorio tra gli istituti di emissione fu introdotto nel Regno d'Italia nel 1874 per disciplinare i diritti e i doveri degli istituti autorizzati ad emettere banconote a corso forzoso. \nStoria.\nNe facevano parte le sei banche d'emissione del Regno: Banca Nazionale nel Regno d'Italia, Banca Nazionale Toscana, Banca Toscana di Credito per le Industrie e il Commercio d'Italia, Banco di Napoli, Banco di Sicilia e Banca Romana. Veniva rigidamente determinato il tetto massimo di banconote che ciascuno dei sei istituti di emissione poteva emettere, cos\u00ec come i rapporti tra le riserve metalliche e i biglietti in circolazione. \nLa Banca Nazionale continuava ad essere un istituto di diritto privato (societ\u00e0 per azioni), ma i controlli ministeriali erano rafforzati. L'emissione avveniva senza prefissare alcuna copertura. Nel frattempo il governo aveva raggiunto il pareggio del bilancio e nel nuovo clima di fiducia il corso forzoso fu abolito. Non si verific\u00f2 una corsa alla conversione con moneta aurea, e ci\u00f2 confermava quella scuola di pensiero tra gli economisti che sosteneva che la moneta aveva sostanzialmente un corso fiduciario, parzialmente svincolato dal rigido rapporto con la riserva metallica.\nAd una aumentata fiducia verso lo Stato corrispose per\u00f2 negli anni ottanta del XIX secolo, una grave crisi bancaria, che coinvolse anche gli istituti di emissione. Il governo tent\u00f2 di nascondere le difficolt\u00e0 e le irregolarit\u00e0 commesse da tali istituti, fino a che non scoppi\u00f2 il cosiddetto \"scandalo della Banca Romana\": tale banca, a fronte di una autorizzazione a emettere moneta per 60 milioni di lire, aveva in realt\u00e0 stampato banconote per 113 milioni. \nIl governo Giolitti affront\u00f2 la crisi con la fusione di Banca Nazionale del Regno d'Italia, Banca Nazionale Toscana, Banca Toscana di Credito per le Industrie e il Commercio d'Italia nell'ambito della neocostituita Banca d'Italia (legge n. 449 del 10 agosto 1893), che assumeva il compito dell'emissione, e anche la liquidazione della Banca Romana. Rimanevano come istituti d'emissione autonomi Banco di Napoli e Banco di Sicilia."}
{"id": "1447912", "revid": "767487", "url": "https://it.wikipedia.org/wiki?curid=1447912", "title": "Plasteroid", "text": "Plasteroid \u00e8 il terzo album studio dei Rockets, pubblicato nel 1979. Da questo disco in poi quasi tutti i testi sono in inglese, forse nel tentativo di conquistare un maggior successo all'estero."}
{"id": "1447913", "revid": "218626", "url": "https://it.wikipedia.org/wiki?curid=1447913", "title": "Sala\u00ec", "text": ""}
