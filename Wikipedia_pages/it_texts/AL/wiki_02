{"id": "1416144", "revid": "1444886", "url": "https://it.wikipedia.org/wiki?curid=1416144", "title": "Ferrovia Piacenza-Cremona", "text": "La ferrovia Piacenza-Cremona \u00e8 una linea ferroviaria di propriet\u00e0 statale che collega Piacenza con Cremona.\n\u00c8 gestita da Rete Ferroviaria Italiana (RFI) che la qualifica come linea complementare. Dal 15 dicembre 2013 \u00e8 priva di servizio viaggiatori.\nStoria.\nLa ferrovia fu ideata dopo la prima guerra mondiale per rispondere a necessit\u00e0 militari di collegamento fra linee esistenti, da Torino e Genova in direzione di Mantova e Verona.\nI lavori per la costruzione iniziarono nel 1928; la linea fu realizzata a singolo binario, ma predisposta sin dalla costruzione per un eventuale raddoppio nonch\u00e9 per l'elettrificazione. Il tratto tra Cremona e Castelvetro, in comune con la linea per Fidenza, prevedeva il superamento del fiume Po tramite un ponte, costruito tra il 1887 e il 1892 dalla Societ\u00e0 Nazionale delle Officine di Savigliano ed utilizzato sia per il traffico ferroviario che per il traffico automobilistico. L'infrastruttura fu inaugurata il 28 ottobre 1933. Sin dalla costruzione la linea presentava una serie di sovrappassi e sottopassi per l'incrocio con la viabilit\u00e0 automobilistica che la rendevano completamente priva di passaggi a livello, fatto estremamente raro al momento della costruzione.\nDurante la seconda guerra mondiale la linea venne pesantemente danneggiata, in particolare, il 13 luglio 1944 il ponte sul fiume Po venne bombardato da parte dell'aviazione alleata che colp\u00ec e distrusse le prime 3 arcate poste sul lato cremonese, danneggiando pesantemente la quinta: queste arcate erano quelle che attraversavano il corso vero e proprio del fiume, mentre rimasero sostanzialmente intatte le arcate che sovrapassavano le aree golenali. Analogamente, anche le pile pi\u00f9 danneggiate risultarono essere quelle poste sul lato cremonese, in special modo la seconda, distrutta fino al piano di risega, la terza e la quarta, danneggiate in modo consistente.\nI lavori per la ricostruzione del ponte iniziarono nel 1945, immediatamente dopo la fine del conflitto, e videro la completa ricostruzione di un tratto lungo del manufatto per complessive 6 arcate. Il costo totale della ricostruzione fu di 300 milioni di lire. In seguito alle sistemazioni postbelliche la linea venne riaperta al traffico nel 1949.\nNel 1985 venne chiusa la fermata di Borghetto San Lazzaro.\nNel 1990 venne inaugurato il nuovo ponte ferroviario sul fiume Po, situato lateralmente rispetto al precedente ponte ottocentesco, la cui travata dedicata al traffico ferroviario venne, in seguito, smantellata.\nAnni 2000.\nIl 21 dicembre 2001 fu attivata l'elettrificazione tra Piacenza e Castelvetro Piacentino. L'elettrificazione venne realizza mediante una linea di contatto rinforzata dalla sezione di , per permettere il traffico di treni merci pesanti e veloci.\nTra il 2006 ed il 2010 la linea \u00e8 stata utilizzata per l'invio in Francia, tramite treni speciali, delle barre di uranio provenienti dalla Centrale nucleare di Caorso che venivano caricate su treni nella stazione caorsana e inviate oltralpe dove sarebbero state riprocessate.\nIl servizio ferroviario sulla linea venne progressivamente ridotto con la sostituzione delle corse dei treni con autocorse il che gener\u00f2 scarsi livelli di attrattivit\u00e0, limitando fortemente la domanda.\nCon l'introduzione dell'orario invernale 2014, il 15 dicembre 2013, Trenitalia e la regione Emilia-Romagna decisero di sopprimere il servizio ferroviario passeggeri, effettuando autocorse sostitutive.\nNel 2019 Legambiente inser\u00ec la riattivazione della linea tra le opere prioritarie per i pendolari, stimandone i costi di riapertura in di \u20ac.\nCaratteristiche.\nLa ferrovia \u00e8 a binario singolo ed \u00e8 elettrificata a in corrente continua. La linea dispone del sistema SCMT che permette di effettuare la protezione della marcia dei convogli sull'infrastruttura ferroviaria nazionale.\nDal 2009 la sezione tra la stazione di Piacenza e il \"2\u00b0 Bivio Piacenza Est\" \u00e8 a doppio binario e posta in regime di blocco elettrico conta-assi in quanto facente parte dell\"Interconnessione di Piacenza Est\" della linea ad alta velocit\u00e0 Milano-Bologna.\nTraffico.\nLa linea \u00e8 priva di servizio passeggeri a seguito della soppressione avvenuta nel dicembre 2013; da tale data Trenitalia ha effettuato per alcuni mesi un servizio di autobus sostitutivi in servizio dalla stazione di Cremona alla stazione di Piacenza con fermate nelle stazioni di Castelvetro, Monticelli e Caorso. Dal 31 marzo 2014 tale servizio \u00e8 stato soppresso, inglobato dalle autocorse offerte da SETA che collegano Piacenza e Cremona.\nIl tratto tra la stazione di Piacenza e il 2\u00b0 Bivio Piacenza Est (Interconnessione AV per Bologna) \u00e8 saltuariamente percorso dai treni passeggeri che normalmente percorrono la ferrovia ad alta velocit\u00e0 Milano-Bologna quando tale linea \u00e8 interrotta nel tratto tra Milano e Piacenza; ci\u00f2 \u00e8 avvenuto, ad esempio, dal 6 febbraio al 1\u00ba marzo 2020 a seguito dell'incidente ferroviario di Livraga.\nA differenza del traffico passeggeri, il traffico merci \u00e8 attivo lungo la linea, percorsa giornalmente da almeno una decina di convogli."}
{"id": "1416146", "revid": "1653437", "url": "https://it.wikipedia.org/wiki?curid=1416146", "title": "I Levi di via Spielberg", "text": "I Levi di via Spielberg \u00e8 un saggio pubblicato in due edizioni nel 2005 e nel 2007 da Alessio Ghisolfi sulle memorie della shoah tratte dalla testimonianza del comandante partigiano ebreo Isacco Levi.\nIsacco Levi, nato nel 1924 e sopravvissuto alla barbarie nazista, sfugg\u00ec all'annientamento della sua famiglia unendosi ai partigiani garibaldini della 181\u00aa Brigata Garibaldi \"Mario Morbiducci\".\nLa prefazione del Procuratore Generale di Torino Gian Carlo Caselli, gi\u00e0 magistrato antimafia a Palermo dopo le stragi di Capaci e Via D'Amelio, introduce il lettore nelle testimonianza di vita del partigiano Levi che perse tredici familiari nel lager nazista di Auschwitz.\nIl volume \u00e8 stato presentato in anteprima al Palazzo del Quirinale, su invito del Presidente della Repubblica Carlo Azeglio Ciampi.\nAll'indomani della elezione al soglio pontificio, Papa Francesco, ha invitato Alessio Ghisolfi ed il protagonista nel suo studio del Palazzo Apostolico in Vaticano, per un'udienza privata."}
{"id": "1416151", "revid": "729019", "url": "https://it.wikipedia.org/wiki?curid=1416151", "title": "Linea 6 (metropolitana di Citt\u00e0 del Messico)", "text": "La linea 6 della Metropolitana di Citt\u00e0 del Messico \u00e8 caratterizzata dal colore rosso ed \u00e8 una linea a bassa affluenza, solo la mattina e la sera i suoi convogli sono affollati, serve le delegazioni Azcapotzalco e Gustavo A. Madero.\n\"El Rosario\" \u00e8 un terminal di superficie mentre da Tezozomoc a Mart\u00edn Carrera, questa linea diventa sotterranea.\nLa direzione predominante \u00e8 da ponente a oriente, nel nord della citt\u00e0. Venne inaugurata il 21 dicembre 1983 da El Rosario a Instituto del Petr\u00f3leo, l'8 luglio 1986 da Instituto del Petr\u00f3leo a Mart\u00edn Carrera.\nIl materiale rotabile \u00e8 composto da treni NM-73A e NM-73B e da tutti quelli riabilitati dai tecnici della metropolitana; vista la bassa affluenza i convogli hanno solo 6 carrozze.\nLa linea sorge lungo i viali: Tierra Colorada, Av. Ahuehuetes, Esperanza, Refiner\u00eda Azcapotzalco, Antigua Calz. de Guadalupe, Calz. Azcapotzalco - La Villa, Poniente 134, Ricarte, Colector 13 e Alberto Herrera."}
{"id": "1416155", "revid": "1272592", "url": "https://it.wikipedia.org/wiki?curid=1416155", "title": "Arch (disambigua)", "text": ""}
{"id": "1416162", "revid": "156992", "url": "https://it.wikipedia.org/wiki?curid=1416162", "title": "Walter Annachiarico", "text": ""}
{"id": "1416165", "revid": "339392", "url": "https://it.wikipedia.org/wiki?curid=1416165", "title": "Dialetti meridionali italiani estremi", "text": ""}
{"id": "1416166", "revid": "226458", "url": "https://it.wikipedia.org/wiki?curid=1416166", "title": "Pre-Shared Key", "text": "Pre Shared Key (PSK): utilizza una chiave segreta condivisa che \u00e8 stata scambiata precedentemente tra due utenti utilizzando un canale di comunicazione sicuro.\nQuesto sistema utilizza quasi sempre un algoritmo di crittografia a chiave simmetrica. PSK \u00e8 un metodo molto efficace, ma se utilizzato per un gruppo di utenti molto vasto pu\u00f2 generare dei problemi di scalabilit\u00e0 poich\u00e9 la chiave individuale dev'essere condivisa con ogni singolo utente."}
{"id": "1416170", "revid": "1008732", "url": "https://it.wikipedia.org/wiki?curid=1416170", "title": "74100", "text": "74100 \u00e8 il nono album di inediti della cantante pop italiana Mietta, pubblicato il 22 maggio 2006 dall'etichetta discografica Ambra Music e distribuito dalla Sony BMG. Il titolo \"74100\" non \u00e8 altro che il codice di avviamento postale di Taranto, citt\u00e0 natale dell'artista.\nDescrizione.\nUscito dopo tre anni dal precedente lavoro, il disco contiene quattro brani scritti dalla stessa Mietta. Gli altri brani selezionati sono stati composti per lei da altri autori come Simone Cristicchi, Mario Venuti, Neffa, Kaball\u00e0, Giuseppe Anastasi, Emiliano Cecere, Mariella Nava, Valeria Rossi, Valentina Ducros e Francesca Tour\u00e9; la quasi totalit\u00e0 dei brani parlano di storia d'amore, districandosi tra ritmi pop, rock e soul.\nNell'album sono contenuti i singoli \"Bugiarda\", uscito nell'estate 2005 e in questa occasione reincisa in chiave pop rock, e \"Il fiore\", il cui videoclip, girato da Gaetano Morbioli, ha come protagonista la cantante crocifissa.\nIl disco, prodotto e arrangiato da Fabio Massimo Colasanti, si avvale anche della collaborazione di autori stranieri tra cui Dee Kay e Martin Briley."}
{"id": "1416172", "revid": "599013", "url": "https://it.wikipedia.org/wiki?curid=1416172", "title": "Igor' Akinfeev", "text": "Considerato uno dei migliori portieri della propria generazione, \u00e8 l'estremo difensore con il maggior numero di partite concluse a rete inviolata in Prem'er-Liga. Nel suo palmar\u00e8s figurano sei campionati russi, sette Supercoppe di Russia e sei Coppe di Russia, nonch\u00e9 la Coppa UEFA 2004-2005.\n\u00c8 il primatista di presenze con la maglia del CSKA Mosca, con cui conta oltre 600 gettoni. Dal 2004 al 2018 ha fatto parte stabilmente della nazionale russa, con cui ha collezionato 111 presenze e preso parte a tre fasi finali dell'europeo, a due del mondiale e a un'edizione della FIFA Confederations Cup.\nCaratteristiche tecniche.\nAffermatosi in giovanissima et\u00e0, \u00e8 un portiere dotato di carisma, temperamento e di un repertorio completo, che spazia dalla prontezza nelle uscite al senso della posizione, dal rinvio forte e preciso alla reattivit\u00e0 muscolare.\nCarriera.\nClub.\nAkinfeev esord\u00ec con la prima squadra del CSKA Mosca all'et\u00e0 di 16 anni, in Prem'er-Liga contro il , bagnando il debutto con un rigore parato (2-0 il risultato finale). Nel 2003, a 17 anni, si impose come portiere titolare, diventando la prima scelta nel ruolo da allora. Nel 2005 vinse campionato, Coppa di Russia e Coppa UEFA. Disput\u00f2 tutte le 19 sfide europee del CSKA, compresa la vittoriosa finale contro lo tenutasi allo Stadio Jos\u00e9 Alvalade della capitale portoghese.\nNegli anni a venire si \u00e8 aggiudicato altri titoli, per un totale di sei campionati russi, sei Coppe di Russia e sette Supercoppe di Russia. A livello individuale ha vinto nel 2006 il premio Zvezda, riconoscimento per il miglior calciatore della ex-Unione Sovietica, e nel 2012-2013 il premio di Calciatore russo dell'anno.\nNella sua seconda avventura in Champions League, nel 2006-2007, resist\u00ec 362 minuti senza subire reti, finch\u00e9 il Porto non riusc\u00ec a segnargli, alla quinta giornata della fase a gironi. Nel maggio 2007 si infortun\u00f2 al ginocchio e rimase fuori per il resto della Prem'er-Liga 2007, conclusa dal CSKA al terzo posto.\nAkinfeev fece ritorno in campo nella stagione seguente, in cui vinse la Prem'er-Liga 2008 partendo da titolare in tutte e 30 le partite di campionato e vinse la Coppa di Russia 2008-2009. Anche nel campionato seguente il portiere part\u00ec da titolare in tutti gli incontri, per poi vincere la Coppa di Russia 2009-2010. Si aggiudic\u00f2, da capitano, anche la Coppa di Russia 2010-2011, mentre nel 2012-2013 vinse con il CSKA il titolo nazionale che mancava da sette anni: Akinfeev fu nominato Calciatore russo dell'anno. Vinse la Coppa di Russia 2012-2013, parando un calcio di rigore in finale a Jurij \u017dirkov dell'.\nIl 1\u00ba febbraio 2014 prolung\u00f2 il proprio contratto con il club moscovita sino all'estate 2019. Nel 2013-2014 vinse il campionato e il 14 maggio 2014 super\u00f2 Lev Ja\u0161in al terzo posto della classifica dei portieri con il maggior numero di partite di campionato russo concluse da imbattuto.\nDel CSKA \u00e8 il capitano e il primatista di presenze.\nNazionale.\nAkinfeev ha esordito con la Russia in un'amichevole contro la disputata il 28 aprile 2004, a diciotto anni e venti giorni. \u00c8 diventato cos\u00ec il terzo calciatore pi\u00f9 giovane ad aver vestito la maglia della nazionale russa, dopo \u0116duard Strel'cov e Sergej Rodionov.\nSuccessivamente \u00e8 stato incluso nella lista dei convocati per l'europeo 2004 come terza scelta per il ruolo di portiere, alle spalle di Sergej Ov\u010dinnikov e Vja\u010deslav Malafeev.\nIl debutto in partite ufficiali con la selezione russa \u00e8 arrivato nella sfida contro l', valido per le qualificazioni al mondiale 2006; Akinfeev \u00e8 stato promosso definitivamente titolare poco dopo, a causa di un lungo infortunio di Malafeev, che lo ha estromesso dalla lotta per il posto in squadra.\nAkinfeev \u00e8 stato titolare sia sotto la guida di Jurij S\u00ebmin che di Guus Hiddink. Il 6 maggio 2007, nella partita tra CSKA e Rostov, conclusasi uno a uno, si \u00e8 infortunato al ginocchio ed \u00e8 rimasto fuori per quattro mesi. Come risultato, ha perso il posto da titolare nella nazionale in favore prima di Malafeev ed in seguito di Vladimir Gabulov. Ai primi di novembre \u00e8 tornato in formazione, ma non \u00e8 stato ritenuto pronto per la sfida valida per le qualificazioni all'europeo 2008 contro .\nNel campionato europeo \u00e8 stato riproposto come titolare, mentre nei successivi Europei \u00e8 di nuovo riserva di Malafeev.\nAl mondiale del 2014 parte, invece, come titolare, commettendo per\u00f2 due errori che contribuiscono all'eliminazione della Russia nella fase a gironi.\nIl 14 novembre 2015, in occasione dell'amichevole contro il vinta per 1-0 dalla Russia a Krasnodar, Akinfeev ottenne la 233\u00aa partita da imbattuto con la maglia della selezione russa, superando Rinat Dasaev.\nConvocato per gli Europei 2016 in Francia, esce al primo turno con la sua squadra.\nDopo aver partecipato alla Confederations Cup 2017, svoltasi in Russia, \u00e8 convocato per il successivo mondiale, anch'esso disputato in casa; agli ottavi di finale del torneo iridato si rende protagonista della vittoria contro la Spagna ai tiri di rigore, parando i tentativi di Koke e Iago Aspas. Nei quarti di finale, nonostante avesse parato un rigore a Mateo Kova\u010di\u0107, non \u00e8 riuscito a fare s\u00ec che la Russia accedesse al turno successivo, venendo eliminata dalla Croazia.\nIl 1\u00ba ottobre 2018 annuncia, dopo 111 presenze totali, il proprio ritiro dalla nazionale.\nVita Privata.\nIgor \u00e8 sposato con Ekaterina Akinfeeva, modella, attrice e ballerina ucraina. Insieme hanno 2 figli.\nStatistiche.\nPresenze e reti nei club.\n\"Statistiche aggiornate al 16 maggio 2021.\""}
{"id": "1416179", "revid": "125835892", "url": "https://it.wikipedia.org/wiki?curid=1416179", "title": "Scrittura iberica nordorientale", "text": "La scrittura iberica nordorientale o semplicemente iberica, o levantina, \u00e8 la scrittura paleo-ispanica pi\u00f9 documentata. Le iscrizioni (95% sul totale) che usavano questa scrittura, sono in lingua iberica come in iberico sono quelle che utilizzavano la scrittura iberica sudorientale e l'alfabeto greco-iberico.\nSi diffuse fra il V e il II secolo a.C. nel nord-est della penisola iberica (nelle attuali regioni di Aragona, Valenzia, Catalogna) e nel sud-est francese (parte dell'attuale Languedoc-Roussillon). Attorno alla met\u00e0 del III secolo a.C., e cio\u00e8 alla vigilia dell'invasione punica, era indiscutibilmente la scrittura pi\u00f9 utilizzata nella penisola iberica. Dopo la conquista romana dell'Hispania (a cavallo fra il III e il II secolo a.C.) l'alfabeto iberico continu\u00f2 ad essere usato, insieme a quello latino, fino alle soglie dell'era volgare. \nFu decifrata per la prima volta negli anni venti del Novecento (1922) da Manuel G\u00f3mez-Moreno. Attualmente sono note circa milleottocento iscrizioni in questa scrittura.\nStoria e diffusione.\nLa scrittura iberica nordorientale fu originata, seconda la maggior parte degli studiosi, dall'alfabeto fenicio, anche se, nel corso del proprio sviluppo, ricevette una certa influenza anche da quello greco. Assolutamente minoritaria \u00e8 la tesi secondo cui la scrittura iberica nordorientale sia stata una naturale evoluzione della scrittura iberica sudorientale, molto simile alla scrittura del Sud-Ovest o tartessica.\nLa scrittura iberica nordorientale si diffuse fra il V e il II secolo a.C. nel nord-est della Penisola iberica (nelle attuali regioni di Aragona, Valenzia, Catalogna) e nel sud-est francese (parte dell'attuale Languedoc-Roussillon). Attorno alla met\u00e0 del III secolo a.C., e cio\u00e8 alla vigilia dell'invasione punica, era indiscutibilmente la scrittura pi\u00f9 utilizzata nella Penisola Iberica. Dopo la conquista romana dell'Hispania (a cavallo fra il III e il II secolo a.C.) l'alfabeto iberico continu\u00f2 ad essere usato, insieme a quello latino, fino alle soglie dell'era volgare. Ne fanno fede:\nLa scrittura iberica nordorientale fu adattata, attorno al III secolo a.C., alla lingua celtiberica (Scrittura celtiberica o celtibera)\nCaratteristiche.\nA differenza di altri alfabeti e sistemi di scrittura, la scrittura iberica nord-orientale si componeva anche di segni rappresentanti suoni sillabici. Ma, a differenza dei sillabari, erano presenti in essa anche dei segni rappresentanti vocali e consonanti.\nLe cinque vocali, \"a\", \"e\", \"i\", \"o\", \"u\", erano rappresentate da segni specifici, come anche le consonanti \"l\", \"m\", \"n\", \"r\", \"s\". Per la \"r\" , la \"s\" e la \"m\" erano stati predisposti due caratteri: \"r / r\u00b4\" , \"s / s\u00b4\" e \"m / m\u00b4\". Le sillabe labiale \"ba\", \"be\", \"bi\", \"bo\", \"bu\", le dentale \"ta\", \"te\", \"ti\", \"to\", \"tu\", e le velare \"ka\", \"ke\", \"ki\", \"ko\", \"ku\" erano espresse da lettere specifiche.\nA differenza delle altre scritture paleoispaniche, la scrittura iberica nordorientale veniva scritta da sinistra verso destra. Secondo alcuni studiosi, tale caratteristica era forse dovuta all'influenza del sistema alfabetico greco-ionico, scritto anch'esso da sinistra verso destra.\nVariet\u00e0.\nLa scrittura iberica nordorientale si articolava in due variet\u00e0 principali:"}
{"id": "1416182", "revid": "92723", "url": "https://it.wikipedia.org/wiki?curid=1416182", "title": "Chernobyl", "text": ""}
{"id": "1416186", "revid": "648716", "url": "https://it.wikipedia.org/wiki?curid=1416186", "title": "Plutonismo", "text": "Il Plutonismo \u00e8 una teoria proposta del geologo scozzese James Hutton nella seconda met\u00e0 del XVIII secolo, secondo la quale, nei processi generatori di rocce, dovevano essere presi in considerazione anche quelli magmatici, attribuibili cio\u00e8 al \"calore sotterraneo\". Il nome deriva da Plutone, l'antica divinit\u00e0 della mitologia romana, signore dell'Ade, il sotterraneo mondo degli Inferi.\nIl Plutonismo si contrapponeva al Nettunismo, la teoria proposta dal geologo tedesco Abraham Gottlob Werner, secondo la quale tutte le rocce avevano un'origine marina (Nettuno, nella mitologia romana, era il dio delle acque e del mare). Secondo il Nettunismo, il centro della Terra sarebbe stato freddo e solido ed il suo nucleo composto di pietra dura. Le rocce e le montagne avrebbero avuto origine da processi di sedimentazione marina ed il materiale eruttato dai vulcani non avrebbe avuto origine dalle profondit\u00e0 della litosfera ma sarebbe stato alimentato da un processo di \"cottura\" di strati di carbonio. Secondo il nettunismo, infatti, tutti i materiali presenti sulla crosta terrestre sarebbero stati depositati in seguito al ritirarsi di un grande mare che originariamente ricopriva tutta la terra.\nHutton, il teorico del Plutonismo, ipotizzava invece la fuoriuscita del calore terrestre per mezzo di periodiche eruzioni vulcaniche le quali avrebbero determinato un innalzamento del suolo. I successivi processi erosivi avrebbero contribuito a ridurre l'altezza dei rilievi e veicolato i detriti in mare. Per il calore interno della Terra, in mare i sedimenti si sarebbero fusi e spinti nuovamente verso l'alto ricominciando il ciclo di sollevamenti, erosioni e fusioni.\nLa diatriba tra plutonisti e nettunisti ha svolto un ruolo molto importante nello sviluppo della geologia. Per decenni, tra la fine del XVIII secolo e i primi decenni del XIX, fu un cercare con accanimento, se non addirittura con violenza, prove a favore dell'una o l'altra teoria. In ogni caso il dibattito, e la ricerca che ne segu\u00ec, port\u00f2 alla nascita della geologia moderna. Verso gli anni venti dell'800 era ormai pacificamente accettato che il basalto o il granito avessero un'origine vulcanica, e non sedimentaria, come avevano teorizzato i nettunisti. D'altronde anche le teorie dei nettunisti, pur confutate alla lunga distanza, furono feconde per il progresso della geologia. \u00c8 di origine nettunista, per esempio, la teoria che i sedimenti si consolidano per compattazione e cementazione di granuli, come pure l'ipotesi della stratigrafia delle rocce e della loro correlazione.\nPlutonismo e nettunismo erano correlati alla contrapposizione solidismo e fluidismo che vivacizzavano le speculazioni sulla natura quantitativa e qualitativa del centro della Terra."}
{"id": "1416187", "revid": "92723", "url": "https://it.wikipedia.org/wiki?curid=1416187", "title": "Disastro di Chernobyl", "text": ""}
{"id": "1416189", "revid": "161374", "url": "https://it.wikipedia.org/wiki?curid=1416189", "title": "Simonetta Ferrero", "text": ""}
{"id": "1416192", "revid": "767487", "url": "https://it.wikipedia.org/wiki?curid=1416192", "title": "Haaslava", "text": "Haaslava \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 la localit\u00e0 (in estone \"k\u00fcla\") di Kurepalu.\nLocalit\u00e0.\nOltre al capoluogo, il comune comprende un borgo (in estone \"alevik\"), Roiu, e altre 18 localit\u00e0:\nAadami - Aardla - Aardlapalu - Alak\u00fcla - Haaslava - Igevere - Ignase - Kitsek\u00fcla - K\u00f5ivuk\u00fcla - Koke - Kriimani - Kurepalu - Lange - Metsanurga - M\u00f5ra - P\u00e4kste - Paluk\u00fcla - T\u00f5\u00f5raste - Unik\u00fcla"}
{"id": "1416201", "revid": "767487", "url": "https://it.wikipedia.org/wiki?curid=1416201", "title": "Kambja", "text": "Kambja \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 30 localit\u00e0 (in estone \"k\u00fcla\"):\nAakaru - Ivaste - Kaatsi - Kammeri - Kavandu - Kodij\u00e4rve - K\u00f5rkk\u00fcla - Kullaga - Lalli - Madise - M\u00e4ek\u00fcla - Oomiste - Paali - Palum\u00e4e - Pangodi - Pulli - P\u00fchi - Raanitsa - Rebase - Reolasoo - Riiviku - Sipe - Sirvaku - Sulu - Suure-Kambja - Talvikese - Tatra - Vana-Kuuste - Virulase - Visnapuu"}
{"id": "1416203", "revid": "47767", "url": "https://it.wikipedia.org/wiki?curid=1416203", "title": "Andronico Camatero", "text": "Fu nominato dal basileus Manuele II, sebastocratore, prefetto di Costantinopoli, e prefetto della guardia imperiale, ossia \"praefectus vigilum\". Sua figlia fu Eufrosina Ducena Camatera.\nAndronico Camatero durante la sua vita, scrisse delle opere teologiche, (\"\u1f08\u03bd\u03c4\u03b9\u03c1\u03c1\u03b7\u03c4\u03b9\u03ba\u03ac\"), questo testo parlava contro i latini, e la loro religione cattolica."}
{"id": "1416204", "revid": "767487", "url": "https://it.wikipedia.org/wiki?curid=1416204", "title": "Konguta", "text": "Konguta \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 15 localit\u00e0 (in estone \"k\u00fcla\"):\nAnnikoru - Kapsta - Karij\u00e4rve - Kobilu - K\u00fclaaseme - Kurelaane - Lembevere - M\u00e4eotsa - Majala - M\u00e4lgi - Metsalaane - Poole - P\u00f6\u00f6ritsa - Vahessaare - Vellavere"}
{"id": "1416217", "revid": "767487", "url": "https://it.wikipedia.org/wiki?curid=1416217", "title": "Laeva", "text": "Laeva \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 5 localit\u00e0:\nK\u00e4mara - K\u00e4revere - Sinik\u00fcla - V\u00e4\u00e4nikvere - Valmaotsa"}
{"id": "1416220", "revid": "919135", "url": "https://it.wikipedia.org/wiki?curid=1416220", "title": "Spazio paracompatto", "text": "In topologia, una branca della matematica, uno spazio paracompatto \u00e8 una leggera generalizzazione del concetto di spazio compatto, cio\u00e8 di uno spazio i cui punti sono \"vicini\" tra loro.\nDefinizione.\nUno spazio topologico formula_1 \u00e8 paracompatto se ogni ricoprimento aperto formula_2 di formula_1 ammette un raffinamento localmente finito, cio\u00e8 se esiste un ricoprimento aperto formula_4 di formula_1 tale che:\nIn alcuni casi viene aggiunta anche la richiesta che formula_1 sia uno spazio di Hausdorff."}
{"id": "1416230", "revid": "762947", "url": "https://it.wikipedia.org/wiki?curid=1416230", "title": "Cariche accademiche", "text": "Le cariche accademiche sono incarichi previsti all'interno di una accademia o in generale di un istituto di istruzione superiore che tipicamente possiede una proprio assetto organizzativo. \nQuelle riportate di seguito si riferiscono in maniera specifica alle universit\u00e0, sebbene college ed altre istituzioni possano seguire schemi simili. Si distingue tra le cariche direttamente associate all'attivit\u00e0 di docenza o ricerca (cariche accademiche) e quelle di natura gestionale amministrativa, pi\u00f9 facilmente ottenute dopo nomina o elezione (cariche amministrative). Non per tutti i sistemi \u00e8 possibile associare ad ogni carica il suo equivalente nel modello universitario italiano.\nArgentina.\nCariche accademiche.\nLe cariche accademiche argentine includono professori e insegnanti ausiliari (assistenti).\nCi sono quattro tipi di professore:\nL'universit\u00e0 inoltre pu\u00f2 nominare dei membri prominenti della comunit\u00e0 accademica e scientifica come:\nQualifiche temporanee di professore includono le cariche di:\nGli insegnanti ausiliari o assistenti sono divisi in tre categorie:\nCariche amministrative.\nL'amministrazione dell'universit\u00e0 \u00e8 in mano a un \"rector\" (o rettore) ed a un \"consejo superior\", entrambi eletti dall'asamblea universitaria, composta da professori, da laureati (inclusi alumni, insegnanti ausiliari e tutto il resto del personale accademico che non ha qualifica come professore o studente non laureato) e studenti non laureati eletti con scrutinio segreto. Il \"consejo superior\" designa vari \"secretarios\" per assistere il rettore, e sceglie uno dei suoi membri come \"vicerrector\" (vice rettore).\nOgni facolt\u00e0, scuola o college \u00e8 presieduta da un \"decano\", designato dal \"consejo directivo\" o \"consejo acad\u00e9mico\", composto da professori e studenti laureati e non laureati, che designa anche vari secretarios per assistere sia il \"decano\" sia il \"vicedecano\" negli affari giornalieri.\nI Dipartimenti sono presieduti da un direttore, assistito da \"secretarios\" e da un \"director adjunto \" (vice direttore). Essi designano la \"junta departamental\", l'organo collegiale che governa il dipartimento.\nIn alcune universit\u00e0 il personale non accademico pu\u00f2 avere un rappresentante negli organi di governo. Inoltre, alcune universit\u00e0 distinguono alumni da insegnanti ausiliari, permettendo loro di eleggere due distinti rappresentanti per il governo dell'universit\u00e0.\nBelgio.\nLe cariche accademiche sono differenti tra la comunit\u00e0 fiamminga e la comunit\u00e0 francofona, dal momento che in Belgio l'istruzione \u00e8 materia di competenza comunitaria.\nBrasile.\nCariche accademiche.\nIn Brasile non esiste una gerarchia comune per quanto riguarda le cariche accademiche. Ad esempio, presso l'Universit\u00e0 di San Paolo il sistema \u00e8 il seguente:\nNelle universit\u00e0 federali le cariche accademiche hanno altri nomi: (in portoghese)\nPer maggiori informazioni: (in portoghese)\nCanada.\nIn Canada, come in altri Paesi anglosassoni, si tende a distinguere tra cariche accademiche orientate alla ricerca, e cariche accademiche orientate all'insegnamento\nFinlandia.\nCariche accademiche.\nIn Finlandia le cariche accademiche vengono conferite o per vacanza o per nuova istituzione:\nSi noti che il titolo di professore \u00e8 anche conferito dal presidente della repubblica ad artisti, e figure prominenti nei diversi ambiti professionali.\nFrancia.\nCariche accademiche.\nUna delle peculiarit\u00e0 del sistema educativo francese \u00e8 l'esistenza di un sistema universitario statale e di una rete di grandes \u00e9coles. Le cariche nei due sistemi non sempre si corrispondono.\nSistema delle universit\u00e0 statali.\nEntrambe le cariche sono di ruolo e riservate a persone in possesso di diploma PhD. Altre posizioni accademiche non di ruolo ed a contratto sono: \nSistema delle grandes \u00e9coles.\nIl titolo di \"chaired professorships\" corrisponde grosso modo al professore emerito e pu\u00f2 essere assegnato sia a professeur associ\u00e9 che a professeur. Nelle grandes \u00e9coles non \u00e8 necessario il diploma di PhD per ricoprire i vari livelli di carica accademica.\nGiappone.\nCariche accademiche.\nIl sistema universitario giapponese segue il modello nord-americano. Le cariche principali sono:\nGrecia.\nCariche amministrative.\nPer ricoprire una qualsiasi tra queste cariche amministrative, \u00e8 necessario avere il titolo accademico di \"professor\" o \"associate professor\". Fa eccezione il \"secretary general\", ruolo amministrativo non tenuto dal personale docente.\nHong Kong.\nCariche accademiche.\nNegli ultimi anni Hong Kong \u00e8 passata da un modello della docenza di tipo britannico ad uno di tipo statunitense. Le cariche ottenute secondo i due modelli convivono nel sistema universitario.\nIndonesia.\nCariche accademiche.\nNove diverse cariche accademiche, suddivise secondo tre livelli\nItalia.\nCariche accademiche.\nLe posizioni in ruolo presso le universit\u00e0 italiane sono suddivise in tre livelli:\nAccanto alle figure sopra richiamate \u00e8 tutt'ora vigente la figura del professore straordinario a tempo determinato prevista dall\u2019articolo 1, comma 12 della Legge 230 del 2005. Si tratta di una figura di professore con contratto di tre anni rinnovabile per ulteriori tre anni, finanziato da soggetti esterni per attivit\u00e0 di ricerca, riservato a coloro che hanno conseguito l\u2019idoneit\u00e0 per la fascia dei professori ordinari, ovvero a soggetti in possesso di elevata qualificazione scientifica e professionale. Ai titolari degli incarichi \u00e8 riconosciuto, per il periodo di durata del rapporto, il trattamento giuridico ed economico dei professori ordinari con eventuali integrazioni economiche, ove previste dalla convenzione.\nPrima di prendere servizio definitivamente nel ruolo dei professori, di prima o seconda fascia, o nel ruolo dei ricercatori a tempo indeterminato, era previsto un triennio a seguito del quale veniva effettuata una valutazione scientifica e didattica. Durante questo triennio, ricercatori e professori di seconda fascia erano \"non confermati\", a seguito di valutazione positiva, \"confermati\"; i professori di prima fascia erano \"straordinari\". Quanto sopra non trova pi\u00f9 riscontro nella normativa vigente.\nDopo la riforma Gelmini (Legge 240/2010), i ricercatori a tempo indeterminato sono diventati un ruolo ad esaurimento, la riforma prevede per questa figura solo un percorso a tempo determinato (vedi ricercatore per approfondire), il triennio di conferma \u00e8 stato eliminato ma per tutti i ruoli \u00e8 prevista un'abilitazione nazionale per poter partecipare al concorso per il ruolo superiore. Inoltre \u00e8 prevista, per tutti, una valutazione quadriennale per gli avanzamenti di anzianit\u00e0 di carriera/stipendio. L'abilitazione nazionale \u00e8 organizzata e gestita tramite l'ANVUR.\nEsiste inoltre un ruolo presente da prima della riforma dei ruoli universitari del 1980, e da essa messo ad esaurimento ed equiparato al ricercatore a tempo indeterminato:\nNel 2016, dopo ben quarantatr\u00e9 anni dalla messa a esaurimento del suddetto ruolo, vi appartengono ancora diciassette docenti in servizio.\nL'universit\u00e0 pu\u00f2 poi nominare dei membri prominenti della comunit\u00e0 accademica e scientifica, che abbiano in passato ricoperto rilevanti cariche accademiche o che, per la loro produzione scientifica, godano di particolare prestigio a livello internazionale, come:\nA tali figure non competono particolari prerogative accademiche.\nSono previste inoltre le seguenti figure non di ruolo e temporanee:\nPaesi Bassi.\nIl sistema olandese non \u00e8 dissimile dal modello statunitense, anche se gli studenti di dottorato sono tipicamente assunti dall'universit\u00e0. \nRegno Unito.\nCariche accademiche.\nI termini associati a cariche accademici nel Regno Unito risentono dell'introduzione, nel 1992 delle cosiddette \"new universities\", Politecnici che videro riconosciuto a quel tempo lo status di universit\u00e0.\nUna eccezione, nel sistema universitario britannico viene dalla \"university of Warwick\", che utilizza, dal 2006, i termini statunitensi per la distinzione tra le cariche accademiche.\nQuando un docente va in pensione, l'Universit\u00e0 pu\u00f2 dargli un titolo onorario. Ad esempio, nell'universit\u00e0 di Hull, questi sono i titoli onorifici:\nCariche amministrative.\nIl modello di cariche amministrative nel Regno Unito \u00e8 diverso tra le nazioni, in particolare, per Inghilterra, Galles, e Irlanda del Nord si ha la seguente suddivisione:\nIn Scozia, il sistema \u00e8 il seguente:\nRussia.\nCariche amministrative.\nAlcune universit\u00e0 hanno la figura del \"president\", pi\u00f9 facilmente un titolo onorifico. In alcuni csi si distingue tra \"chair\" ed \"head\" per un dipartimento: nel primo caso la posizione \u00e8 ottenuta per nomina da parte del preside, mentre nel secondo caso si tratta di una posizione ottenuta per elezione.\nSpagna.\nCariche accademiche.\nle seguenti sono figure associate a dipendenti pubblici\nalle seguenti cariche non \u00e8 associata la figura di dipendente pubblico\nLe seguenti cariche sono tipicamente temporanee\nStati Uniti d'America.\nCariche accademiche.\nPer tradizione, il primo incarico di docenza per chi ha conseguito un PhD \u00e8 quello di \"assistant professor\" (anche se la situazione pu\u00f2 cambiare a seconda dell'istituzione e del settore in questione). La carica di \"instructor\" di solito non ha come prerequisito il dottorato, ma la concorrenza tra gli aspiranti docenti ha incrementato il numero di \"instructor\" che detengono il titolo di PhD o altri titoli avanzati. La carica di \"associate professor\" indica di norma un posto a tempo indeterminato (\"tenure\"). Spesso l'apice della carriera di un docente \u00e8 la carica di \"professor\", nonostante alcune istituzioni offrano titoli speciali ai docenti di una certa anzianit\u00e0 le cui ricerche o pubblicazioni meritino un particolare riconoscimento. Il pi\u00f9 comune di tali titoli \u00e8 quello di named chair: ad esempio, se Jane Smith \u00e8 \"John Doe professor of philosophy\" significa che la professoressa Jane Smith detiene la cattedra di filosofia intitolata a John Doe. Inoltre le maggiori istituzioni universitarie offrono a una piccola frazione dei docenti a tempo indeterminato il titolo di \"distinguished professor\" per riconoscere i pi\u00f9 ampi e notevoli contributi al progresso di un settore di studi. La carica accademica pi\u00f9 prestigiosa \u00e8 quella di \"university professor\", o \"institute professor\". I docenti che la detengono non sono normalmente sottoposti all'autorit\u00e0 dei \"dean\" o degli \"head of department\" e possono riferire direttamente al \"provost\".\nAlle figure a tempo indeterminato si accompagnano cariche a tempo parziale, determinato, o cariche speciali. \"adjunct\" prima della carica (ad esempio \"adjunct assistant professor\") pu\u00f2 indicare un posto a tempo parziale o a tempo determinato. Lo status di \"adjunct\" pu\u00f2 essere inoltre assegnato al membro di un altro dipartimento la cui ricerca o il cui insegnamento si sovrappongano con quelli del dipartimento che lo assegna.\nUna carica preceduta da \"visiting\" (ad esempio \"visiting assistant professor\") indica quasi sempre un posto a tempo determinato, spesso assegnato per sostituire un docente in sabbatico o temporaneamente assente.\nLe cariche precedute da \"research\" (\"research assistant professor\", ecc.) designano di norma posti da ricercatore senza incarichi di insegnamento. Tali posti sono quasi sempre finanziati da borse o fondi distinti dal bilancio ordinario dell'universit\u00e0.\nUna carica preceduta da \"clinical\" (ad esempio \"clinical assistant professor\") \u00e8 di solito un incarico di docenza a tempo parziale con limitati doveri di ricerca, soprattutto in campo medico. Nelle facolt\u00e0 di giurisprudenza (pi\u00f9 precisamente nelle law school) i \"clinical professor\" hanno doveri di insegnamento e di ricerca di vario tipo, ma li accomuna la supervisione il praticantato degli studenti pro bono publico.\n\"Emeritus\" precede il titolo di \"professor\" o, pi\u00f9 raramente, quello di \"associate professor\" dopo il pensionamento del docente. Nonostante un professore \"emeritus\" non riceva uno stipendio, normalmente continua ad avere un ufficio e ha accesso ad alcuni servizi dell'universit\u00e0.\nI titoli di \"lecturer\" e \"senior lecturer\" denotano, presso alcune universit\u00e0 americane, incarichi di insegnamento a tempo indeterminato con scarsi (o senza) doveri di ricerca. Presso altre istituzioni, la carica di \"lecturer\" \u00e8 equivalente a quella di \"instructor\".\nLe posizioni di \"fellow\" (borsista) e \"research associate\" sono per lo pi\u00f9 contratti a termine per ricercatori post-doc. Non sono di norma considerate incarichi di docenza, nonostante possano prevedere doveri di insegnamento.\nPresso alcune universit\u00e0, i bibliotecari hanno una gerarchia analoga a quella dei docenti. Alcuni bibliotecari anziani (spesso il bibliotecario capo) possono ricevere titoli da docente o altri titoli equivalenti.\nNella maggior parte delle universit\u00e0 americane i tecnici di ricerca e di laboratorio ed altre figure di questo tipo sono considerati personale amministrativo e non docenti.\nCariche amministrative.\nQuesto primo elenco \u00e8 riferito agli \"officers of the corporation\", che quindi rappresentano l'universit\u00e0 a prescindere dalla specializzazione accademica. Il sistema universitario americano \u00e8 molto vario, dal momento che ciascuno dei cinquanta stati e delle sei giurisdizioni non statali regolamenta le istituzioni in modo indipendente. La struttura pi\u00f9 comune prevede \"president\", \"vice president\", \"associate vice president\" e \"assistant vice president\".\nUna istituzione universitaria pu\u00f2 tuttavia avere sia un president che un chancellor, laddove uno dei due \u00e8 subordinato all'altro (nel ruolo che altrove \u00e8 denominato \"provost\").\nAd esempio l'intero sistema della California State University (che comprende ventitr\u00e9 campus) \u00e8 presieduto da un chancellor, mentre ciascun campus \u00e8 diretto da un president - esistono perci\u00f2 un \"chancellor of the California State University\" e un \"president of San Francisco State University\". Alla University of California i termini sono invertiti, ossia c'\u00e8 un \"president of the University of California\" cui sono sottoposti il \"chancellor of the University of California at Los Angeles\" ecc.\nLa carica di \"warden\" \u00e8 pressoch\u00e9 inutilizzata negli Stati Uniti, almeno in ambito accademico. Laddove \u00e8 utilizzata, \u00e8 di norma l'equivalente di \"provost\" o \"dean\".\nI \"dean\" possono dirigere un college, una school o una facolt\u00e0; ci sono \"dean\" del corpo studentesco, o di sue parti; esistono dean per le specifiche unit\u00e0, come il dean of admissions e il dean of records; a volte c'\u00e8 un dean preposto ad uno specifico campus o (raramente) ad un edificio particolare (ad esempio un'universit\u00e0 che ha un complesso destinato alle arti dello spettacolo pu\u00f2 designare un amministratore come \"dean of the [nome] performing arts center\".\n\"Department head\" e \"chair\" hanno la stessa funzione, e possono avere \"associate\" e \"assistant department head o chair\" (nonostante ci\u00f2 sia inusuale). Di solito il termine \"head\" indica l'amministratore eletto dai docenti del dipartimento, mentre chair designa la persona incaricata dal dean, senza elezione da parte dei docenti.\nSvezia.\nCariche accademiche.\nIn generale, il sistema universitario svedese ha due percorsi variamente intrecciati, uno orientato pi\u00f9 spiccatamente alla ricerca, ed uno orientato alla docenza. Del primo fanno parte le cariche di \"doktorand\", \"doktor\" e \"docent\", mentre per il secondo le cariche sono \"adjunkt\" e \"lektor\". Solo al livello pi\u00f9 elevato i due percorsi si uniscono nella figura del \"professor\"."}
{"id": "1416232", "revid": "1566286", "url": "https://it.wikipedia.org/wiki?curid=1416232", "title": "Lucia Vasini", "text": "Biografia.\nDiplomatasi presso la scuola del Piccolo Teatro di Milano, ha studiato canto e recitazione con Linda Wise, seguendo vari \"stage\" a Los Angeles con Judy Weston (metodo Actors Studio). Nel 1985, con le attrici Daniela Piperno e Pia Engleberth, forma il trio comico \"Sorelle Sister\", attivo fino al 1989.\nIn teatro ha lavorato, tra gli altri, con Dario Fo e Franca Rame, Gabriele Salvatores, Paolo Rossi (anche suo compagno di vita per molti anni), Cesare Lievi e Enzo Iacchetti."}
{"id": "1416244", "revid": "287204", "url": "https://it.wikipedia.org/wiki?curid=1416244", "title": "Basilio Parakimom\u00e8nia", "text": "Biografia.\nNel 945 Basilio Parakimom\u00e8nia fu nominato da Costantino VII Porfirogenito capo del senato bizantino. Egli durante i regni di Niceforo II Foca e Giovanni I Zimisce, scal\u00f2 i ranghi delle alte cariche d'ufficio bizantine, rafforzando cos\u00ec la sua posizione politica, fino a controllare l'amministrazione fiscale dell'impero bizantino, e fu anche nominato generale bizantino. Nel 976, quando Basilio II a soli diciotto anni sal\u00ec sul trono dei basileis, Basilio Parakimom\u00e8nia fu nominato suo tutore, e in questo periodo accrebbe molto il suo potere, ma nel 988 Basilio II lo destitu\u00ec, e inizi\u00f2 cos\u00ec un suo governo assolutista."}
{"id": "1416248", "revid": "1305772", "url": "https://it.wikipedia.org/wiki?curid=1416248", "title": "DDR-Oberliga 1985-1986", "text": "L'edizione 1985-86 della DDR-Oberliga \u00e8 stato il trentanovesimo campionato calcistico di massimo livello in Germania Est.\nAvvenimenti.\nL'avvio del campionato, iniziato il 17 agosto 1985, fu appannaggio della , la quale si trov\u00f2 sin dalla seconda giornata in testa alla classifica con la Dinamo Berlino ad inseguire. La capolista, dopo sei vittorie consecutive, inizi\u00f2 a calare gradualmente nelle giornate successive fino a cedere il testimone, a partire dalla nona giornata, alla Dinamo Berlino, la quale concluse il girone di andata a +2 sui rivali.\nIl girone di ritorno vide la Dinamo Berlino restare saldamente in testa nonostante l'emergere di nuove inseguitrici come il Carl Zeiss Jena e il Lokomotive Lipsia, sostituitesi ad una Dinamo Dresda in calo. Le due inseguitrici riuscirono ad arrivare alla penultima giornata con due punti di distacco dalla Dinamo Berlino, la quale riusc\u00ec, sconfiggendo all'ultima giornata uno Stahl Riesa gi\u00e0 salvo, ad aggiudicarsi l'ottavo titolo nazionale consecutivo, con due punti di vantaggio in classifica sul Lokomotive Lipsia. Risult\u00f2 quindi decisivo per questo risultato il pareggio nello scontro diretto tra le due squadre (giocato il 22 marzo 1986), ottenuto dopo che la Dinamo Berlino era riuscita a pareggiare il gol di Olaf Marschall con un calcio di rigore ottenuto a tempo di recupero abbondantemente scaduto. Tale episodio (definito dalla stampa \"il rigore della vergogna di Lipsia\") provoc\u00f2 proteste e malcontento da parte di tutti i tifosi della nazione, che portarono per\u00f2 solo alla condanna dell'arbitro.\nIn \"zona UEFA\" la vittoria del Lokomotive Lipsia in coppa nazionale lasci\u00f2 libero un posto, occupato dallo Stahl Brandeburgo. La lotta per non retrocedere vide condannato con una giornata di anticipo l', che segu\u00ec in Liga un Sachsenring Zwickau da tempo fuori dai giochi."}
{"id": "1416258", "revid": "287204", "url": "https://it.wikipedia.org/wiki?curid=1416258", "title": "Ivan Micurin", "text": ""}
{"id": "1416260", "revid": "287204", "url": "https://it.wikipedia.org/wiki?curid=1416260", "title": "Ambassador's Palace Hotel", "text": "LAmbassador's Palace Hotel, gi\u00e0 grattacielo della Societ\u00e0 Cattolica di Assicurazioni, \u00e8 un grattacielo di Napoli ubicato in via Medina.\nDescrizione.\nIl palazzo fu realizzato negli anni 1954-1957 su progetto di Stefania Filo Speziale, Carlo Chiurazzi e Giorgio di Simone per la Cattolica Assicurazioni.\nEsso rappresenta, di fatto, l'avvento delle moderne tecnologie edilizie a Napoli: infatti, il grattacielo, interamente in calcestruzzo armato con tompagnature di colore blu, raggiunge un'altezza di 100 metri, pari a 33 piani.\nNoto per molti anni come \"Jolly Hotel\", \u00e8 dal 2009 ritornato alla denominazione originaria, dopo l'acquisizione della societ\u00e0 Jolly Hotels da parte della NH Hoteles."}
{"id": "1416261", "revid": "767487", "url": "https://it.wikipedia.org/wiki?curid=1416261", "title": "Sam Totman", "text": "Biografia.\nNasce in Inghilterra nel 1979 ma si trasferisce, ancora bambino, in Nuova Zelanda. Gi\u00e0 da piccolo si appassiona alla musica e a 9 anni compra la sua prima chitarra.\nCarriera.\nLa sua attivit\u00e0 inizia nel 1991, quando si unisce ai Karnage, band death metal dalla vita breve, con un solo demo all'attivo. Nel 1993, scioltisi i Karnage, Sam fonda con l'amico bassista e cantante Lindsay Dawson e il batterista dei Karnage Stephen Francis (in seguito con i Bulletbelt) i Demoniac, band black metal con influenze power metal, con i quali pubblica due album, \"Prepare for War\" nel 1994 e \"Stormblade\" nel 1996. Nel 1997 i Demoniac si trasferiscono in Inghilterra e, dopo aver pubblicato un terzo album, \"The Fire and the Wind\" nel 1999, si sciolgono.\nSam allora con il chitarrista Herman Li e il batterista Matej Setinc, entrambi membri dell'ultima formazione dei Demoniac, fonda un nuovo gruppo orientato al power metal, i Dragonheart. A loro si uniscono il tastierista Steve Williams e il cantante ZP Theart, e il gruppo si reca in studio nel 2000 per registrare una demo. Parallelamente al lavoro con i Dragonheart, Sam fonda un progetto punk rock con tematiche sui ninja, gli Shadow Warriors, insieme a Theart. Nel 2000 gli Shadow Warriors pubblicano la loro prima demo, \"Power of the Ninja Sword\". Nel 2001, per problemi di copyright con un altro gruppo, \u00e8 costretto a cambiare il nome dei Dragonheart in DragonForce. Nello stesso anno registra come membro di sessione una demo con i Power Quest e, subito dopo la pubblicazione di essa, decide di entrare a far parte del gruppo.\nL'anno seguente registra con i Power Quest il loro album di debutto, \"Wings of Forever\". Nel 2003 i DragonForce pubblicano il loro primo album, \"Valley of the Damned\", e Sam decide di uscire dai Power Quest per dedicarsi a tempo pieno al suo gruppo. Da quel momento in poi i DragonForce diventano la principale occupazione di Sam (che \u00e8 anche il principale compositore della band) e il chitarrista registra con loro due album, \"Sonic Firestorm\" nel 2004 e \"Inhuman Rampage\" nel 2006. Nel 2008, a causa dell'intensa attivit\u00e0 live del gruppo, Sam \u00e8 costretto a sciogliere gli Shadow Warriors, e nello stesso anno i Dragonforce pubblicano il loro quarto album, Ultra Beatdown. Nel 2010 il cantante ZP lascia il gruppo, e Sam interrompe la composizione del nuovo album per cercare un nuovo frontman. Il sostituto di Theart viene trovato nel marzo del 2011 in Marc Hudson. Nel gennaio del 2012 Sam ricompone a sorpresa gli Shadow Warriors e pubblica una seconda demo, \"Ninja Eclipse\". Nell'aprile 2012 i DragonForce pubblicano il loro quinto album intitolato The Power Within.\nNel 2015 collabora con il gruppo giapponese Babymetal insieme a Herman Li, registrando le chitarre per il singolo \"Road of Resistance\".\nStile.\nNelle sue esecuzioni, come in quelle del collega Herman Li, il tasso tecnico \u00e8 molto alto. Il suo modo di suonare consiste in veloci assoli per tutto il brano, eseguiti anche con varie tecniche classiche del metal, tra cui prevale il \"tapping\".\nEquipaggiamento.\nSam Totman \u00e8 \"endorser\" per Ibanez, la quale, nel 2008, mette in produzione il suo modello signature, la STM1 Sam Totman Model, basato sulla Iceman, con pickups DiMarzio e dal costo contenuto."}
{"id": "1416262", "revid": "212348", "url": "https://it.wikipedia.org/wiki?curid=1416262", "title": "Base di intorni", "text": ""}
{"id": "1416265", "revid": "117356793", "url": "https://it.wikipedia.org/wiki?curid=1416265", "title": "Giovanni Da Lezze", "text": "Biografia.\nNato a Venezia nella nobile famiglia Da Lezze, visse tra il XVI e il XVII secolo e fu un importante militare e politico della Terraferma Veneziana.\nNel 1570 a seguito della guerra di Cipro fra la Repubblica di Venezia e i Turchi del sultano Selim II, Giovanni da Lezze fu nominato provveditore della Dalmazia e dell'Albania combattendo valorosamente a Zara. Fu capitano di Bergamo dal 17 aprile 1595 al 13 ottobre 1596, mentre il 12 dicembre 1608 fu nominato capitano di Brescia, carica che mantenne fino al 1610.\nNel 1596 Giovanni da Lezze compose una particolareggiata descrizione di Bergamo e del suo territorio.\nNel 1610 redasse per il Senato di Venezia il \"Catastico Bresciano\", una dettagliata relazione comprendente non solo estimi catastali, ma anche il numero di fucine, mulini, locande e la loro produttivit\u00e0 tracciando un quadro esauriente dell'economia bresciana.\nSi ritir\u00f2 a Venezia nel suo palazzo situato presso la Scuola Grande delle Misericordie per il quale, come scrisse nel testamento del 1624, spese 34.000 ducati per la sua costruzione. Nel 1630 risultava provveditore generale della Serenissima."}
{"id": "1416269", "revid": "28592", "url": "https://it.wikipedia.org/wiki?curid=1416269", "title": "Demetrio II di Siria", "text": ""}
{"id": "1416270", "revid": "132266", "url": "https://it.wikipedia.org/wiki?curid=1416270", "title": "Gasparo Carpegna", "text": ""}
{"id": "1416271", "revid": "1442080", "url": "https://it.wikipedia.org/wiki?curid=1416271", "title": "Edward Abraham Johnson", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nPur essendo molto giovane, vanta una grande esperienza nella Major League Soccer e nella sua Nazionale.\nFino al 2005, ha militato nei Dallas, per trasferirsi poi ai Kansas City, dove ha attirato l'interesse di grandi club europei come Manchester United, , Reading, , Benfica e Real Sociedad, prima di firmare il contratto che lo lega sino al 2011 al Fulham.\nTuttavia dopo solo 6 presenze con il club di Craven Cottage in Premier League, nell'agosto 2008 viene ceduto in prestito al Cardiff City fino al termine della stagione 2008/2009. Nel 2009 il Fulham lo rigira in prestito questa volta all'Aris Salonicco.\nNazionale.\nHa partecipato al Campionato mondiale di calcio Under-20 2003, di cui \u00e8 stato capocannoniere con altri tre giocatori."}
{"id": "1416272", "revid": "34928", "url": "https://it.wikipedia.org/wiki?curid=1416272", "title": "Battaglia di Bagbrades", "text": ""}
{"id": "1416278", "revid": "122315426", "url": "https://it.wikipedia.org/wiki?curid=1416278", "title": "Cornelius Vanderbilt", "text": "Biografia.\nConosciuto anche come \"Il Commodoro\", o \"Commodoro Vanderbilt\" fu un imprenditore americano che costru\u00ec la sua fortuna con i trasporti commerciali marittimi e ferroviari. Fu il patriarca della famiglia Vanderbilt.\nCornelius Vanderbilt fu il quarto dei nove figli di Cornelius Vanderbilt e Phebe Hand, una modesta famiglia che viveva a Port Richmond (Staten Island, New York).\nIl suo trisavolo Jan Aertson era un agricoltore olandese del villaggio De Bilt, presso Utrecht (Paesi Bassi) che emigr\u00f2 a New York come lavoratore temporaneo nel 1650. In olandese arcaico \"van der\" \u00e8 una preposizione (di) che indica il luogo di nascita: quello che divenne il cognome americano di Vanderbilt quindi indicava il paese di origine di Jan Aerston.\nGli antenati di Vanderbilt furono in maggioranza di origine inglese, l'ultimo di nazionalit\u00e0 olandese era stato il nonno Jacob Vanderbilt.\nCornelius Vanderbilt si spos\u00f2 il 19 dicembre del 1813 con la cugina di primo grado Sophia Johnsons (1795-1868) figlia di sua zia Elisabeth Hand Johnson. Dal matrimonio Cornelius ebbe 13 figli, 12 dei quali raggiunsero l'et\u00e0 adulta.\nGli inizi.\nDa giovane Vanderbilt lavor\u00f2 nelle societ\u00e0 di trasporto per ferrovia di New York smettendo di frequentare la scuola quando aveva 11 anni. Ad appena 16 anni aveva impiantato una propria organizzazione di trasporto merci e passeggeri tra Staten Island e Manhattan.\nDurante la guerra del 1812 riusc\u00ec ad avere un contratto dal governo per il trasporto di rifornimenti ai forti della citt\u00e0 di New York per mezzo di golette a vela; fu in questa occasione che fu soprannominato Commodoro.\nNel 1818 incominci\u00f2 a interessarsi al trasporto con i battelli a vapore di cui avevano il monopolio Robert Fulton, l'inventore della nave a vapore, e Robert Livingston. Facendo esperienza e lavorando su un piroscafo dell'armatore Thomas Gibbons, Vanderbilt riusc\u00ec a offrire prezzi inferiori di quelli di Fulton e Livington per il percorso tra New Jersey e Manhattan che era un importante ramo della rotta commerciale tra New York e Filadelfia.\nPer non subire la sua concorrenza Livingston e Fulton gli offrirono un lavoro ben retribuito come pilota sulle loro navi ma Vanderbilt rifiut\u00f2 affermando che non gli interessavano i soldi ma far prevalere il principio della libera concorrenza contro ogni monopolio statale (in Hull, Gary. \"The Abolition of Antitrust\", Transaction Publishers, 2005, p.\u00a077). Nella contesa legale che ne segu\u00ec la Corte suprema degli Stati Uniti dette ragione a Vanderbilt.\nNel 1829 Vanderbilt invest\u00ec i risparmi accumulati con il suo lavoro impiantando servizi di navigazione a vapore sulla tratta Manhattan e Albany, arrivando ad avere pi\u00f9 di 100 battelli a vapore con pi\u00f9 dipendenti di qualsiasi altra attivit\u00e0 commerciale negli Stati Uniti.\nAccessory Transit Company.\nL'avvenimento che avvicin\u00f2 Vanderbilt al mondo delle ferrovie non fu molto fortunato: l'11 novembre 1833 rimase coinvolto in uno dei primi incidenti ferroviari degli Stati Uniti: la carrozza su cui viaggiava deragli\u00f2 per la rottura dell'asse di un carrello. Sullo stesso treno in un vagone vicino a quello deragliato viaggiava il Presidente degli Stati Uniti John Quincy Adams, che ne usc\u00ec illeso mentre Vanderbilt dovette trascorrere un mese in ospedale per la rottura di due costole e un polmone perforato.\nNel 1851 Vanderbilt fond\u00f2 la \"Accessory Transit Company\" una compagnia di trasporti con l'intento di passare attraverso l'istmo del Nicaragua anzich\u00e9 quello di Panama abbreviando il percorso di 400 miglia con costi e tempi inferiori. Attraverso il fiume San Juan si arrivava sino al lago Nicaragua da attraversare su una nave a vapore sino ad arrivare a 12 miglia dal Pacifico. Vanderbilt si accord\u00f2 con il governo del Nicaragua e fece costruire una strada sulla costa occidentale del lago Nicaragua sino a San Juan.\nGli affari andavano a gonfie vele per il Commodoro, ma per i contrasti sorti con l'avventuriero William Walker, Vanderbilt perse il controllo della Accessory Transit: questo non lo scoraggi\u00f2, spost\u00f2 tutti i suoi capitali sul vecchio percorso per l'istmo di Panam\u00e1 continuando la sua scalata alla ricchezza.\nDal 1860 Vanderbilt incominci\u00f2 a ritirare i suoi capitali dalla navigazione a vapore e a espandersi nelle ferrovie costruendo tra l'altro nel 1871 la grande stazione ferroviaria di New York, il \"Grand Central Depot\" dove ancora oggi campeggia il monumento alla sua memoria.\nNel 1873 Vanderbilt che deteneva il controllo delle ferrovie di Chicago cerc\u00f2 di espandersi nelle Erie Railroad entrando in conflitto con l'imprenditore Jay Gould, che era allora il maggior azionista di quelle ferrovie. Gould riusc\u00ec a vincere facendo diminuire il prezzo delle sue azioni che Vanderbilt aveva precedentemente acquistate in grandi quantit\u00e0. Vanderbilt perse pi\u00f9 di 7 milioni di dollari, equivalenti a circa 500 milioni di dollari del 2012 (calcolo basato sulla differenza di prezzo dell'oro fra il 1873 e il 2012).\nL'eredit\u00e0 Vanderbilt.\nSpietato negli affari, Cornelius Vanderbilt, giudicato pubblicamente un uomo volgare e meschino, ebbe molti nemici nella sua vita e tra questi i suoi stessi figli che disered\u00f2 tranne William, ritenuto l'unico capace di mantenere in vita il suo impero. In effetti William fu come suo padre spregiudicato nel mondo degli affari.\nAl momento della sua morte, all'et\u00e0 di circa 82 anni, Cornelius Vanderbilt lasci\u00f2 una fortuna stimata a pi\u00f9 di 100 milioni di dollari (equivalenti a 144 miliardi di euro attuali), il che lo renderebbe la decima persona pi\u00f9 ricca della storia.. Di questo capitale, 95 furono assegnati a suo figlio William e \"solo\" $ 500.000 a ciascuna delle sue otto figlie. Sua moglie ricevette 500.000 dollari in contanti, la loro modesta casa a New York City e 2.000 azioni della New York Central Railroad.\nVanderbilt elarg\u00ec molto poco della sua grande fortuna a opere caritative, lasciando invece un milione di dollari per l'universit\u00e0 che porta il suo nome."}
{"id": "1416284", "revid": "215017", "url": "https://it.wikipedia.org/wiki?curid=1416284", "title": "Criseida", "text": ""}
{"id": "1416303", "revid": "287204", "url": "https://it.wikipedia.org/wiki?curid=1416303", "title": "Canti di Ossian", "text": "I Canti di Ossian sono un'importante opera preromantica dello scrittore scozzese James Macpherson.\nGenesi dell'opera.\nL'opera di Macpherson fu pubblicata per la prima volta in modo anonimo nel 1760; in questo primo volume erano stati raccolti antichi canti gaelici da lui tradotti, attribuendoli ad un leggendario cantore bardo chiamato Ossian, subito ridefinito come \"l'Omero del Nord\", cupo e tenebroso. Si tratta perci\u00f2 di un abile falso letterario che rielabora antichi canti popolari, inserendoli in una struttura inedita ed inusuale.\nIl successo dell'opera indusse l'autore a pubblicare altri volumi, fino alla versione definitiva del 1773, composta da ventidue poemi. L'opera \u00e8 pertanto composta da poemetti in prosa lirica, divisi in paragrafi simili a strofe.\nTemi dell'opera.\nL'opera contiene molti temi cari alla cultura preromantica: tra questi ricordiamo l'esaltazione della virt\u00f9 guerriera e cavalleresca, il mito della bont\u00e0 originaria dell'uomo (rintracciabile anche negli scritti del filosofo svizzero Jean-Jacques Rousseau), storie di amori appassionati ma fatalmente infelici, descrizioni di paesaggi cupi e desolati. Ma la novit\u00e0 dell'opera sta soprattutto nella descrizione di una societ\u00e0 primitiva, di una natura selvaggia e tempestosa, di un'atmosfera malinconica, spesso anche notturna e spettrale, ereditata dalla poesia sepolcrale e dal sentimentalismo di Rousseau.\nTraduzioni.\nL'opera fu per la prima volta tradotta in italiano dallo scrittore Melchiorre Cesarotti nel 1763 (1772 nella versione definitiva). Cesarotti afferma, nel \"Discorso\" premesso all'edizione del 1772, di non avere avuto all'inizio che \u00ab qualche tintura della lingua inglese \u00bb, sicch\u00e9 si avvalse del giovane Charles Sackville (il quale aveva a sua volta fatto conoscere i poemi all'abate padovano), della \u00ab sua perpetua assistenza per l'intelligenza letterale del testo \u00bb, per poi versificare l'opera in endecasillabi sciolti. Quando incluse i canti ossianici comparsi dopo l'edizione del 1763 nella versione uscita nove anni pi\u00f9 tardi, continua Cesarotti, pot\u00e9 tradurre direttamente l'originale macphersoniano, facendo poi rivedere il suo lavoro all'irlandese Trant. \nLa sua traduzione fu talmente apprezzata che influenz\u00f2 scrittori come Vittorio Alfieri, Ugo Foscolo, Ippolito Pindemonte, Vincenzo Monti e Giacomo Leopardi. Napoleone Bonaparte stesso portava sempre con s\u00e9 (anche sui campi di battaglia) una copia di tale traduzione.\nNel 1777 usc\u00ec la versione francese di Pierre Letourneur, il celebre traduttore dell\"opera omnia\" shakespeariana."}
{"id": "1416306", "revid": "287204", "url": "https://it.wikipedia.org/wiki?curid=1416306", "title": "Basilio l'Ocell", "text": "Aiut\u00f2 il basileus Costantino VII a spodestare dal trono il reggente al trono Romano I Lecapeno (919-944), e fece in modo che nessuno dei suoi figli potesse reclamare il trono. Nel 959 Costantino VII mor\u00ec, gli succedette al trono Romano II (959-963), Basilio cospir\u00f2 contro di lui, ma fu scoperto, e imprigionato, fu poi esiliato a Proconn\u00e8s, dove morir\u00e0 poco dopo (961)."}
{"id": "1416311", "revid": "21880", "url": "https://it.wikipedia.org/wiki?curid=1416311", "title": "Orchidee di Monte Pellegrino", "text": "La Riserva naturale orientata Monte Pellegrino ospita 27 diverse entit\u00e0 tra specie e sottospecie di orchidee selvatiche (pi\u00f9 numerosi ibridi), alcune delle quali endemiche della Sicilia.\nLa maggior parte delle specie fiorisce tra marzo e maggio, anche se in qualche caso la fioritura \u00e8 anticipata a febbraio (\"Anacamptis collina\", \"Himantoglossum robertianum\") ovvero pu\u00f2 protrarsi sino a giugno (\"Anacamptis coriophora\" subsp. \"fragrans\")."}
{"id": "1416312", "revid": "767487", "url": "https://it.wikipedia.org/wiki?curid=1416312", "title": "M\u012bm", "text": "M\u012bm ( ) \u00e8 la ventiquattresima lettera dell'alfabeto arabo. Nella numerazione abjad essa assume il valore 40.\nOrigine.\nQuesta lettera deriva secondo alcuni da dell'alfabeto nabateo, secondo altri da \u0721\u0721 dell'alfabeto siriaco. In ogni caso deriva da \"mem\" dell'alfabeto aramaico (), che nacque dalla \"mem\" dell'alfabeto fenicio (), generata dalla \"mem\" dell'alfabeto proto-cananeo ().\nFonetica.\nFoneticamente corrisponde alla nasale bilabiale () e pu\u00f2 essere assimilata alla lettera m dell'alfabeto latino.\nScrittura e traslitterazione.\nm\u012bm viene scritta in varie forme in funzione della sua posizione all'interno di una parola:\nNella traslitterazione dall'arabo \u00e8 comunemente scritta come \"m\".\nSintassi.\nM\u012bm \u00e8 una lettera lunare. Ci\u00f2 significa che quando ad una parola che inizia con questa lettera bisogna anteporre l'articolo determinativo (\ufedd\ufe8d alif-l\u0101m \"al\"), esso non subir\u00e0 alcuna modifica.\nAd esempio \u0645\u0633\u062a\u0634\u0641\u0649 (\"musta\u0161f\u0101\", ospedale) diventa \ufe8d\ufedf\ufee4\u0633\u062a\u0634\u0641\u0649 (\"al-musta\u0161f\u0101\", l'ospedale) e si pronuncia ."}
{"id": "1416320", "revid": "1494169", "url": "https://it.wikipedia.org/wiki?curid=1416320", "title": "Leone Strozzi", "text": ""}
{"id": "1416322", "revid": "339392", "url": "https://it.wikipedia.org/wiki?curid=1416322", "title": "Ferrovia Parma - Brescia", "text": ""}
{"id": "1416323", "revid": "1226", "url": "https://it.wikipedia.org/wiki?curid=1416323", "title": "Bella e Bronco", "text": ""}
{"id": "1416330", "revid": "33277", "url": "https://it.wikipedia.org/wiki?curid=1416330", "title": "Istituto dei Giuseppini di Grammont", "text": ""}
{"id": "1416331", "revid": "339392", "url": "https://it.wikipedia.org/wiki?curid=1416331", "title": "Ferrovia Brescia - Parma", "text": ""}
{"id": "1416335", "revid": "124868615", "url": "https://it.wikipedia.org/wiki?curid=1416335", "title": "Eliteserien", "text": "LEliteserien \u00e8 la massima divisione professionistica del campionato norvegese di calcio. \u00c8 un campionato di 16 squadre che assegna il titolo di campione di Norvegia. Il campionato si disputa, salvo la pausa bellica, dal 1937.\nStoria.\nIl campionato norvegese si \u00e8 disputato per la prima volta nella stagione 1937-38, con gironi preliminari formati dai campionati di distretto i cui vincitori accedevano al torneo finale per il titolo. Interrotto fra il 1940 e il 1947 per la seconda guerra mondiale, il campionato \u00e8 ripreso con la medesima formula nel 1947-48.\nNel 1948 si \u00e8 formata la \"Hovedserien\", una sorta di prima divisione formata da due gironi con due retrocessioni ciascuno e finale per il titolo fra le due vincitrici. Nel 1961-62 si gioc\u00f2 un campionato di transizione verso il girone unico, con 16 squadre, portando il campionato a cadenza annuale.\nNel 1963 nacque cos\u00ec la Prima Divisione norvegese, a 10 squadre. Fino al 1970 le retrocessioni furono 2, per il solo 1971 una soltanto per formare un campionato di 12 squadre l'anno successivo portando cos\u00ec a 3 le retrocessioni (dal 1981 la terzultima si gioca il posto in prima divisione con la terza della seconda divisione).\nDal 1991 il torneo divenne integralmente professionistico come Divisione di \u00c9lite norvegese, con la seconda serie che diventa Prima Divisione. Per tre stagioni fra il 1994 e il 1997 si annullano gli spareggi per la promozione mentre nel 1995 la Premier Divisione passa alle attuali 16 squadre.\nA partire dal campionato 2013, la finestra di trasferimento estiva aprir\u00e0 il 15 luglio e chiuder\u00e0 il 15 agosto; la sessione invernale (dal 1\u00ba gennaio al 31 marzo) rester\u00e0 invece invariata.\nLe squadre.\nSono 44 le squadre che hanno preso parte ai 57 campionati di massima serie norvegese, annuali (primavera-autunno) e a girone unico, che sono stati disputati a partire dal 1963 fino alla stagione 2021. In grassetto le squadre partecipanti alla Eliteserien 2021.\nStatistiche.\nIl Rosenborg ha vinto 13 campionati consecutivi fra il 1992 e il 2004: \u00e8 la terza prestazione di tutti i tempi al mondo."}
{"id": "1416341", "revid": "1305772", "url": "https://it.wikipedia.org/wiki?curid=1416341", "title": "Tommaso di Savoia", "text": "Il nome Tommaso di Savoia \u00e8 comune a diversi personaggi, e pu\u00f2 riferirsi a:"}
{"id": "1416342", "revid": "74173", "url": "https://it.wikipedia.org/wiki?curid=1416342", "title": "Grjazno", "text": "Grjazno (in lingua russa \u0413\u0440\u044f\u0437\u043d\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416344", "revid": "125057210", "url": "https://it.wikipedia.org/wiki?curid=1416344", "title": "Michele Cavataio", "text": "Biografia.\nDurante l'adolescenza, Michele Cavataio inizi\u00f2 una serie di attivit\u00e0 illegali nel mercato nero, come il furto di generi alimentari e benzina, diffuse durante il ventennio fascista, e per questo venne affiliato nella \"cosca\" dell'Acquasanta. Nel 1946 Cavataio venne assolto per insufficienza di prove per l'omicidio del costruttore Vincenzo Mercurio e nel 1949 venne condannato a due anni e sei mesi di carcere per furto aggravato; nel 1954 venne nuovamente arrestato per rapina pluriaggravata e assolto per insufficienza di prove.\nNel 1955 Cavataio venne sospettato di essere l'esecutore degli omicidi del suo capo Gaetano Galatolo e nel 1956 del suo sostituto Nicola D'Alessandro, assassinato a colpi di lupara, ma venne assolto per insufficienza di prove; Galatolo e D'Alessandro erano stati uccisi per ordine della \"cosca\" mafiosa dei Greco di Ciaculli-Croceverde, che erano entrati in contrasto con i due \"boss\" in seguito allo spostamento dei mercati generali di Palermo dal quartiere della Zisa all'Acquasanta. In seguito a questi due delitti, Cavataio prese il comando della \"cosca\" dell'Acquasanta ma denunziato e arrestato per associazione a delinquere, furto pluriaggravato, detenzione e porto abusivo di armi e munizioni, venne inviato al soggiorno obbligato ad Anzi, in provincia di Potenza, da dove tent\u00f2 di fuggire venendo tuttavia riacciuffato.\nInoltre Cavataio si rese responsabile dell'uccisione di Calcedonio Di Pisa, capo della \"cosca\" della Noce, sapendo che l'assassinio sarebbe stato attribuito al \"boss\" Angelo La Barbera e che il risultato sarebbe stato un conflitto tra questi e Salvatore \"Cicchiteddu\" Greco, capo della \"cosca\" di Ciaculli, che divenne noto come \u00abprima guerra di mafia\u00bb; Cavataio profitt\u00f2 della situazione di conflitto per sbarazzarsi dei suoi avversari e per queste ragioni si associ\u00f2 ai \"boss\" Pietro Torretta ed Antonino Matranga: gli omicidi compiuti da Cavataio e dai suoi associati culminarono nella strage di Ciaculli, in cui morirono sette uomini delle forze dell'ordine.\nIn seguito alla strage di Ciaculli, Cavataio si diede alla latitanza ma venne subito arrestato nel suo nascondiglio nel quale teneva anche una Colt Cobra, la sua arma preferita. Nel dicembre 1968 Cavataio venne condannato a quattro anni di carcere per associazione a delinquere nel processo svoltosi a Catanzaro contro i protagonisti della prima guerra di mafia ma, siccome aveva aspettato il processo in stato di detenzione, venne rilasciato immediatamente per aver gi\u00e0 scontato la pena.\nDopo il processo, Cavataio tent\u00f2 di partecipare alla ricostruzione della \"Commissione\" ma gli altri \"boss\" iniziarono ad avere sentore che Cavataio era il principale responsabile della prima guerra di mafia e quindi si decise di eliminarlo, formando un commando di \"killer\" scelti tra varie \"cosche\" mafiose: Tot\u00f2 Riina, Bernardo Provenzano e Calogero Bagarella della \"cosca\" di Corleone, Emanuele D'Agostino e Gaetano Grado della \"cosca\" di Santa Maria di Ges\u00f9 e Damiano Caruso della \"cosca\" di Riesi. Il 10 dicembre 1969 gli uomini del commando, travestiti da militari della Guardia di Finanza, giunsero in un ufficio di un'impresa edile in viale Lazio, dove si trovava Cavataio insieme ai suoi uomini; armati di pistole, lupara e Beretta MAB 38, i \"killer\" aprirono il fuoco, uccidendo tre dei presenti e ferendone altri due mentre Cavataio tent\u00f2 di reagire al fuoco con la sua Colt Cobra riuscendo a uccidere Calogero Bagarella, fratello di Leoluca Biagio Bagarella. Infine Cavataio rimase a terra ferito e Provenzano gli spacc\u00f2 il cranio con il calcio della sua Beretta MAB 38, finendolo a colpi di pistola. Il massacro di Cavataio e dei suoi uomini venne soprannominato \u00abstrage di viale Lazio\u00bb."}
{"id": "1416345", "revid": "74173", "url": "https://it.wikipedia.org/wiki?curid=1416345", "title": "Byra", "text": "Byra (in lingua russa \u0412\u044b\u0440\u0430) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416347", "revid": "121502100", "url": "https://it.wikipedia.org/wiki?curid=1416347", "title": "Analisi conversazionale", "text": "L'analisi della conversazione oppure analisi conversazionale \u00e8 lo studio scientifico dell'interazione verbale realizzato secondo l'approccio dell'etnometodologia.\nMetodo.\nIniziata dagli studi di Harvey Sacks, Emanuel Schegloff e Gail Jefferson, studia le dinamiche della conversazione aiutandosi con una registrazione e una successiva trascrizione: sulla base di quest'ultima si sviluppa l'analisi ricercando una struttura nell'interazione verbale.\nL'analisi conversazionale ebbe i suoi maggiori sviluppi verso la fine degli anni settanta, sulla scia del progresso della tecnica che permetteva di registrare le conversazioni senza l'ausilio di enormi infrastrutture tecniche. Contribu\u00ec considerevolmente allo sviluppo della linguistica pragmatica dato che, a differenza di rami come la teoria degli atti linguistici, non si limitava a lavorare in ambiti assai ristretti come potevano essere quelli di \"frase\", \"domanda\" oppure \"risposta\". L'analisi conversazionale mette invece in luce l'interazione verbale considerata in tutta la sua pienezza. Fanno parte della trascrizione anche le annotazioni di fenomeni non strettamente linguistici come le esitazioni, i ripensamenti e altre manifestazioni significative come possono essere interruzioni o risate.\nNozioni.\nAlcuni concetti base dell'analisi conversazionale sono i seguenti.\nTurno conversazionale.\nGli interventi dai singoli locutori, prodotti in genere ad alternanza, si articolano in turni. Il cambio di turno \u00e8 regolato da meccanismi assai sofisticati. Non \u00e8 infatti influenzato soltanto dai contenuti di un enunciato o dalla sua struttura logica, ma anche da fattori come il tono di voce e il contatto visivo (infatti, la gestione dei turni \u00e8 particolarmente difficile al telefono). La gestione \u00e8 inoltre variabile da cultura a cultura: ad esempio, la conversazione mediterranea \u00e8 meno lineare e pi\u00f9 ricca di interruzioni di quella nelle lingue germaniche. I turni possono sovrapporsi o assumere un andamento irregolare.\nCoppia adiacente.\nI singoli enunciati tendono a raggrupparsi in altre unit\u00e0 di ambito maggiore: per fare un esempio, la coppia domanda-risposta \u00e8 una tra le manifestazioni pi\u00f9 semplici: \u00e8 una cosiddetta \"coppia adiacente\". Forma coppie adiacenti anche la successione di enunciati come chiamata e risposta, offerta e relativa reazione, oppure richiesta di scuse ed accettazione o rifiuto. Le coppie adiacenti si basano su un meccanismo semplice di azione e reazione, che durante lo sviluppo della conversazione viene di solito riconosciuto come tale e quindi facilita la gestione dei turni conversazionali. \nSequenza.\nI diversi turni conversazionali vengono raggruppati in unit\u00e0 logiche che possono durare quindi per molti turni. Le sequenze si possono dividere a seconda della loro funzione in sequenze di apertura, sequenze di chiusura eccetera. Le sequenze di conversazioni tendono non di rado a riprodurre strutture tipiche. Locuzioni come \"bene\", \"allora\" o \"cara X\" possono ad esempio marcare l'inizio di una seguenza di chiusura, se l'interlocutore si dichiara implicitamente o esplicitamente d'accordo.\nNegoziazione.\nL'approccio conversazionale ha potuto dimostrare che l'oggetto e le modalit\u00e0 della conversazione sono in buona parte oggetto di negoziazione, dato che i partecipanti si mettono in un qualche modo d'accordo sull\u2019argomento del discorso: ci\u00f2 avviene con relative sequenze all'inizio dell'interazione tra soggetti.\nRiparazione.\nMolti fenomeni di disturbo della conversazione (incomprensioni, errori) si verificano inevitabilmente e sono fenomeni perfettamente normali che vengono risolti semplicemente parlando, ricorrendo a semplici rimedi: questi vengono detti interventi di riparazione. Possono essere iniziati dal locutore stesso o dall'interlocutore."}
{"id": "1416350", "revid": "74173", "url": "https://it.wikipedia.org/wiki?curid=1416350", "title": "Rybincy", "text": "Rybincy (in lingua russa \u0420\u044b\u0431\u0438\u0446\u044b) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416351", "revid": "1977557", "url": "https://it.wikipedia.org/wiki?curid=1416351", "title": "Max Wolf", "text": "Biografia.\nMax Wolf nacque a Heidelberg nel 1863. Nel 1888 gli fu assegnato il Ph.D. dall'Universit\u00e0 di Heidelberg e si un\u00ec allo staff di quell'istituto nel 1890.\nLavorando a Heidelberg, scopr\u00ec pi\u00f9 di 200 asteroidi, dei quali il primo fu 323 Brucia nel 1891.\nFu pioniere nell'uso di tecniche astrofotografiche per ottimizzare la scoperta di asteroidi. A differenza del vecchio metodo visuale, nelle fotografie a lungo tempo di esposizione gli asteroidi appaiono come una piccola striscia, a causa del loro moto rispetto alle stelle fisse. Grazie a questo metodo il tasso di scoperta di nuovi asteroidi ebbe una decisa accelerazione.\nTra le sue scoperte va senz'altro ricordato 588 Achilles, il primo asteroide troiano. In seguito ne scopr\u00ec altri due 659 Nestor e 884 Priamus.\nNel 1918 scopr\u00ec anche 887 Alinda, che oggi \u00e8 classificato tra gli asteroidi Amor, un tipo di asteroide near-Earth.\nIl suo record di 248 asteroidi scoperti rimase imbattuto solamente per poco pi\u00f9 di un anno; a batterlo fu proprio il suo pupillo Karl Wilhelm Reinmuth, il 24 luglio del 1933.\nMax Wolf scopr\u00ec, o co-scopr\u00ec, anche alcune comete, come la 14P/Wolf, la 43P/Wolf-Harrington, e la C/1916 G1 Wolf, quattro supernove (elenco in tabella) e la nana rossa Wolf 359, una delle stelle pi\u00f9 vicine alla Terra.\nNel 1910 propose a Carl Zeiss la creazione di un nuovo strumento, oggi noto come planetario, anche se a causa della prima guerra mondiale il suo sviluppo fu interrotto. Il primo planetario vide la luce nel 1923 ad opera dell'azienda di Carl Zeiss.\nMor\u00ec a Heidelberg nel 1932.\nPremi e onorificenze.\nWolf vinse la medaglia d'Oro della Royal Astronomical Society nel 1914 e la Medaglia Bruce nel 1930.\nIl cratere Wolf sulla Luna \u00e8 stato battezzato cos\u00ec in suo onore, cos\u00ec come l'asteroide 827 Wolfiana."}
{"id": "1416352", "revid": "124277743", "url": "https://it.wikipedia.org/wiki?curid=1416352", "title": "Stercobilina", "text": "La stercobilina \u00e8 un pigmento marrone responsabile del colore delle feci.\nLa sua formula bruta \u00e8 C33H46N4O6.\nPer via della sua struttura molecolare la stercobilina rientra nella classe dei tetrapirroli.\n\u00c8 stata isolata per la prima volta nel 1932. Viene considerata, insieme con l'urobilina, un indice biochimico dell'inquinamento delle acque.\nMetabolismo.\nLa stercobilina \u00e8 uno dei prodotti di degradazione dell'eme contenuto nell'emoglobina.\nNell'organismo sano, gli enzimi del corpo riducono l'eme prima a biliverdina e dunque a bilirubina.\nQuest'ultima viene raccolta e parzialmente modificata nel fegato, per finire nell'intestino attraverso la bile.\nPer opera del microbiota umano, la bilirubina viene ridotta a mesobilirubinogeno, che viene trasformato in stercobilinogeno, che per ossidazione diventa stercobilina.\nLa maggior parte della stercobilina intestinale viene eliminata attraverso le feci; una parte minore viene riassorbita e trasportata nel fegato attraverso il sangue.\nNel fegato la stercobilina subisce la trasformazione in urobilinogeno e quindi in urobilina, che viene eliminata con l'urina."}
{"id": "1416354", "revid": "767487", "url": "https://it.wikipedia.org/wiki?curid=1416354", "title": "Spazio delle successioni", "text": "In matematica, in particolare in analisi funzionale, lo spazio delle successioni \u00e8 uno spazio funzionale formato da tutte le successioni reali o complesse. Si tratta dell'insieme delle funzioni definite sull'insieme dei numeri naturali formula_1 a valori in formula_2 o formula_3. \nDefinendo una somma, detta \"puntuale\":\ne un prodotto per scalari:\nlo spazio delle successioni viene dotato della struttura di spazio vettoriale.\nSolitamente, vengono studiati appropriati sottospazi dello spazio di tutte le successioni. Un caso importante \u00e8 dato dagli spazi lp, solitamente denotati con formula_6, cio\u00e8 gli spazi delle successioni tali che:\nEssi infatti risultano essere spazi di Banach per formula_8. Due sottocasi importanti del precedente sono lo spazio delle successioni limitate formula_9 e lo spazio delle successioni formula_10, che \u00e8 uno spazio di Hilbert.\nUn sottospazio vettoriale di formula_11 \u00e8 lo spazio \"c\" delle successioni convergenti, formato da tutti gli formula_12 tali che formula_13 esiste. Si tratta di uno spazio chiuso rispetto alla norma formula_14, ed \u00e8 pertanto uno spazio di Banach. Lo spazio \"c\"0 delle successioni convergenti a zero \u00e8 un sottospazio chiuso di \"c\", e dunque anch'esso uno spazio di Banach.\nSpazi \u2113\"p\".\nPer formula_15, formula_6 \u00e8 il sottospazio di formula_17 formato dalle successioni formula_18 tali che:\nSe formula_20 allora l'operazione formula_21 definita da:\ndefinisce una norma su formula_6. Lo spazio formula_6 \u00e8 uno spazio metrico completo rispetto a tale norma, e dunque \u00e8 uno spazio di Banach.\nSe formula_25 lo spazio formula_6 non \u00e8 munito di una norma, ma \u00e8 caratterizzato da una distanza:\nSe formula_28 allora formula_9 \u00e8 lo spazio di tutte le successioni limitate. Rispetto alla norma:\n\u00e8 anche uno spazio di Banach.\nLo spazio \u21132.\nSi definisce spazio formula_10 lo spazio delle successioni reali o complesse definito nel modo seguente:\nLo spazio formula_10 \u00e8 uno spazio vettoriale. Inoltre \u00e8 uno spazio metrico se definiamo la distanza come:\nLa dimostrazione \u00e8 fatta utilizzando la disuguaglianza di Minkowski e la disuguaglianza di H\u00f6lder. Inoltre \u00e8 uno spazio che ammette sottoinsiemi numerabili densi e ci\u00f2 ci dice che \u00e8 anche separabile.\nI sottospazi \"c\" e \"c\"0.\nLo spazio \"c\" \u00e8 lo spazio vettoriale formato da tutte le successioni convergenti formula_35 di numeri reali o complessi. \nDefinendo una norma uniforme:\nlo spazio \"c\" diventa uno spazio di Banach. Si tratta di un sottospazio vettoriale chiuso dello spazio delle successioni limitate formula_9, e contiene a sua volta (come suo sottospazio chiuso) lo spazio di Banach \"c\"0 delle successioni che convergono a zero.\nLo spazio duale \"c\"* di \"c\" \u00e8 isometricamente isomorfo a formula_38, come lo \u00e8 il duale \"c\"*0 di \"c\"0. In particolare, n\u00e9 \"c\" n\u00e9 \"c\"0 sono riflessivi. L'isomorfismo di formula_38 con \"c\"* \u00e8 dato dal fatto che se formula_40 allora l'accoppiamento con un elemento formula_41 di \"c\" \u00e8 dato da:\nSi tratta di una versione del teorema di rappresentazione di Riesz. Per \"c\"0 l'accoppiamento tra formula_43 e formula_44 in \"c\"0 \u00e8 invece definito da:\nSpazio delle serie limitate.\nLo spazio delle serie limitate, denotato con \"bs\", \u00e8 lo spazio delle successioni formula_46 tali che:\nDefinendo la norma:\nlo spazio \"bs\" \u00e8 uno spazio di Banach isometricamente isomorfo a formula_9 mediante la corrispondenza lineare:\nIl sottospazio \"cs\" \u00e8 composto da tutte le serie convergenti. Lo \"spazio \u03a6\" o \"c\"00 \u00e8 inoltre definito come lo spazio delle successioni infinite che possiedono un numero finito di termini non nulli (a supporto finito)."}
{"id": "1416355", "revid": "44627", "url": "https://it.wikipedia.org/wiki?curid=1416355", "title": "Spazio di successioni", "text": ""}
{"id": "1416356", "revid": "74173", "url": "https://it.wikipedia.org/wiki?curid=1416356", "title": "Me\u017eno", "text": "Me\u017eno (in lingua russa \u041c\u0435\u0436\u043d\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado.\nLa citt\u00e0 fu fondata nel 1499."}
{"id": "1416357", "revid": "73125", "url": "https://it.wikipedia.org/wiki?curid=1416357", "title": "Maximilian Wolf", "text": ""}
{"id": "1416358", "revid": "92723", "url": "https://it.wikipedia.org/wiki?curid=1416358", "title": "Muppala Lakshman Rao", "text": "Rao \u00e8 nato nel villaggio di Beerpur, nel distretto di Karimnagar dell'Andhra Pradesh. A Warangal ha conosciuto i dirigenti maoisti Nalla Adi Reddy Kondapalli Seetharamaiah e in seguito ha deciso di unirsi al movimento naxalita. \u00c8 stato uno dei primi membri del \"Partito Comunista d'India (Marxista-Leninista) - Gruppo Guerra Popolare\", che dopo la fusione nel 2004 con il \"Centro Comunista Maoista\" (MCC) diventer\u00e0 l'attuale \"Partito Comunista d'India (maoista)\".\nL'obiettivo del partito di Rao \u00e8 portare l'India verso una nuova rivoluzione democratica \u00abcontro l'imperialismo, il feudalesimo e il capitalismo burocratico\u00bb.\nOltre che come \"Ganapathy\", Rao \u00e8 noto anche con numerosi altri pseudonimi: Shrinivas, Rajanna, Raji Reddy, Radhakrishna, GP, Chandrasekhar, Azith and CS.\nRuolo nella guerriglia.\nRao \u00e8 uno dei maggiori ricercati dalle forze di sicurezza indiane, a causa del suo ruolo in varie operazioni dei naxaliti. L'Agenzia Nazionale di Investigazione ha offerto una taglia di 1.500.000 rupie per ogni informazione utile al suo arresto."}
{"id": "1416359", "revid": "767487", "url": "https://it.wikipedia.org/wiki?curid=1416359", "title": "Luunja", "text": "Luunja \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende 20 localit\u00e0 (in estone \"k\u00fcla\"):\nKabina - Kakumetsa - Kavastu - Kikaste - K\u00f5ivu - Lohkva - Muri - Pajukurmu - Pilka - Poksi - P\u00f5vvatu - R\u00f5\u00f5mu - S\u00e4\u00e4sek\u00f5rva - S\u00e4\u00e4sk\u00fcla - Sava - Savikoja - Sirgu - Sirgumetsa - Veibri - Viira"}
{"id": "1416360", "revid": "73125", "url": "https://it.wikipedia.org/wiki?curid=1416360", "title": "Maximilian Franz Joseph Cornelius Wolf", "text": ""}
{"id": "1416362", "revid": "74173", "url": "https://it.wikipedia.org/wiki?curid=1416362", "title": "Siverskij", "text": "Siverskij \u00e8 una cittadina della Russia europea nordoccidentale, situata nella oblast' di Leningrado (\"rajon\" Gat\u010dinskij).\nSorge nella parte sudoccidentale della \"oblast'\", sulle sponde del fiume Orede\u017e (affluente della Luga)."}
{"id": "1416364", "revid": "74173", "url": "https://it.wikipedia.org/wiki?curid=1416364", "title": "Starosivenskaja", "text": "Starosivenskaja (in lingua russa \u0421\u0442\u0430\u0440\u043e\u0441\u0438\u0432\u0435\u0440\u0441\u043a\u0430\u044f) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416366", "revid": "15756", "url": "https://it.wikipedia.org/wiki?curid=1416366", "title": "James Hutton", "text": "\u00c8 considerato uno dei padri fondatori della geologia moderna. Le sue concezioni sull'evoluzione della crosta terrestre, rivoluzionarie per i tempi in cui furono concepite, costituiscono il punto di partenza per molti settori delle scienze della Terra.\nBiografia.\nNato in Scozia, paese molto ricco di fermenti culturali nel XVIII secolo, ricevette una buona educazione all'esclusiva Royal High School di Edimburgo. Dopo aver finito gli studi di medicina, si dedic\u00f2 alla chimica e alla mineralogia e soprattutto alla geologia.\nGentiluomo di campagna nel Berwickshire continu\u00f2 a coltivare i suoi interessi culturali. Comp\u00ec inoltre numerosi viaggi, in Europa e anche fuori d'Europa, nel corso dei quali ebbe l'opportunit\u00e0 di effettuare importanti osservazioni. Lasci\u00f2 pertanto scritti pregevoli, fra i quali occorre ricordare innanzitutto il suo capolavoro, la \"Teoria della Terra\" (\"Theory of the Earth\", 1785).\nLe teorie.\nIl tempo in geologia.\nJames Hutton fu fra i primi a comprendere il ruolo fondamentale degli agenti esogeni nel modellamento della superficie terrestre e intu\u00ec il ruolo determinante del fattore tempo in geologia (vedi \"L'uomo che scopr\u00ec il tempo\"). Fu infatti il primo grande studioso a intuire l'antichit\u00e0 della Terra: molti milioni di anni, non i 6000 anni che le attribuivano sulla base di una grottesca interpretazione troppo letterale della Bibbia. In questo Hutton difendeva una visione razionale della scienza, priva di pregiudizi.\nL'attualismo.\n\u00c8 stato il fondatore di quella scuola di pensiero, feconda ancor oggi, che \u00e8 l'Attualismo (o Uniformismo), ripresa successivamente da Charles Lyell. Il principio dell'attualismo, pietra angolare della paleoecologia, afferma che ci\u00f2 che vediamo accadere oggi (in ambito astronomico, geologico, paleontologico, ecc.) pu\u00f2 essere usato per interpretare ci\u00f2 che \u00e8 accaduto in passato.\nIl Plutonismo.\nSchieratosi contro il Nettunismo (la teoria proposta da Abraham Gottlob Werner secondo la quale un tempo la Terra sarebbe stata tutta coperta dalle acque), James Hutton divenne il principale esponente della scuola plutonista secondo la quale, pur non disconoscendo i meccanismi della sedimentari propugnata dai Nettunisti, l'origine di molte rocce (basalti e graniti) era magmatica. Hutton fu il primo a riconoscere la natura delle rocce intrusive e a ipotizzare la loro origine da un magma primordiale.\nSempre Hutton fu il primo che ipotizz\u00f2 la fuoriuscita del calore terrestre attraverso eruzioni vulcaniche \"periodiche\" che, a loro volta, determinavano un innalzamento del terreno, spianato successivamente dall'erosione. L'originalit\u00e0 del suo pensiero consiste, per l'appunto, nella formulazione di un \"modello ciclico\" (il ciclo di sollevamenti \u2192 erosioni e \u2192 fusioni ) dell'evoluzione della Terra, associato intimamente al concetto dell'attualismo:\nMeteorologia.\nHutton si \u00e8 interessato anche dei cambiamenti atmosferici. Nello stesso volume nel quale era apparso la \"\"Theory of the Earth\" \u00e8 contenuta anche la \"Theory of Rain\"\" (\"Teoria di Pioggia\"). Hutton si interess\u00f2 al problema se l'Umidit\u00e0 atmosferica, la quantit\u00e0 di vapore acqueo che pu\u00f2 essere contenuta nell'atmosfera aumenti con la temperatura e se pertanto, in presenza di due masse di aria con temperature differenti, una parte del vapore acqueo possa essere condensata e manifestarsi in forma visibile. Analizz\u00f2 i dati disponibili riguardo alla pioggia e al clima in regioni diverse del globo, e pervenne alla conclusione che la pioggia \u00e8 regolata da un lato dall'umidit\u00e0 dell'aria e dall'altro dal mescolamento di correnti di aria differenti negli strati pi\u00f9 alti dell'atmosfera."}
{"id": "1416367", "revid": "1718925", "url": "https://it.wikipedia.org/wiki?curid=1416367", "title": "Formula di Wilson-Sommerfeld", "text": "La formula di Wilson-Sommerfeld ha rappresentato un tentativo di miglioramento del modello dell'atomo di Bohr, portando alla definizione di un modello detto Bohr-Sommerfeld.\nDescrizione.\nIn questo modello si ipotizzava che gli elettroni viaggiassero intorno al nucleo in orbite ellittiche a differenza del modello di Bohr originale che ipotizzava orbite circolari. Per completare l'ipotesi, il modello Bohr-Sommerfeld contemplava un'aggiunta al vincolo sulla quantizzazione del momento angolare con un'addizionale vincolo di quantizzazione del raggio determinato attraverso la \"formula di vincolo della quantizzazione Wilson-Sommerfeld\": l'azione ridotta sull'orbita vale\ndove formula_2 \u00e8 il momento, formula_3 rappresenta il differenziale della generica funzione coordinata formula_4, formula_5 ed formula_6 \u00e8 la costante di Planck.\nIl modello attuale dell'atomo, noto come modello atomico ad orbitali, non avrebbe potuto essere formulato senza i modelli precedenti derivati dalle ipotesi di Bohr.\nEsempi.\nDalla formula di Wilson-Sommerfeld si pu\u00f2 riottenere banalmente la quantizzazione del momento angolare:\nLa funzione periodica del tempo \u00e8 in questo caso formula_8:\novvero\ncon formula_11.\nIn modo simile, dalla regola precedente si pu\u00f2 riottenere anche la legge di quantizzazione dell'energia di Planck formula_12. Infatti, per un oscillatore armonico unidimensionale l'energia totale pu\u00f2 essere scritta in termini di momento e posizione come\noppure\ndove formula_15\u00e8 la costante elastica della molla. In questo modo, l'integrale della formula di quantizzazione di Wilson-Sommerfeld pu\u00f2 essere valutato molto pi\u00f9 semplicemente; l'equazione precedente rappresenta infatti un'ellisse di semiassi formula_16 ed formula_17 nello spazio delle fasi \"x-px\". Dunque:\nMa formula_19 \u00e8 banalmente la frequenza dell'oscillazione, da cui segue che\novvero la legge di quantizzazione dell'energia proposta da Planck."}
{"id": "1416369", "revid": "767487", "url": "https://it.wikipedia.org/wiki?curid=1416369", "title": "Meeksi", "text": "Meeksi \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende un borgo (in estone \"alevik\"), Mehikoorma, e altre 8 localit\u00e0.\nAravu - Haavametsa - J\u00e4rvselja - J\u00f5epera - Meeksi - Meerapalu - Parapalu - R\u00f5ka - Sikakurmu"}
{"id": "1416376", "revid": "123882830", "url": "https://it.wikipedia.org/wiki?curid=1416376", "title": "Pierre-Jean De Smet", "text": "Biografia.\nProveniente da una ricca famiglia di Dendermonde (Belgio) imparentata coi Dusmet baroni de Smours, il giovane De Smet si appassion\u00f2 alle storie di Charles Nerinckx un prete missionario belga di ritorno dal Kentucky. Part\u00ec con lui per l'America nel 1821 e ad ottobre dello stesso anno entr\u00f2 al noviziato gesuita presso White Marsh nel Maryland. Pi\u00f9 tardi si trasfer\u00ec a Florissant nel Missouri, dove fu ordinato sacerdote il 23 settembre del 1827. Dal 1824 al 1830 egli, con il ruolo di prefetto presso il Seminario di Saint R\u00e9gis (Florissant), studi\u00f2 e si interess\u00f2 molto degli usi e costumi degli Amerindi.\nDal 1833 al 1837 rimase in Belgio per problemi di salute e si dedic\u00f2 alla ricerca di uomini e fondi per la missione del Missouri. I suoi viaggi nell'Ovest gli diedero l'opportunit\u00e0 di spendere buona parte della sua vita nell'esplorare ed organizzare missioni. Si impegn\u00f2 in un intenso lavoro missionario, specialmente tra i Waxhaws (o Teste Piatte). Successivamente fu inviato proprio presso i Waxhaws dal vescovo Giuseppe Rosati, che dopo tanto acconsent\u00ec alle frequenti richieste da parte dei Nez Perce e Waxhaws che volevano avere un \"Toga Nera\" (il nome con il quale i missionari cattolici erano conosciuti, appunto perch\u00e9 indossavano la talare nera).\nSi mosse da gruppo a gruppo, andava ogni volta che veniva invitato e per questo attravers\u00f2 in lungo e in largo le Montagne Rocciose da Nord a Sud pi\u00f9 di una volta, seminando pace tra le trib\u00f9 continuamente in guerra tra loro e difendendole dalle bande di coloni, usurpatori di terre. Riusc\u00ec a guadagnarsi la fiducia degli Amerindi come nessun altro 'uomo bianco' aveva saputo fare prima di allora. La fama di essere un vero amico degli indigeni, gli valse l'invito alla conferenza di pace di Fort Laramie del 1851, dove rappresentanti del governo statunitense negoziarono con i capi Cheyenne e Sioux l'autorizzazione in favore delle carovane di coloni per attraversare i propri territori in modo tale da poter raggiungere la costa Ovest. A causa delle continue infrazioni dell'accordo da parte dei bianchi, il patto croll\u00f2 nel 1862 ed i Sioux partirono sul 'sentiero di guerra': morirono pi\u00f9 di mille bianchi. Il presidente statunitense Abramo Lincoln, che De Smet incontr\u00f2 due volte, chiam\u00f2 'Toga Nera' affinch\u00e9 intervenisse ancora. Prima poco considerato dai generali bianchi sul campo, De Smet fu nominato 'Plenipotenziario Negoziatore' appena la situazione degener\u00f2: i Cheyenne e i Piedi Neri coinvolsero i Sioux nella loro ribellione. Durante la conferenza di Fort Rice, nel 1868, egli giunse ad un nuovo trattato di pace frutto di una mediazione diretta con Toro Seduto, il leggendario Grande Capo dei Sioux. De Smet ottenne uno straordinario prestigio ed influenza sugli Indiani, per i quali fu l'unico uomo bianco che non ebbe una 'lingua biforcuta'. Anche il generale dell'esercito bianco americano seppur con riluttanza ebbe a dire: \"gli Indiani hanno un reale affetto per 'Toga Nera\"'.\nGli ultimi anni.\nDe Smet fece un altro viaggio in Europa nel 1869 e visit\u00f2 un'ultima volta i Sioux nel 1870. Negli anni che rimasero la malattia lo port\u00f2 a risiedere a St. Louis dove mor\u00ec il 23 maggio del 1873. Egli \u00e8 sepolto a Florissant nel Missouri.\n\u00c8 doveroso aggiungere che, ancora una volta, le promesse fatte dall'amministrazione americana non durarono. Il conflitto esplose di nuovo nel 1876. Ma De Smet non era tanto lontano da li'..."}
{"id": "1416377", "revid": "73125", "url": "https://it.wikipedia.org/wiki?curid=1416377", "title": "M. F. Wolf", "text": ""}
{"id": "1416378", "revid": "767487", "url": "https://it.wikipedia.org/wiki?curid=1416378", "title": "M\u00e4ksa", "text": "M\u00e4ksa \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 la localit\u00e0 (in estone \"k\u00fcla\") di Melliste.\nLocalit\u00e0.\nOltre al capoluogo, il comune comprende altre 15 localit\u00e0:\nAruaia - Kaagvere - Kaarlim\u00f5isa - Kastre - M\u00e4letj\u00e4rve - Melliste - Poka - Sarakuste - Sudaste - Tammevaldma - Tigase - Vana-Kastre - Veskim\u00e4e - V\u00f5\u00f5pste - V\u00f5ruk\u00fcla"}
{"id": "1416379", "revid": "74173", "url": "https://it.wikipedia.org/wiki?curid=1416379", "title": "Belogorka", "text": "Belogorka (in lingua russa \u0411\u0435\u043b\u043e\u0433\u043e\u0440\u043a\u0430) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416384", "revid": "959853", "url": "https://it.wikipedia.org/wiki?curid=1416384", "title": "Antonov An-148", "text": "LAntonov An-148 (in caratteri cirillici \u0410\u043d\u0442\u043e\u043d\u043e\u0432 \u0410\u043d-148) \u00e8 un aereo di linea bimotore a getto ad ala alta di nuova generazione progettato dall'azienda ucraina OKB Antonov negli anni duemila.\nL'An-148 \u00e8 stato concepito per sostituire la flotta dei vecchi Antonov An-24, Tupolev Tu-134 e Yakovlev Yak-42 nelle rotte di corto-medio raggio.\nStoria.\nSviluppo.\nVerso la fine degli anni novanta ci si rese conto che il parco volante operativo nei paesi dell'ex blocco sovietico cominciava a risentire del peso degli anni, sia dal punto di vista progettuale che dal lavoro svolto. La disponibilit\u00e0 di tecnologia estera forn\u00ec l'occasione di progettare un nuovo velivolo che potesse essere concorrenziale con le aziende mondiali che gi\u00e0 operavano nel settore occidentale. L'ufficio di progettazione (OKB) Antonov riusc\u00ec quindi a presentare un velivolo che univa le esperienze dei precedenti progetti e un salto qualitativo tecnologico che portarono alla realizzazione dell'An-148.\nNel settembre 2004 venne firmato un accordo tra Antonov, il lessor russo Ilyushin Finance Company e gli impianti di Kiev, Charkiv e Vorone\u017e con il quale le aziende si impegnavano a cooperare nello sviluppo, nella produzione, nelle vendite e nel supporto tecnico. Nel 2005 Antonov concesse la produzione su licenza dell'An-148 alla VASO di Vorone\u017e.\nIl velivolo venne portato in volo per la prima volta il 17 dicembre 2004 ed esposto ai maggiori saloni aeronautici. Il buon consenso del pubblico \u00e8 maturato nell'acquisizione di numerosi contratti attualmente in fase di produzione e consegna. Il primo AN-148 assemblato negli stabilimenti di Vorone\u017e vol\u00f2 per la prima volta il 19 luglio 2009.\nIl primo An-148 ad entrare in servizio commerciale vol\u00f2 il 2 giugno 2009 per Aerosvit da Charkiv a Kiev. Il 21 dicembre 2009 entr\u00f2 in servizio con Rossija Airlines tra San Pietroburgo e Mosca. Al 2 giugno 2010 Aerosvit ha operato i voli di linea con gli aerei An-148 principalmente sulle rotte internazionali verso paesi dell'Unione Europea trasportando circa 38\u00a0249 passeggeri, mentre Rossija Airlines si concentr\u00f2 sull'attivit\u00e0 di voli di linea sulle rotte nazionali trasportando passeggeri in Russia.\nIl 25 febbraio 2010 - la compagnia aerea ucraina Aerosvit ha effettuato il primo volo di linea internazionale del An-148 sulla rotta Kiev, Ucraina - Varsavia, Polonia. L'aereo Antonov An-148 ha completato con successo tutte le procedure di certificazione per la navigazione secondo i criteri P-RNAV dell'Unione europea negli aeroporti di Helsinki in Finlandia e di Bergen in Norvegia.\nIl 28 aprile 2010 - il primo prototipo del Antonov An-148 venne portato in volo per un'ora e cinquanta minuti alla base di Antonov a Kiev in Ucraina.\nIl 14 ottobre 2010 - la Rossija Airlines ha comunicato che 28 aeroporti russi sono stati certificati per l'atterraggio e decollo del nuovo An-148. Nel futuro \u00e8 previsto l'ampliamento della rete degli aeroporti che possono gestire gli An-148 a 100 scali in tutta la Russia come prevede il programma dello sviluppo della rete degli aeroporti.\nIl 24 dicembre 2010 - la russa S7 Airlines, in collaborazione con Ilyushin Finance Co., ha installato nel proprio Centro di Formazione all'aeroporto di Mosca-Domodedovo un Flight Training Device di livello D con i sistemi di mobilit\u00e0 e di visualizzazione per la preparazione e la certificazione dei piloti per gli aerei Antonov An-148.\nIl 20 marzo 2013 il primo Antonov An-158 di serie con la capacit\u00e0 di trasporto di 99 passeggeri si alz\u00f2 in volo prima di consegna. Il 18 aprile 2013 il primo Antonov An-158 \u00e8 stato consegnato alla Cubana de Aviaci\u00f3n.\nA marzo 2018 il Servizio Federale per la Supervisione dei Trasporti russo ha ordinato l'interdizione al volo in Russia per tutti gli An-148 come conseguenza dell'incidente dell'11 febbraio 2018. A maggio dello stesso anno Cubana lascia a terra i suoi sei An-158 come conseguenza di vari problemi tecnici, tra i quali vengono citati la carenza e inaffidabilit\u00e0 di componenti e algoritmi dei computer, difetti nel disegno e nella produzione, problemi rilevanti ai sistemi di controllo, cricche e temperature oltre il normale nei motori.\nIl 17 ottobre 2018 ha effettuato il suo primo volo l'ultimo An-148 costruito su licenza in Russia; l'interruzione della produzione \u00e8 attribuibile alle difficolt\u00e0 nell'ottenere le componenti provenienti dall'Ucraina, come conseguenza della guerra del Donbass, che hanno comportato un ritardo nelle consegne e una diminuzione degli ordini.\nTecnica.\nL'Antonov 148 \u00e8 stato sviluppato a partire dagli anni '90 dall'Antonov An-74TK-300 allungandone la fusoliera e ridisegnandone le ali e il muso.\nL'aereo \u00e8 stato designato per gli aeroporti regionali e per le piste aeroportuali non asfaltate, per questo motivo i propulsori del velivolo sono stati rialzati dalla superficie della terra per evitare la possibile ingestione di corpi estranei che si alzano dalla pista durante le fasi di atterraggio e decollo. La lunghezza di pista minima necessaria per l'atterraggio di un Antonov An-148 \u00e8 di 1\u00a0070\u00a0m.\nL'aereo \u00e8 equipaggiato con un sistema fly-by-wire ed \u00e8 dotato di class cockpit, che gli consentono di operare ognitempo secondo le regole del volo a vista e le regole del volo strumentale anche su rotte trafficate. L'aereo \u00e8 dotato di una propria scaletta retraibile.\nL'aereo \u00e8 stato progettato secondo le norme FAR-25, JAR-25 del capitolo IV della ICAO per la rumorosit\u00e0 e dell'allegato 16 libro II per le emissioni ambientali dei motori.\nIl progetto \u00e8 stato concepito e si realizza nel ambiente digitale CALS, CADDS-5 secondo i criteri ISO 9000/9001-2000.\nVarianti.\nAn-148SP.\nAn-148SP o An-148 Special-purpose include:\nAn-158.\nVersione con fusoliera allungata di 1,7 metri per trasportare fino a 99 persone in classe singola, dotata di winglets e autonomia di 2 500 km.\nUtilizzatori.\nGli utilizzatori di Antonov 148 nel 2020 sono:\nCivili.\n Cuba\nMilitari.\n Russia\nGovernativi.\n Russia\n Ucraina"}
{"id": "1416385", "revid": "74173", "url": "https://it.wikipedia.org/wiki?curid=1416385", "title": "Novosiberskaja", "text": "Novosiberskaja (in lingua russa \u041d\u043e\u0432\u043e\u0441\u0438\u0432\u0435\u0440\u0441\u043a\u0430\u044f) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416387", "revid": "767487", "url": "https://it.wikipedia.org/wiki?curid=1416387", "title": "Nikol'skoe (Oblast' di Leningrado)", "text": "Nikol'skoe, (), \u00e8 una citt\u00e0 della Russia, sul fiume Tosna, nell'Oblast' di Leningrado, che si trova a 40 chilometri a sud-est di San Pietroburgo. Fu fondata nel 1710 su ordine di Pietro il Grande."}
{"id": "1416391", "revid": "767487", "url": "https://it.wikipedia.org/wiki?curid=1416391", "title": "N\u00f5o", "text": "N\u00f5o \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende un altro borgo, T\u00f5ravere, e 20 localit\u00e0 (in estone \"k\u00fcla\"):\nAiamaa - Altm\u00e4e - Etsaste - Enno - Illi - J\u00e4riste - K\u00e4\u00e4ni - Keeri - Ketneri - Kolga - Laguja - Luke - Meeri - N\u00f5giaru - Sassi - Tamsa - Unipiha - Uuta - Vissi - Voika"}
{"id": "1416392", "revid": "74173", "url": "https://it.wikipedia.org/wiki?curid=1416392", "title": "Miny", "text": "Miny (in lingua russa \u041c\u0438\u043d\u044b) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416393", "revid": "1543377", "url": "https://it.wikipedia.org/wiki?curid=1416393", "title": "Classe Al Assad", "text": "Le unit\u00e0 classe Al Assad sono state delle corvette tipo Fincantieri in servizio nella Marina militare libica costruite in Italia dalla Fincantieri.\nLa Libia fu il primo committente di queste unit\u00e0 litoranee di attacco veloci che entrarono in servizio nella marina libica alla fine degli anni settanta.\nLe unit\u00e0 libiche, inizialmente denominate classe Wadi M'ragh avevano un dislocamento di 550 tonnellate ed erano dotate di quattro missili OTOMAT Mk I, un cannone da 76 Compatto a prua, sei tubi lanciasiluri per siluri leggeri ASW da 324mm in due impianti tripli, e una torre binata Oerlikon-OTO da 35/90mm antiaerea a poppa.\nSono state abbandonate agli inizi degli anni novanta a causa delle loro cattive condizioni generali dovute alla mancanza di manutenzione."}
{"id": "1416394", "revid": "74173", "url": "https://it.wikipedia.org/wiki?curid=1416394", "title": "Kletno", "text": "Kletno (in lingua russa \u041a\u043b\u0435\u0442\u043d\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416398", "revid": "1543377", "url": "https://it.wikipedia.org/wiki?curid=1416398", "title": "Classe Esmeraldas", "text": "Le unit\u00e0 della Classe Esmeraldas sono delle corvette tipo Fincantieri in servizio con la Marina dell'Ecuador costruite in Italia dalla Fincantieri per l'esportazione.\nCaratteristiche.\nLe \"Esmeraldas\", come le altre corvette della Fincantieri, hanno la compartimentazione dello scafo divisa da dieci paratie con la possibilit\u00e0 di avere tre compartimenti allagati contigui ed un sistema ad alette fisse non retrattili che consente di ridurre il rollio da 30 a 3 gradi, con beneficio l'equipaggio e per i sensori di bordo. Il torrione, piuttosto grande, \u00e8 posto anteriormente, seguito da un albero piuttosto alto, con il blocco della sovrastruttura che si interrompe.\nIl progetto di queste unit\u00e0 risale al 1975 e la Libia fu il primo committente di queste unit\u00e0 che entrate in servizio nella marina militare libica alla fine degli anni settanta.\nLe unit\u00e0 libiche denominate inizialmente Classe Wadi M'ragh e poi Classe Al Assad al momento della consegna, avevano un dislocamento di 550 tonnellate ed erano dotate di quattro missili OTOMAT, un cannone da 76 Compatto, sei siluri ASW ed una torre binata OTO-Oerlikon da 35/90mm antiaerea a poppa.\nLe Esmeraldas hanno visto un aumento del dislocamento a 650 tonnellate, e hanno ottenuto in tal modo un lanciamissili Aspide a quattro celle, sei missili MM.40 Exocet a centro nave e un sistema CIWS Dardo da 40/70mm in una torretta binata al posto del sistema precedente per la difesa antiaerea di punto; fu un miglioramento sensibile, grazie ad una riserva di munizioni di circa 760 colpi invece di 224 e all'adozione di spolette di prossimit\u00e0 per i colpi a seguito. Sulle Esmeraldas \u00e8 presente anche una piattaforma per un elicottero leggero, generalmente un Bell 206, sistemata letteralmente sopra la bassa sovrastruttura poppiera, tra l'Aspide e il CIWS Dardo, con a lato i lanciasiluri leggeri. Queste caratteristiche ne facevano delle unit\u00e0 multiruolo. Nelle Esmeraldas i \"Teseo\" sono stati sostituiti con i missili francesi \"Exocet MM.40\" in quanto gli \"Exocet\", in presenza della piattaforma per gli elicotteri, avevano una compattezza sufficiente per essere sistemate al centro della nave\nUnit\u00e0.\nL'Ecuador fu il secondo committente di queste unit\u00e0 che, ordinate nel 1978 ed entrate in servizio all'inizio degli anni ottanta, ad oggi sono ancora in servizio nella marina dell'Ecuador."}
{"id": "1416399", "revid": "466539", "url": "https://it.wikipedia.org/wiki?curid=1416399", "title": "Len Wiseman", "text": "Biografia.\nNato in California, inizia la sua carriera come assistente trovarobe per i film \"Stargate\" e \"Independence Day\", in seguito dirige alcune pubblicit\u00e0 per la PlayStation e alcuni videoclip per gruppi come Megadeth e Static-X. Debutta alla regia nel 2003 con \"Underworld\", sul set del quale conosce l'attrice protagonista Kate Beckinsale che sposa nel maggio del 2004. Torna a dirigere la moglie nel 2006 in \"\".\nNel 2007 dirige Bruce Willis nel quarto capitolo della saga di Die Hard, intitolato \"Die Hard - Vivere o morire\". Ha lavorato al prequel \"Underworld - La ribellione dei Lycans\" e al quarto capitolo della saga \"Underworld - Il risveglio\". Nel 2012 dirige \"Total Recall - Atto di forza\", remake di \"Atto di forza\". Nel 2019 \u00e8 co-produttore esecutivo della serie televisiva \"Swamp Thing\", tratta dall'omonimo fumetto \"DC Comics\", per la piattaforma \"DC Universe\". "}
{"id": "1416401", "revid": "35647", "url": "https://it.wikipedia.org/wiki?curid=1416401", "title": "Antonio Iuliano", "text": ""}
{"id": "1416404", "revid": "226458", "url": "https://it.wikipedia.org/wiki?curid=1416404", "title": "Classe Wadi M'ragh (corvetta)", "text": ""}
{"id": "1416409", "revid": "767487", "url": "https://it.wikipedia.org/wiki?curid=1416409", "title": "Peipsi\u00e4\u00e4re", "text": "Peipsi\u00e4\u00e4re \u00e8 un comune rurale dell'Estonia meridionale, nella contea di Tartumaa, affacciato sul Lago dei Ciudi (in estone \"Peipsi j\u00e4rv\"). Il centro amministrativo \u00e8 il borgo (in estone \"alevik\") di Kolkja.\nLocalit\u00e0.\nOltre al capoluogo, il comune comprende altri due borghi, Kasep\u00e4\u00e4 e Varnja, e 2 localit\u00e0 (in estone \"k\u00fcla\"), Savka e Sipelga"}
{"id": "1416411", "revid": "446353", "url": "https://it.wikipedia.org/wiki?curid=1416411", "title": "Classe Laksamana", "text": "Le unit\u00e0 della classe Laksamana sono delle corvette tipo Fincantieri in servizio nella Regia Marina Malese costruite in Italia dalla Fincantieri. Le unit\u00e0 erano state costruite inizialmente per l'Iraq.\nCostruzione.\nAgli inizi degli anni ottanta l'Iraq aveva commissionato ai cantieri italiani sei corvette, quattro unit\u00e0 tipo Lupo ed una nave da rifornimento tipo Stromboli. Un contratto di simili proporzioni negli stessi anni era stato stipulato dall'Argentina con la Germania, avendo ordinato gli argentini ai cantieri tedeschi ben dieci unit\u00e0 tipo MEKO di cui sei corvette MEKO 140 e quattro fregate MEKO 360.\nLe sei corvette erano allestite due in versione multiruolo, con piattaforma per elicottero e hangar telescopico, denominate Classe ibn Nusayr, e quattro in versione da attacco rapido, denominate Classe al Walid.\nLe due corvette multiruolo erano state consegnate nel 1986 e subito poste sotto sequestro per via del conflitto Iran-Iraq. Con la fine del conflitto con l'Iran, nel 1990 le quattro corvette da attacco rapido vennero ultimate e dopo la consegna avrebbero dovuto lasciare l'Italia insieme alle due corvette multiruolo, ma tutto venne bloccato con l'inizio della Guerra del Golfo.\nLe Lupo irachene finirono per essere acquistate dalla Marina Militare Italiana che li mise in servizio come pattugliatori di squadra, mentre la \"Agnadayn\", la nave tipo \"Stromboli\" sin dal 1986 era stata internata ad Alessandria d'Egitto e potrebbe essere riciclata ad usi civili.\nLe due corvette multiruolo essendo gi\u00e0 state consegnate erano diventate di propriet\u00e0 della Marina irachena e lo Stato italiano avrebbe potuto impossessarsene solo con un atto di guerra, per cui le due navi sono state internate e in seguito all'embargo sono rimaste ormeggiate all'Arsenale di La Spezia continuando a battere bandiera irachena, e su di esse vive da anni un ridotto equipaggio iracheno, in attesa che si risolva la questione. L'Iraq mantiene a bordo di ciascuna di queste unit\u00e0 un equipaggio di dodici uomini, composto da un ammiraglio, un ufficiale e dieci sottufficiali, che cambiano ogni sei-otto mesi. Dopo la guerra del golfo del 2003 e la caduta di Saddam Hussein sembrava che la situazione potesse sbloccarsi, ma ormai queste navi erano delle vere e proprie carrette, avendo effettuato solamente due uscite di prova in mare prima della consegna avvenuta nel 1986 e non avendo mai avuto alcuna manutenzione; si era anche parlato di trasformarle in pattugliatori per la nuova marina irachena, ma la cosa non ha avuto seguito, mentre l'Iraq ha ordinato ai cantieri italiani quattro pattugliatore del tipo Saettia, in uso nella Guardia Costiera italiana, il primo dei quali, denominato \"Fateh\" \u00e8 stato consegnato nel maggio 2009, il secondo, denominato Al Nasir, \u00e8 stato consegnato il 9 ottobre 2009.\nLe due corvette sono attualmente ormeggiate presso l'Arsenale di La Spezia. Il 16 maggio 2014 \u00e8 stato firmato a Baghdad quello che Fincantieri un accordo quadro tra la Fincantieri e il Governo iracheno per chiudere la vertenza relativa alle due corvette per il rifacimento e la messa in servizio delle due imbarcazioni. All'accordo firmato tra il Direttore Navi Militari di Fincantieri Alberto Maestrini e il Ministro delle Finanze ad interim irakeno Safa'a Al Deen Mohammed al Safi, seguir\u00e0 il perfezionamento dei relativi contratti dei lavori che avranno luogo presso i cantieri liguri del Gruppo.\nMalesia.\nLe quattro corvette allestite in versione da attacco rapido, non essendo state ancora consegnate agli irakeni, vennero requisite dallo stato italiano ed acquistate dalla Malesia per la propria forza navale dopo essere state rimesse in efficienza dai cantieri navali. Le unit\u00e0 nella Marina della Malesia costituiscono la \"Classe Laksamana\". Il contratto per le prime due unit\u00e0 venne siglato nell'ottobre 1995, cui fece seguito un contratto per altre due unit\u00e0 stipulato nel febbraio 1997. Le prime unit\u00e0 sono entrate in servizio nella Tentera Laut Diraja Malaysia, la Reale Marina della Malesia, nel 1997 e le altre due nel 1999.\nPropulsione.\nLa propulsione \u00e8 costituita da motori diesel MTU, capaci di superare i 6000 HP per brevi periodi e di erogarne circa 5000 continuativi che assicurano una velocit\u00e0 elevata e soprattutto un raggio d'azione di 4000 miglia nautiche a 15 nodi o 15 giorni circa di permanenza in mare. A tutti gli effetti queste navi sono state pensate come mini-fregate piuttosto che come grosse motocannoniere missilistiche. La velocit\u00e0 massima \u00e8 di 36 nodi, ma solo in condizioni di dislocamento leggero, mentre la velocit\u00e0 tipica in condizioni tropicali con la nave pienamente equipaggiata \u00e8 di circa 32 nodi.\nElettronica.\nLa dotazione elettronica comprende il radar di ricerca aerea e di superficie \"RAN 12L/X\" che opera in banda D/I ed il radar di navigazione Kelvin Hughes 1007 che opera in \"banda I\". Le unit\u00e0 sono dotate di sistema GPS.\nLa dotazione di ESM/ECM consiste nel radar di intercettazione \"INS-3\" ed il radar jammer \"TQN-2\" e sono anche presenti due lanciarazzi chaff/flare SCLAR.\nIl sonar, del tipo a scafo di attacco e ricerca attiva, \u00e8 il modello ASO 94-41 della \"Atlas Elektronik\".\nArmamento.\nL'armamento artiglieresco \u00e8 costituito da un cannone polivalente Otobreda da 76/62mm e un CIWS Breda Dardo da 40mm in un complesso binato per la difesa aerea di punto.\nLa dotazione missilistica \u00e8 costituita da un lanciamissili quadruplo Albatros per una dotazione di dodici missili Aspide per la difesa aerea a lungo raggio e quattro lanciamissili OTOMAT, per missili antinave Teseo, che prendono tutta la poppa costringendo a spostare il CIWS a centro nave, appena dietro al lanciamissili Albatros per gli Aspide.\nL'armamento \u00e8 completato da due lanciasiluri tripli tipo MK 32, per siluri leggeri da 324mm, sistemati a centro della nave."}
{"id": "1416412", "revid": "289247", "url": "https://it.wikipedia.org/wiki?curid=1416412", "title": "Brasileirao", "text": ""}
{"id": "1416417", "revid": "1543377", "url": "https://it.wikipedia.org/wiki?curid=1416417", "title": "Pietra di Bologna (alchimia)", "text": "La Pietra di Bologna \u00e8 una pietra fosforescente costituita da barite tipica del Monte Paderno sui colli di Bologna.\nStoria.\nLe prime notizie risalgono ai primi anni del XVII secolo, quando il ciabattino bolognese Vincenzo Casciarolo, alchimista dilettante, trov\u00f2 alla base del Monte Paderno, sui colli di Bologna, una strana pietra. Casciarolo scopr\u00ec che la pietra, dopo essere stata calcinata nel carbone, aveva la capacit\u00e0 di trattenere la luce del sole e riemetterla per un certo tempo. \nSeppure la fosforescenza fosse nota gi\u00e0 dall'antichit\u00e0 (ne avevano parlato, fra gli altri, Plinio il Vecchio e Alberto Magno) la scoperta di Casciarolo, datata tra il 1602 e il 1604, attrasse l'interesse degli scienziati. In seguito a questa scoperta, il misterioso materiale divenne noto come Pietra di Bologna, o a volte come \"pietra luciferina\", \"pietra di luna\", \"spongia lucis\" (spugna di luce), \"lapis illuminabilis\" (\"pietra illuminabile\"), \"lapis lucifer\" e \"pietra fosforica\"(in entrambi i casi, \"portatrice di luce\") e \"phosphorus\". La pietra era costituita da barite che, una volta macinata e calcinata, si trasforma in solfuro di bario.\nLa pietra fosforica compare citata per la prima volta da Giulio Cesare La Galla nel 1612, che per\u00f2 ne d\u00e0 solo un accenno sommario. Per una descrizione del processo di preparazione della fosforescenza bisogna attendere dieci anni, quando Pietro Poterio, nel 1622, pubblica il \"Pharmacopea Spagyryca\" (Iacobi Montis, Bologna). \nPoterio attribuisce la scoperta a Scipio Bagatello, noto alchimista bolognese, che l'avrebbe bruciata cercando di ricavarne oro; nell'opera non viene citato il nome di Casciarolo, che sarebbe stato accreditato solo nel 1634 grazie a due lettere pubblicate da Majolino Bisaccione (1582-1663) e da Ovidio Montalbani (1602-1671), il quale propose anche di denominare il materiale \"lapis casciarolanus\". \nNel 1640, con la pubblicazione da parte del \"Litheosforus sive de Lapide Bononiensis\" (Udine) di Fortunio Liceti (1577-1657), la storia di Casciarolo ottiene dignit\u00e0 di pubblicazione, e all'umile ciabattino-alchimista viene attribuito il merito di averla trovata, di averne scoperte le propriet\u00e0 e di aver mostrato la pietra a Bagatello. Liceti, inoltre, si serve del fenomeno luminoso della pietra di Bologna per attaccare la cosmologia di Galileo Galilei e fondarne una propria: la pietra, secondo la ricostruzione del Liceti, proverrebbe dalla Luna, che non sarebbe un astro simile a quello terrestre, ma avrebbe capacit\u00e0 di emissione di luce propria.\nBagatello, a sua volta, ne avrebbe mostrati dei campioni a vari scienziati, e di mano in mano esemplari della pietra sarebbero giunti a vari sovrani e anche a Galileo Galilei. Si diffuse cos\u00ec la conoscenza delle propriet\u00e0 del materiale, che ancora per\u00f2 non poteva essere realizzato artificialmente. \nIl mondo alchemico si sforz\u00f2 di comprendere le propriet\u00e0 della pietra: Niccol\u00f2 Cabeo e Athanasius Kircher avanzarono l'ipotesi che la pietra fosse come un magnete per la luce, e che si comportasse come le calamite si comportano con il ferro. Galileo scrisse della pietra, confutando una parte del testo di Liceti che attribuiva le propriet\u00e0 luminose al \"candor lunare\".\nIl \"Corso di Chimica\" di Nicol\u00f2 Lemery (1645-1715) conteneva alcune tavole relative alla Pietra di Bologna. Oltre alla storia della pietra, nell'opera vi \u00e8 un resoconto delle propriet\u00e0 e la spiegazione dettagliata di come trarne il fosforo luminoso, oltre a una teoria che provava a spiegarne la luminosit\u00e0. L\u00e9mery, tuttavia, smentisce i suoi predecessori, affermando che con i metodi usati finora non era possibile ottenere i risultati documentati da Poterio e Liceti.\nNel \"Dictionnaire de Chimie\" di Pierre-Joseph Macquer (Parigi, Lacombe, 1769) \u00e8 presente un'ampia descrizione della \"Pierre de Boulogne\". Le sue propriet\u00e0 vengono analizzate in un'ottica ancora prettamente alchemica, con riferimenti alla teoria del flogisto, riprendendo ipotesi avanzate da Andreas Sigismund Marggraf e da Georg Ernst Stahl.\nJohann Wolfgang von Goethe, nel suo \"Viaggio in Italia\" (1786-1788), quando raggiunse Bologna vide la pietra e ne fu affascinato. Ne recuper\u00f2 degli esemplari, e la cit\u00f2 ne \"I dolori del giovane Werther\""}
{"id": "1416426", "revid": "729019", "url": "https://it.wikipedia.org/wiki?curid=1416426", "title": "Piirissaare", "text": "Piirissaare \u00e8 un'isola e un comune rurale dell'Estonia meridionale, nella contea di Tartumaa. Sorge nella parte meridionale del Lago Peipsi e il centro amministrativo \u00e8 la localit\u00e0 (in estone \"k\u00fcla\") di Tooni.\nStoria.\nL'isola inizia ad essere permanentemente abitata durante la Grande guerra del Nord da un gruppo di ortodossi in seguito alle riforme religiose del patriarca di Mosca Nikon. Larga parte degli abitanti dell'isola sono ancora oggi di questa confessione.\nI maggiori danni all'isola furono inflitti nel febbraio 1944 dalla Luftwaffe, durante la Seconda guerra mondiale.\nFrazioni.\nTre villaggi sono presenti sull'isola, Piiri, Saare e Tooni e formano il comune di Piirissaare. Il numero degli abitanti \u00e8 crollato dai circa 700 del 1920 agli 86 del 2006. Attualmente le principali attivit\u00e0 sono la pesca e la coltivazione di cipolle."}
{"id": "1416433", "revid": "110157", "url": "https://it.wikipedia.org/wiki?curid=1416433", "title": "Los Cabos", "text": "Los Cabos \u00e8 uno dei 5 comuni dello stato della Bassa California del Sud (Messico); si estende per un'area di 3.451,51\u00a0km\u00b2 con una popolazione di 164.162 abitanti secondo il censimento del 2005. Confina: a Nord e a Nord-Ovest con il comune di La Paz, a est e a sud con il Golfo di California e a ovest con l'Oceano Pacifico. A capo del comune c'\u00e8 la citt\u00e0 di San Jos\u00e9 del Cabo.Nel 2012 si \u00e8 svolto il settimo summit dei Paesi del G20.\nLocalit\u00e0 balneari.\nSotto la giurisdizione di questo comune ci sono molte localit\u00e0 balneari tra le pi\u00f9 famose del Messico che insieme vengono chiamate Costa d'Oro del Messico e sono:"}
{"id": "1416447", "revid": "767487", "url": "https://it.wikipedia.org/wiki?curid=1416447", "title": "Puhja", "text": "Puhja \u00e8 un comune rurale dell'Estonia meridionale, nella contea di Tartumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende un altro borgo, Ulila, e 17 localit\u00e0 (in estone \"k\u00fcla\"):\nH\u00e4rjanurme - J\u00e4rvak\u00fcla - Kaimi - Kurek\u00fcla - M\u00e4eselja - M\u00f5isanurme - Nasja - Palup\u00f5hja - Porik\u00fcla - R\u00e4msi - Ridak\u00fcla - Saare - T\u00e4nnassilma - Teilma - Vihavu - V\u00f5llinge - V\u00f5sivere"}
{"id": "1416457", "revid": "713168", "url": "https://it.wikipedia.org/wiki?curid=1416457", "title": "Giovanni Andrea Doria", "text": ""}
{"id": "1416471", "revid": "1632387", "url": "https://it.wikipedia.org/wiki?curid=1416471", "title": "Discorso alle truppe a Tilbury", "text": "Il discorso alle truppe a Tilbury fu pronunciato il 9 agosto del 1588 dalla regina Elisabetta I d'Inghilterra alle truppe riunitesi a Tilbury nell'Essex, in attesa che si scontrassero con la terribile Armada Spagnola.\nElisabetta, indossando il corsetto di un'armatura su un abito bianco e impugnando uno scettro d'argento, pass\u00f2 in rassegna le truppe cavalcando un destriero di colore bianco.\nMitologia.\nIl \"glorioso discorso\" di Elisabetta ha comprensibilmente generato una certa mitologia ed \u00e8 spesso stato raffigurato in dipinti e ripreso in opere teatrali e cinematografiche. Si veda ad esempio Elizabeth (film 1998)."}
{"id": "1416472", "revid": "767487", "url": "https://it.wikipedia.org/wiki?curid=1416472", "title": "Rannu", "text": "Rannu \u00e8 un comune rurale dell'Estonia meridionale, nella contea di Tartumaa, affacciato sul Lago di V\u00f5rts. Il centro amministrativo \u00e8 la localit\u00e0 (in estone \"k\u00fcla\") di Vallapalu.\nLocalit\u00e0.\nIl comune comprende due borghi (in estone \"alevik\"), Kurek\u00fcla e Rannu, e altre 16 localit\u00e0:\nErvu - J\u00e4rvek\u00fcla - Kaarlij\u00e4rve - Kipastu - Koopsi - Kulli - Neemisk\u00fcla - Noorma - Paju - Sangla - Suure-Rakke - Tamme - Utukolga - Vallapalu - Vehendi - Verevi - V\u00e4ike-Rakke"}
{"id": "1416495", "revid": "830939", "url": "https://it.wikipedia.org/wiki?curid=1416495", "title": "Nicola Laonico Calcocondiles", "text": ""}
{"id": "1416508", "revid": "62004", "url": "https://it.wikipedia.org/wiki?curid=1416508", "title": "Jos\u00e9 Andrade", "text": ""}
{"id": "1416513", "revid": "62004", "url": "https://it.wikipedia.org/wiki?curid=1416513", "title": "Rub\u00e9n Walter Paz", "text": ""}
{"id": "1416514", "revid": "287204", "url": "https://it.wikipedia.org/wiki?curid=1416514", "title": "Elias Figueroa", "text": ""}
{"id": "1416516", "revid": "28592", "url": "https://it.wikipedia.org/wiki?curid=1416516", "title": "Lago dei \u010cudi", "text": ""}
{"id": "1416518", "revid": "729019", "url": "https://it.wikipedia.org/wiki?curid=1416518", "title": "SS.12/AS.12", "text": "I missili SS.12 e AS.12 sono due varianti dello stesso missile: SS (superficie - superficie) e AS (aria-superficie). Lanciabili da elicotteri, la versione SS.12 venne usata contro i mezzi corazzati, mentre la versione AS.12 venne usata in ASuW.\nSviluppato a partire dagli anni cinquanta come arma superficie-superficie, ne venne allo stesso tempo sviluppata una versione navale. I lanci di prova iniziarono nel 1956, mentre le prove dell'AS.12 in versione aviolanciabile iniziarono nel 1957\nNella Marina Militare ha trovato impiego sugli AB-212 imbarcati sulle unit\u00e0 navali ed \u00e8 stato anche usato da entrambi i belligeranti durante la Guerra delle Falklands."}
{"id": "1416519", "revid": "339392", "url": "https://it.wikipedia.org/wiki?curid=1416519", "title": "Fabian Nestor Canobbio Bentaberry", "text": ""}
{"id": "1416524", "revid": "74173", "url": "https://it.wikipedia.org/wiki?curid=1416524", "title": "Malye Sludicy", "text": "Malye Sludici (in lingua russa \u041c\u0430\u043b\u044b\u0435 \u0421\u043b\u0443\u0434\u0438\u0446\u044b) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416527", "revid": "211141", "url": "https://it.wikipedia.org/wiki?curid=1416527", "title": "Malye Sludici", "text": ""}
{"id": "1416531", "revid": "74173", "url": "https://it.wikipedia.org/wiki?curid=1416531", "title": "Bol'\u0161ie Sludicy", "text": "Bol'\u0161ie Sludicy (in lingua russa \u0411\u043e\u043b\u044c\u0448\u0438e \u0421\u043b\u0443\u0434\u0438\u0446\u044b) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416533", "revid": "211141", "url": "https://it.wikipedia.org/wiki?curid=1416533", "title": "Bol'\u0161ie Sludici", "text": ""}
{"id": "1416534", "revid": "120504159", "url": "https://it.wikipedia.org/wiki?curid=1416534", "title": "Jai alai", "text": "La jai alai in lingua basca o cesta punta in lingua castigliana \u00e8 una specialit\u00e0 sferistica di palla basca.\nL'espressione basca \"jai alai\" (coniata nel 1875 dallo scrittore basco Serafin Baroja) significa \"festa allegra\", mentre \"cesta punta\" in castigliano significa \"cesta appuntita\" alludendo alla \"chistera\" utilizzata nel gioco. Questo sport \u00e8 praticato in diverse nazioni e in Italia lo sferisterio pi\u00f9 noto dove gareggiano i professionisti \u00e8 a Milano.\nRegolamento.\nLe forme di gioco dei professionisti sono due: individuale e doppio. Il campo, in sferisterio al coperto o all'aperto, \u00e8 costituito da uno spazio rettangolare, lungo tra 54 e 60\u00a0m., delimitato da un muro frontale che si estende lateralmente a sinistra e posteriormente ai giocatori. Questo sport \u00e8 praticato con una specie di cesta in vimini o plastica a forma affusolata detta \"chistera\", lunga circa 63\u201370\u00a0cm. e di peso massimo 6 etti, che nella sua cavit\u00e0 pu\u00f2 contenere una palla di cuoio caprino del peso di circa 125-140 g. Gli atleti devono lanciare energicamente la palla verso il muro frontale affinch\u00e9 il rimbalzo sia incontrollabile dagli avversari: la palla raggiunse la velocit\u00e0 di 302\u00a0km/h durante una partita nel 1979.\nA causa delle alte velocit\u00e0 della palla, \u00e8 obbligatorio indossare i caschi per tutti i giocatori: dai principianti ai professionisti. La partita \u00e8 vinta da chi totalizza 35 punti. Nella variante chiamata \"remonte\", che differisce poco dall'originaria, la partita \u00e8 vinta da chi totalizza 40 punti.\nI campioni.\nTra i professionisti di sempre ricordiamo i seguenti campioni:\nspecialisti della variante \"remonte\":"}
{"id": "1416536", "revid": "74173", "url": "https://it.wikipedia.org/wiki?curid=1416536", "title": "Chajmino", "text": "Chajmino (in lingua russa \u0425\u0430\u0439\u043c\u0438\u043d\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416540", "revid": "74173", "url": "https://it.wikipedia.org/wiki?curid=1416540", "title": "Poro\u017eek", "text": "Poro\u017eek (in lingua russa \u041f\u043e\u0440\u043e\u0436\u0435\u043a) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416542", "revid": "74173", "url": "https://it.wikipedia.org/wiki?curid=1416542", "title": "Savkino", "text": "Savkino (in lingua russa \u0421\u0430\u0432\u043a\u0438\u043d\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416546", "revid": "123483976", "url": "https://it.wikipedia.org/wiki?curid=1416546", "title": "Brosme brosme", "text": "Brosme brosme (), comunemente chiamato brosme o brosmio (G.U. della Repubblica Italiana 2\u00aa Serie speciale - n. 59 del 01/08/2019 - Decisione Delegata (UE) 2019/910 del 13/03/2019), \u00e8 un pesce osseo marino, appartenente alla famiglia Lotidae. \u00c8 l'unica specie del genere Brosme.\nDistribuzione e habitat.\nSpecie a distribuzione molto nordica; \u00e8 endemica dell'Oceano Atlantico settentrionale. Si incontra lungo le coste atlantiche del Canada del nord arrivando a sud fino al New Jersey, \u00e8 rara nei mari della Groenlandia meridionale. Nella parte orientale dell'Atlantico \"Brosme brosme\" \u00e8 presente nelle acque che circondano l'Islanda, nel Mar del Nord settentrionale e lungo le coste britanniche occidentali (non pi\u00f9 a sud dell'Irlanda settentrionale) proseguendo fino all'estremo nord norvegese e al mare di Barents.\nVive solitaria in piccoli gruppi su fondi rocciosi o ciottolosi lontani dalle coste della piattaforma continentale esterna o della scarpata continentale superiore, di solito tra 100 e 400 metri (con segnalazioni tra 18 e 1000 metri). Raramente presente in ambienti sabbiosi o fangosi. In Norvegia \u00e8 frequente nei pressi delle gorgonie. Popola acque a temperature tra 0 e 10\u00a0\u00b0C.\nDescrizione.\nHa un aspetto abbastanza simile alla bottatrice. Il corpo \u00e8 allungato, quasi anguilliforme. Le mascelle hanno pi\u00f9 o meno la stessa lunghezza. \u00c8 presente un barbiglio sul mento la cui lunghezza \u00e8 pari al diametro dell'occhio. La pinna dorsale \u00e8 unica e molto lunga, si estende dalla pinna pettorale fino al peduncolo caudale. Anche la pinna anale \u00e8 lunga, parte un po' pi\u00f9 indietro della met\u00e0 del corpo. La dorsale e l'anale sono unite da una membrana alla pinna caudale, che \u00e8 distinta, piccola e rotonda. Pinne ventrali piccole, senza raggi allungati o filamentosi. Il colore \u00e8 brunastro, rossastro o verdastro (talvolta giallastro) pi\u00f9 chiaro nella parte ventrale. Le pinne caudale, dorsale ed anale hanno un bordo scuro che a sua volta \u00e8 bordato esternamente da un margine biancastro. I giovanili hanno 6 bande giallastre trasversali.\nLa lunghezza massima nota \u00e8 di 120\u00a0cm, mediamente misura attorno a 50\u00a0cm. Il peso massimo registrato \u00e8 di 30\u00a0kg.\nBiologia.\nVive fino a 20 anni. \u00c8 un animale sedentario, effettua solo modesti spostamenti verticali.\nRiproduzione.\nLa maturit\u00e0 sessuale viene raggiunta a 8-10 anni di vita. \u00c8 una specie estremamente prolifica: una femmina di media taglia depone circa 2.000.000 di uova. La riproduzione avviene in primavera e all'inizio dell'estate in aree particolari poste tra 100 e 500 metri di profondit\u00e0. Le uova e le larve sono pelagiche fino ad una lunghezza di 5\u00a0cm dopo di che acquisiscono lo stile di vita bentonico degli adulti. L'accrescimento \u00e8 molto lento.\nAlimentazione.\nCaccia all'aspetto, rintanata nel suo rifugio tra gli scogli. Le sue prede sono crostacei, molluschi e pesci bentonici come pesci piatti e gallinelle. Talvolta si ciba anche di echinodermi.\nPredatori.\nViene cacciata dalle foche.\nPesca.\nIl brosme \u00e8 una specie di elevato interesse per la pesca commerciale nell'Atlantico settentrionale. Viene catturata soprattutto con palamiti dato che l'ambiente roccioso in cui vive \u00e8 poco sfruttabile dalle reti a strascico. I paesi maggiori produttori sono Norvegia e Islanda. Interessa anche la pesca sportiva. Le carni sono commestibili e di buon sapore ma inferiori a quelle del merluzzo, per cui viene spesso fraudolentemente spacciata. Viene venduto in genere gi\u00e0 sfilettato, congelato o sotto sale."}
{"id": "1416554", "revid": "19455", "url": "https://it.wikipedia.org/wiki?curid=1416554", "title": "Cantacuzeni", "text": "I Cantacuzeni appartenevano ad una illustre famiglia nobiliare bizantina, che inizi\u00f2 a distinguersi nell'impero bizantino dall'XI secolo; la famiglia esiste ancora oggi. La famiglia d'origine bizantina, veniva dall'odierna Grecia. Nel XVI secolo, alcuni membri della famiglia dei Cantacuzeni, and\u00f2 in Romania, dove riuscirono a imparentarsi con i nobili del luogo, fino a che tre rappresentanti della famiglia Cantacuzeno divennero principi della Valacchia e della Moldavia; qui la famiglia cambi\u00f2 il proprio nome da Cantacuzeni in Cantacuzini."}
{"id": "1416555", "revid": "1543377", "url": "https://it.wikipedia.org/wiki?curid=1416555", "title": "IsoHunt", "text": "isoHunt \u00e8 un motore di ricerca di file torrent, fondato nel gennaio 2003 da Gary Fung, un cittadino canadese. Il nome \"isoHunt\" deriva dal termine \"immagine ISO\", usato per descrivere il processo di copia 1:1 di un disco ottico (solitamente un CD o un DVD).\nOltre al motore di ricerca principale, nel sito era presente anche un forum e la possibilit\u00e0 di registrarsi.\nChiusura.\nIl 23 ottobre 2013 isoHunt annuncia di voler chiudere definitivamente. Dopo anni di battaglie legali contro la MPAA sulla violazione del copyright, isoHunt accetta un accordo.\nSecondo i termini di questo accordo, isoHunt deve chiudere il proprio sito principale e altri tre che reindirizzavano allo stesso (Podtropolis, TorrentBox e Edtk-it.com). Fung accetta anche di pagare 110 milioni di dollari di danni. Fino alla chiusura conteneva approssimativamente 14.4 petabytes di files scaricabili (dati del 13 giugno 2012).\nDopo la chiusura del sito originale, un gruppo del tutto indipendente da Gary Fung ha aperto il portale isohunt.to, con la stessa veste grafica del predecessore \"isohunt.com\". Quando \u00e8 stato messo in rete, il nuovo isoHunt aveva circa il 75% dei contenuti dell'originale al momento della chiusura.\nRiapertura.\nIsoHunt \u00e8 stato riaperto nel 2012-13. Il nuovo indirizzo web \u00e8 \"isohunt.to\" e ha sostituito definitivamente il sito precedente."}
{"id": "1416558", "revid": "74173", "url": "https://it.wikipedia.org/wiki?curid=1416558", "title": "Nesterkovo", "text": "Nesterkovo (in lingua russa \u041d\u0435\u0441\u0442\u0435\u0440\u043a\u043e\u0432\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416559", "revid": "74173", "url": "https://it.wikipedia.org/wiki?curid=1416559", "title": "Tarasino", "text": "Tarasino (in lingua russa \u0422\u0430\u0440\u0430\u0441\u0438\u043d\u043e) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416560", "revid": "123206091", "url": "https://it.wikipedia.org/wiki?curid=1416560", "title": "Devon Werkheiser", "text": "\u00c8 conosciuto soprattutto per la sua interpretazione di \"Ned Bigby\" nella serie Nickelodeon \"Ned - Scuola di sopravvivenza\" (\"Ned's Declassified School Survival Guide\") e quella di \"Nolan Byrd\" nel film del 2007 \"Nolan - Come diventare un supereroe\" (\"Shredderman Rules\"). \u00c8 inoltre un rilevante testimonial, insieme a Daniel Curtis Lee, della Starlight Starbright Children foundation.\nBiografia.\nGiovinezza e carriera.\nDevon Joseph Werkheiser \u00e8 nato a Johns Creek l'8 marzo del 1991, in Georgia, da famiglia di origine italiana (da Pesaro) da parte della nonna. Ha una sorella maggiore, Vanessa, con la quale ha recitato in alcuni episodi di \"Ned - Scuola di sopravvivenza\". La famiglia allora gli fece prender parte ad alcune classi teatrali alla Atlanta's community children's theater alla Talent Factory.\nLa sua carriera cinematografica \u00e8 iniziata a 11 anni, recitando nel film \"We Were Soldiers\" con Mel Gibson. Dopo questa interpretazione Werkheiser e sua madre si sono trasferiti a Los Angeles per proseguire con la sua carriera. Fin dal suo arrivo ad Hollywood, Werkheiser ha iniziato a lavorare in numerosi film e serie televisive, la pi\u00f9 celebre delle quali \u00e8 \"Ned - Scuola di sopravvivenza\", nella quale recit\u00f2 nella parte del protagonista, Ned Bigby.\nNel frattempo, per\u00f2, si dedica ad altri lavori. Nel 2003 partecipa l film \"Ricetta per un disastro\". Nel 2006 doppia la voce del protagonista in Casper-Scuola di Spavento (\"Casper's Scare School\") e, in contemporanea alle riprese di \"\"Guida a gite, permessi, segni e donnole\", l'ultima puntata della serie, inizi\u00f2 la realizzazione del film Nickelodeon \"Nolan - Come diventare un supereroe\".\nNell'ottobre del 2007 riceve il premio \"Kids Choice Award \" in Germania per \"Ned - Scuola di sopravvivenza\" come miglior telefilm per ragazzi.\nNel 2009 ha recitato in una puntata del medical division \"Three Rivers\" e ha incominciato le realizzazioni dei film The first time e The Prankster.\nNel 2010 vince i Kids' Choice awards in Italia come star preferita, gira il pilot (fallito) della serie \"The Quinn-tuplets\"\" e doppia il film Sansone. Un altro ruolo significativo del 2010 sar\u00e0 la sua presenza nella quarta stagione della serie di ABC family Greek - La confraternita.\nSempre nel 2010 \u00e8 entrato in una competizione per aprire il concerto di John Mayer a Phoenix con la sua canzone If Eyes Could Speak, perdendo, essendosi classificato dodicesimo, ed \u00e8 stato ospite del reality show canadese RockStar Academy.\nHa cominciato a novembre 2010 le riprese del film \"Beneath the darkness\" in Texas e nel 2011 quelle di Leashed. In concomitanza con l'uscita di \"Beneath the darkness\" negli USA sono cominciate le riprese della web series del 2012 Never Fade Away. Nel 2013 \u00e8 invece impegnato nelle riprese di un episodio della celebre serie Criminal Minds e, in Messico invece recita per il film I break for Gringos. Tra gli altri lavori degli ultimi anni ricordiamo i film indipendenti \"California Scheming\" e \"Helicopter Mom\" (2014), e il film TV \"Bad Sister\" (2015). A gennaio 2016 mette in onda su YouTube una webseries, la \"Devon's Life Survival Guide\": basata sul format della serie TV che lo ha reso celebre, in essa Werkheiser appare da solo in dei video, nei quali d\u00e0 consigli come sopravvivere alle vicissitudini della vita.\nCarriera musicale.\nWerkheiser firm\u00f2 un contratto con la Universal Records per il suo album di debutto, che doveva essere pubblicato entro il 2011. Le canzoni presenti sono state scritte da Devon con l'aiuto di altri musicisti quali Tim Myers, Wally Gagel, Eddie Galan, e Charlie Midnight. Come dichiarato da lui stesso, per\u00f2, quel contratto non era destinato a durare, siccome era stato sottoscritto durante la fase di esordio di Ned - Scuola di sopravvivenza, quindi solo con scopo pubblicitario.\nI brani, gi\u00e0 spesso suonati dal vivo da Werkheiser, furono caricati in rete sul suo myspace, ed era in programmazione un tour alla pubblicazione dell'album. Dal 1\u00ba aprile 2010 \u00e8 disponibile si iTunes il suo primo singolo, \"If Eyes Could Speak\" dal 16 giugno 2010 il video del brano fatto con l'allora fidanzata Molly McCook. Il 29 luglio 2010 \u00e8 stato pubblicato, sempre su iTunes il suo secondo singolo, ovvero Sparks Will Fly. Era prevista l'uscita di un terzo singolo, che si sarebbe chiamato \"One more day\" e che sarebbe stato eseguito con Daniel Curtis Lee come rapper.\nIl brano non sarebbe stato altro che \"Live This Way\" (sempre di Werkheiser) con il cambio di nome. Fu fatta un'anteprima del brano disponibile ancora adesso su YouTube, quando Devon, Daniel e suo fratello Nate la presentarono al reality \"If I Can Dream\" a giugno del 2010. Dopo l'uscita del suo secondo singolo, \"Sparks Will Fly\", Devon dichiar\u00f2 in un'intervista che l'album era in fase di lavorazione e che sarebbe stato presto in uscita. Nonostante ci\u00f2, per tutto il corso del 2011 il giovane cantautore, impegnato in svariati viaggi a causa delle incessanti riprese dei suoi film, non diede pi\u00f9 traccia di s\u00e9, se non su twitter, dove inseriva costantemente aggiornamenti sui suoi spostamenti. Tuttavia, a novembre 2011, pubblic\u00f2 sul suo profilo ReverbNation una nuova versione della canzone acustica \"To do Right\" facendo riaccendere nei fan le speranze di una pubblicazione di un tanto atteso album. Le speranze diventarono certe quando Devon dichiar\u00f2 in un'intervista fattagli in occasione del compleanno di Elizabeth Stanton che l'album sarebbe uscito sicuramente entro il 2012. Ci\u00f2 nonostante, com'\u00e8 stato per il 2011, anche durante il 2012 non si ebbe nessuna traccia (a parte che su twitter) di Werkheiser. Tuttavia, a gennaio 2013 un aggiornamento twitter del cantante rivel\u00f2 l'uscita di un suo EP. La notizia si rivel\u00f2 certa da un aggiornamento alla biografia del cantante postata da lui stesso ad aprile 2013 sul suo profilo ReverbNation. L'EP si intitoler\u00e0 \"I am\", sar\u00e0 composto di 5 brani inediti e l'uscita era inizialmente prevista per maggio 2013. Nell'esecuzione delle canzoni, Werkheiser avr\u00e0 come band di supporto i The Smokey Knights. Inoltre, dopo quasi tre anni di attesa, finalmente il 24 aprile 2013 Devon pubblica su ReverbNation One more day, il singolo di uscita prevista per settembre 2010. Come se non bastasse, il 7 maggio 2013, pochi minuti dopo la mezzanotte (ora italiana) il giovane cantautore statunitense rivela, tramite il suo profilo twitter e la sua pagina Facebook, la copertina del tanto atteso EP \"I am\", annunciandone anche l'uscita prevista per il 28 maggio 2013. L'8 maggio il sito di Werkheiser, dopo alcune settimane di restauro, \u00e8 di nuovo online, e d\u00e0 ai visitatori la possibilit\u00e0 di ascoltare \"Clarity\", brano inedito estratto dall'EP ormai in uscita. Dopo qualche settimana, l'uscita di \"I am\" viene posticipata al 9 luglio, in modo da farla coincidere con quella di un video ufficiale di Werkheiser. Intanto il 25 giugno \u00e8 online su iTunes e amazon il nuovo singolo estratto dall'EP, \"Stand up\". Il video della canzone, presente sul canale YouTube di Devon, \u00e8 disponibile dal 12 luglio, mentre dal 9 luglio, dopo una lunga attesa, si pu\u00f2 acquistare su iTunes il primo EP dell'artista, \"I am\". Dopo un periodo di riposo, il 10 maggio 2015 Werkheiser annuncia, tramite i suoi profili social, l'uscita di un nuovo EP per il 9 giugno 2015, intitolato \"Here and now\": comincia subito la sua promozione tramite anticipazioni dei brani su instagram e nuovi video di performance acustiche sul canale youtube (ripreso dopo molto tempo e rinominato Devonwerkharder, come il profilo twitter); tra queste ci sono \"Fire\" e \"Shadow and light\". Alla fine del 2015 il cantante annuncia l'uscita di tre singoli per il mese di gennaio 2016: il primo \u00e8 un suo vecchio brano rivisitato e registrato in studio, \"Stuck on the ground\", il secondo \u00e8 \"Fire\" (gi\u00e0 presentato su YouTube nel 2015), mentre il terzo \u00e8 una versione acustica di \"Stuck on the ground\". I tre singoli non sono altro che un'anticipazione della pubblicazione del suo primo album, Prologue che, dopo anni di attesa, viene finalmente pubblicato a sorpresa il 5 Settembre 2016 su Spotify e gran parte degli store digitali: l'album \u00e8 una raccolta di brani vecchi e nuovi, includendo anche due inediti, \"Crowns\" e \"Old Soul.\" A fine 2016 comincia una raccolta di crowdfunding per il nuovo EP, \"Chapter One\", che per\u00f2 vede la luce solo nel 2020: l'8 Marzo, giorno del suo compleanno, esce il primo singolo \"Miles\", il 28 Marzo il singolo \"Revolution\" e l'intero EP il 23 Aprile. Il 25 Gennaio 2021 viene pubblicato un nuovo singolo, \"Phase\". \nFan.\nPur non essendo molto popolare tra il pubblico giovanile, a Werkheiser non mancano gli ammiratori. Con un numero approssimativo di 24.000 fan (dati della pagina ufficiale di Facebook), essi si distribuiscono soprattutto in Sudamerica, con presenze anche in Europa e, in particolare, in Italia. A causa del grande affetto mostrato verso il cantautore, tutti i fan mondiali, incontratisi su Facebook, si sono dati l'appellativo di \"Werkholics\"."}
{"id": "1416561", "revid": "74173", "url": "https://it.wikipedia.org/wiki?curid=1416561", "title": "Dal'nij", "text": "Dal'nij (in lingua russa \u0414\u0430\u043b\u044c\u043d\u0438\u0439) \u00e8 una citt\u00e0 della Russia, sul fiume Orede\u017e, nell'Oblast' di Leningrado."}
{"id": "1416564", "revid": "1982", "url": "https://it.wikipedia.org/wiki?curid=1416564", "title": "Sali minerali", "text": "Sali minerali o elementi essenziali \u00e8 un termine che individua alcuni composti inorganici, quindi privi di carbonio organicato, non necessariamente sali . Essi hanno un ruolo fondamentale nel funzionamento di tutti gli organismi viventi, animali, vegetali, funghi e regni degli organismi pi\u00f9 semplici, e per questo motivo sono detti anche minerali essenziali o generalmente elementi essenziali andando a regolare l'equilibrio idrosalino.\nEssi sono infatti costituenti di alcune fondamentali biomolecole, come elemento centrale dei gruppi prostetici di emoglobina e clorofilla, come parte di enzimi deputati alla sintesi delle proteine, costituenti strutturali della crescita e sviluppo di vari organi e tessuti come denti e ossa, alla regolazione dell'equilibrio idrosalino delle cellule.\nEssendo in genere elementi chimici, o anioni di ossiacidi, nessuna reazione chimica, e quindi nessun organismo vivente \u00e8 in grado di sintetizzare autonomamente alcun minerale partendo da altro, pertanto essi devono essere introdotti attraverso l'alimentazione.\nUso del termine.\nIl termine sali minerali, di origine storica, viene utilizzato in ambiti definiti, principalmente in aree della dietologia ed in alcune normative. In realt\u00e0 non si tratta appunto di sali inorganici, neppure, almeno non per tutti, di elementi assumibili in forma ionica, ma strettamente e solamente di semplici elementi chimici.\nMolti elementi essenziali per gli animali non sono infatti generalmente parte di composti salini, non sono assunti da fonti saline, e neppure sono supplementabili in tali forme (esempi sono zolfo e cobalto, che sono assunti come parte di molecole complesse, amminoacidi essenziali come cisteina e metionina il primo e fondamentalmente dalla vitamina B12 il secondo). Altri composti, invece integrabili in forma ionica, sono peraltro spesso derivanti da sali organici.\nSali minerali sono comunque, in tutti gli ambiti, gli elementi necessari della crescita vegetale che vengono tratti, qui, da anioni e cationi in soluzione acquosa. Sono utilizzati in parallelo i termini \"elementi minerali\", \"elementi essenziali\", o direttamente i loro sottogruppi per indicare i fabbisogni biologici degli altri organismi.\nNutrizione degli organismi unicellulari.\nIn questo vasto gruppo sono presenti organismi estremamente eterogenei, e generalizzando non si pu\u00f2 definire un fabbisogno specifico di elementi minerali. A seconda del raggruppamento tassonomico troveremo organismi con fabbisogni simili a quelli dei pi\u00f9 noti regni pluricellulari, organismi obbligati a concentrazioni ioniche estremamente basse o elevatissime (alofili), in grado di sopperire alla mancanza di specifici ioni come i nitrati, poich\u00e9 in grado di fissare l'azoto molecolare come nel caso dei cianobatteri, necessitanti di concentrazioni elevate di specifici elementi per processi accessori, come l'azotofissazione (molibdeno nelle nitrogenasi, cobalto, boro, eccetera).\nA ci\u00f2 si sommano organismi dal metabolismo particolare, come gli autotrofi chemiosintetici litotrofi, che necessitano a causa del loro metabolismo basato su catene biosintetiche assolutamente uniche, di concentrazioni elevate di specifici elementi, sotto forma di composti ricchi di contenuto energetico. Tra questi, molti organismi, in genere termofili estremi, vivono in anaereobiosi, e utilizzano specifici elementi o composti come accettori elettronici nella respirazione, necessitando per esempio di zolfo elementare. Tra le cose da evidenziare in funzione della nutrizione animale, ed umana, vi \u00e8 che tutto il cobalto utilizzato dagli organismi superiori viene fornito dai microorganismi, gli unici in grado di trasformare la forma ionica nel complesso indispensabile alla vita, noto in campo nutrizionale come vitamina B12.\nNutrizione vegetale.\nLa sorgente base degli ioni necessari alla crescita \u00e8 il substrato, o meglio l'acqua ad esso adsorbita o l'acqua stessa nel caso degli organismi acquatici. Nel caso delle piante superiori, \u00e8 l'apparato radicale ad assimilare gli ioni in oggetto. Per ci\u00f2, \u00e8 spesso possibile sostituire con adatte soluzioni nutritive il substrato solido (Idroponica). L'assorbimento radicale avviene sempre per via ionica, e si ricordano tra gli indispensabili:\nK+, Ca++, Mg++ fondamentale per la funzione autotrofica nelle clorine dei pigmenti fotosintetici, Fe++, per vari coenzimi ossidoriduttivi, poi, in concentrazioni generalmente minori Mn++, Cu++, Zn++, Mo+++ ma in genere come MoO4--, BO3---, NO3- spesso sostituibile con NH4+, SO4--, PO4---, Cl-, tutti in equilibrato e delicato rapporto per evitare fenomeni tossici (regola dell'antagonismo ionico). La scarsit\u00e0 di uno ione comporta sintomi di carenza, e quello a concentrazioni minori determiner\u00e0 il grado di sviluppo (legge del minimo). Spesso alcuni elementi non sono per lo pi\u00f9 utilizzati direttamente dalle piante, ma dai simbionti, in genere batterici, per varii processi accessori, come per l'appunto la fissazione dell'azoto molecolare.\nNutrizione animale.\nContrariamente alla maggior parte dei vegetali, gli animali assumono l'azoto in forma organicata e covalente, in genere attraverso le proteine, e cos\u00ec per la gran parte del fosforo, che proviene ugualmente da composti organici. Il ferro, pur potendo essere assunto in forma salina, in molte specie animali \u00e8 meglio e maggiormente assimilato se fornito in forma chelata, come ad esempio avviene assumendolo attraverso la mioglobina delle carni. Lo zolfo \u00e8 principalmente introdotto tramite gli aminoacidi solforati metionina e cisteina, ed il cobalto in tutti i vertebrati, uomo compreso, non \u00e8 essenziale ma anzi tossico in forma inorganica, e deve essere introdotto tramite cobalamina in forma coordinata.\nAlimentazione umana.\nNell'uomo la quantit\u00e0 di sali minerali presenti rappresenta circa il 4% del peso corporeo, pertanto il fabbisogno giornaliero \u00e8 limitato, tuttavia essendo essi eliminati costantemente dall'organismo, attraverso le feci, l'urina ed il sudore, vanno costantemente reintegrati.\nIn base al fabbisogno giornaliero, nell'alimentazione dell'adulto umano, i sali minerali vengono sommariamente classificati in due o tre gruppi principali:\ndove frequentemente oligoelementi e microelementi sono considerati sinonimi indicanti un unico gruppo con un fabbisogno nell'adulto &lt; 100 mg/giorno.\nMacroelementi.\nSono detti macroelementi gli elementi presenti nell'organismo umano in quantit\u00e0 relativamente elevate, il cui fabbisogno giornaliero \u00e8 superiore a 100\u00a0mg. Fanno parte di questa categoria il calcio, il cloro, il fosforo, il magnesio, il potassio, il sodio e lo zolfo. Sono costituenti fondamentali e strutturali delle molecole biologiche, o circolano nei fluidi extracellulari in forma ionica.\nMicroelementi.\nIl fabbisogno giornaliero dei minerali di questo gruppo varia da meno di 1\u00a0mg sino a 99\u00a0mg. Sono elementi di cui si conosce il valore biologico, la localizzazione molecolare o la funzione biochimica, esiste una vastissima letteratura scientifica e medica sul loro ruolo nell'organismo.\nOligoelementi.\nSono detti oligoelementi (dal greco:\" \u1f40\u03bb\u03af\u03b3\u03bf\u03c2\", oligo, poco) gli elementi chimici presenti solo in tracce nell'organismo umano, in genere rilevati da studi dell'ultimo quarto del ventesimo secolo, per l'evoluzione delle tecnologie analitiche.\nSpesso di questi elementi non si conosce la localizzazione molecolare o la funzione biochimica, sempre se esistente.\nIl reale fabbisogno di questi elementi non \u00e8 sempre stabilito n\u00e9 appurato, e molti autori li considerano in gran parte inessenziali. Si tratta di apporti dell'ordine dei microgrammi o meno, giornalieri. Si ricorda che si tratta di metalli estremamente tossici, anche a basse dosi, e spesso soggetti ad accumulo nell'organismo, per cui il reale dosaggio non deve essere banalizzato. Sono molto pi\u00f9 frequenti i rischi da sovradosaggio e contaminazione ambientale.\nAssunzione dei sali minerali.\nCome detto in precedenza i sali minerali devono essere assunti dagli organismi viventi dall'ambiente esterno, dall'acqua e tramite gli alimenti vegetali, animali e minerali. \nLe quantit\u00e0 consigliate nella dieta umana variano secondo il peso corporeo, il genere, l'et\u00e0, l'attivit\u00e0 svolta, ma sulla base comune di parametri consolidati. Organismi nazionali e sovranazionali (ad esempio la FDA o la IOM) stabiliscono criteri largamente accettati in bromatologia.\nUn minerale, cos\u00ec come le vitamine, viene considerato essenziale se: \n1) la sua carenza provoca un deficit funzionale; \n2) la somministrazione di supplementi del minerale \u00e8 importante per lo sviluppo; \n3) i sintomi da carenza sono associati a diminuite concentrazioni di un minerale nei tessuti.\nI cereali integrali sono una fonte piuttosto completa di alcuni minerali, forniscono ferro, rame, manganese, e contengono solamente piccole quantit\u00e0 di calcio, selenio, zinco.\nI latticini contengono una elevata quantit\u00e0 di calcio e di fosforo ma con apporto alterato Ca/Mg. I latticini provvedono sensibilmente al fabbisogno di potassio, zolfo, zinco e molibdeno. \nD'altra parte, il latte ha un basso contenuto in ferro, manganese, nichel, silicio.\nI vegetali hanno un elevato contenuto in boro e potassio.\nVarie bevande forniscono una considerevole percentuale dell'apporto di fluoro (prevalentemente t\u00e8), silicio (prevalentemente birra). Il sodio ed il potassio sono minerali che competono tra loro, come lo sono il calcio ed il magnesio. Un elevato apporto di sodio e di calcio pu\u00f2 pertanto disturbare l'equilibrio potassio-magnesio.\nDi seguito alcuni cibi ricchi di sali minerali e relativo elemento contenuto.\nI sali minerali presenti negli alimenti non si modificano durante la cottura o il riscaldamento, tuttavia la loro concentrazione pu\u00f2 diminuire in quanto essi possono parzialmente sciogliersi nell'acqua utilizzata, possono cambiare solubilit\u00e0, legarsi e chelarsi a diverse molecole, e cambiare cos\u00ec la loro biodisponibilit\u00e0. Il metodo di cottura a vapore dei cibi evita ad esempio la diluizione dei sali.\nNormalmente una dieta alimentare equilibrata \u00e8 sufficiente per l'acquisizione da parte dell'organismo della quantit\u00e0 di sali minerali necessari. Tuttavia in casi specifici, dovuti a determinate patologie, o stati particolari (per esempio durante la gravidanza), o in persone che praticano discipline sportive in modo intenso, pu\u00f2 essere necessario acquisire i minerali necessari attraverso specifici integratori alimentari. In questi casi \u00e8 opportuno che la scelta della tipologia e della quantit\u00e0 di integratore da assumere avvengano sotto il controllo di un medico."}
{"id": "1416568", "revid": "123709580", "url": "https://it.wikipedia.org/wiki?curid=1416568", "title": "Bucephala clangula", "text": "Il quattrocchi o quattrocchi comune (\"Bucephala clangula\", Linnaeus 1758) \u00e8 un'anatra marina di medie dimensioni del genere \"Bucephala\". Il suo parente pi\u00f9 stretto \u00e8 il quattrocchi d'Islanda (\"Bucephala islandica\"), di aspetto simile.\nDescrizione.\nI maschi adulti misurano 45\u201352\u00a0cm e pesano dagli 888 ai 1400 grammi, mentre le femmine misurano 40\u201350\u00a0cm e pesano dai 500 ai 1182 grammi. Questa specie deve il suo appropriato nome inglese di \"Goldeneye\" al suo occhio giallo-dorato. I maschi adulti hanno la testa scura con riflessi verdastri ed una macchia circolare bianca sotto all'occhio (da cui il nome italiano di \"quattrocchi\" per l'aspetto della testa che, a distanza, sembra aver appunto due occhi per lato), il dorso scuro ed il collo e il ventre bianchi. Le femmine adulte hanno la testa bruna ed il corpo in prevalenza grigio.\nDistribuzione e habitat.\nIl loro habitat di nidificazione \u00e8 la taiga. Si trovano nei laghi e nei fiumi delle foreste boreali dal Canada e dagli Stati Uniti settentrionali fino alla Scandinavia e alla Russia settentrionale. Sono migratori e la maggior parte sverna in acque costiere riparate o in acque continentali aperte a latitudini pi\u00f9 temperate. Generalmente nidificano nelle cavit\u00e0 dei grandi alberi. Utilizzano prontamente anche le scatole-nido, che hanno reso possibile a questi uccelli di stabilire una popolazione sana e nidificante in Scozia, dove stanno aumentando e diffondendosi lentamente proprio grazie all'aiuto delle scatole-nido. In inverno sono solitamente abbastanza comuni attorno ai laghi della Bretagna e alcuni sono stati incoraggiati a nidificare in scatole-nido appositamente posizionate per tentare di farli stabilire in quei luoghi durante tutto l'anno.\nRiproduzione.\nSpesso le cavit\u00e0 naturali degli alberi sono formate da rami spezzati, senza bisogno di essere scavate dai picchi pileati o dai picchi neri, gli unici animali in grado di scavare cavit\u00e0 negli alberi abbastanza grandi da poter contenere comodamente un quattrocchi. Le dimensioni medie di un uovo sono una larghezza di 43,3\u00a0mm, una lunghezza di 59,3\u00a0mm e un peso di 64 grammi. Il periodo di incubazione varia dai 28 ai 32 giorni. La femmina effettua tutta l'incubazione da sola e viene abbandonata dal maschio dopo 1 o 2 settimane dall'inizio dell'incubazione. I piccoli rimangono nel nido per circa 24-36 ore. Il parassitismo delle nidiate \u00e8 abbastanza comune e viene effettuato sia nei confronti di altri quattrocchi che in quelli di altre specie di anatre e, mescolate con uova di quattrocchi, sono state trovate perfino uova di rondini arboricole e di storni europei. Le nidiate iniziano normalmente a mescolarsi con quelle di altre femmine e diventano sempre pi\u00f9 indipendenti. Sono noti casi di piccoli quattrocchi che sono stati uccisi da altre madri di quattrocchi, da strolaghe comuni e da svassi dal collo rossi entrati in competizione con loro. I piccoli sono in grado di volare a 55-65 giorni di et\u00e0.\nAlimentazione.\nQuesti uccelli vanno alla ricerca di cibo immergendosi sott'acqua. Per tutto l'anno, circa il 32% delle loro prede sono crostacei, il 28% insetti acquatici e il 10% molluschi. Durante la nidificazione le prede predominanti sono gli insetti, mentre i crostacei lo sono durante la migrazione e il periodo di svernamento. Localmente, possono essere cibi importanti anche uova di pesce e piante acquatiche.\nPredazione, rischi e pericoli.\nLoro stessi possono cadere vittima di varie specie di falchi, gufi e aquile, mentre le femmine e le loro nidiate vengono predate da orsi (\"Ursus\" spp.), da varie specie di donnole (\"Mustela\" spp.), visoni (\"Mustela vison\"), procioni (\"Procyon lotor\") e persino da picchi aurati (\"Colaptes auratus\") e da scoiattoli rossi (\"Tamiasciurus husonicus\").\nIl quattrocchi \u00e8 una delle specie protette dall\"'Agreement on the Conservation of African-Eurasian Migratory Waterbirds\" (AEWA).\nIn Nordamerica durante gli anni '70 circa 188.300 quattrocchi vennero uccisi dai cacciatori di anatre, cifra che rappresenta circa il 4% del numero totale di anatre uccise in quella regione durante quel periodo. Probabilmente al giorno d'oggi la percentuale \u00e8 la stessa. Sia l'habitat di nidificazione che quello di svernamento di questi uccelli \u00e8 stato danneggiato dall'incuria e dall'inquinamento. Comunque, questa \u00e8 l'unica anatra in Nordamerica ad aver tratto benefici a breve termine dall'acidificazione dei laghi."}
{"id": "1416569", "revid": "110157", "url": "https://it.wikipedia.org/wiki?curid=1416569", "title": "R\u00f5ngu", "text": "R\u00f5ngu \u00e8 un comune rurale dell'Estonia meridionale, nella contea di Tartumaa, all'estremit\u00e0 meridionale del Lago di V\u00f5rts. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo, il comune comprende un altro borgo, K\u00e4\u00e4rdi, e 15 localit\u00e0 (in estone \"k\u00fcla\"):\nKalme - K\u00e4o - Kirepi - K\u00f5duk\u00fcla - Koruste - Lapetukme - Lossim\u00e4e - Piigandi - Raigaste - Rannak\u00fcla - Tammiste - Teedla - Tilga - Uderna - Valguta"}
{"id": "1416570", "revid": "1610933", "url": "https://it.wikipedia.org/wiki?curid=1416570", "title": "Quattrocchi comune", "text": ""}
{"id": "1416573", "revid": "125164510", "url": "https://it.wikipedia.org/wiki?curid=1416573", "title": "Chris Marker", "text": "I suoi film pi\u00f9 celebri sono \"La jet\u00e9e\" e \"Sans Soleil\".\nBiografia.\nSegue i corsi di filosofia di Jean-Paul Sartre e ottiene una laurea. Durante la seconda guerra mondiale si unisce alla Resistenza come paracadutista. A questo periodo risale il suo soprannome \"Marker\". In seguito \u00e8 impiegato nell'UNESCO, tale lavoro gli permette di viaggiare molto. Visita numerosi paesi socialisti, e riversa ci\u00f2 che vede nei suoi film e nelle riviste per le quali collabora.\nLa fama internazionale \u00e8 venuta con il cortometraggio \"La jet\u00e9e\" (1962), che racconta degli esperimenti scientifici per effettuare dei viaggi temporali in un mondo post-apocalittico. La forma del film \u00e8 un montato di immagini fisse, ne risulta una sequenza di \"fotografie\" che gli conferiscono un'atmosfera particolare e sconcertante che fa riflettere sulla funzione mnemonica della fotografia in relazione alla cinematografia. Insieme al commento sonoro della voce fuori campo, frequentemente utilizzata, l'autore riesce straordinariamente a risvegliare le emozioni, mettendo in evidenza il suo grande talento letterario. \"La jet\u00e9e\" ha ispirato il regista Terry Gilliam per \"L'esercito delle 12 scimmie\".\nNel 1982 realizza \"Sans Soleil\", un documentario alternato a parti di fiction, con un commentario filosofico. Questa miscela crea un'atmosfera di sogno seppur avvicinandosi al genere scientifico. I temi principali sono il Giappone, la memoria e il viaggio. Il titolo del film \u00e8 preso da una serie di canzoni di Modest Musorgskij. Chris Marker ha continuato la sua produzione trascorrendo la sua vita a Parigi, senza concedere interviste e coltivando il mistero che circondava il suo personaggio.\nNel 2004 viene proiettato al Centro Georges Pompidou il suo film \"Chats perch\u00e9s\", che ha come protagonista il graffito di \"M. Chat\", un gatto comparso qualche tempo addietro sui muri di Parigi ed Orl\u00e9ans. Il critico cinematografico Jean Michel Frodon e il presidente del Festival di Cannes Gilles Jacob annunciano tramite Twitter che il 30 luglio 2012 Chris Marker \u00e8 deceduto all'et\u00e0 di 91 anni."}
{"id": "1416574", "revid": "124534745", "url": "https://it.wikipedia.org/wiki?curid=1416574", "title": "ING Groep", "text": "ING Groep N.V., conosciuto anche come ING Group, \u00e8 un gruppo bancario olandese. ING \u00e8 la sigla di \"Internationale Nederlanden Groep\".\n\u00c8 quotato al New York Stock Exchange (NYSE) ed all'Euronext.\nStoria.\nIl gruppo \"ING\" trae origine da due compagnie assicurative olandesi, nonch\u00e9 dall'attivit\u00e0 bancaria dello stato olandese.\nLa \"Nationale-Nederlanden\".\nNel 1845 venne fondata la compagnia assicurativa Assurantie Maatschappij tegen Brandschade de Nederlanden van 1845 (\"Societ\u00e0 assicuratrice contro gli incendi dei Paesi Bassi dal 1845\"), che crebbe e divenne la prima compagnia assicurativa olandese con filiali all'estero (erano 139 nel 1900). Successivamente cambi\u00f2 nome in \"De Nederlanden van 1845\".\nDue decenni dopo, nel 1863, fu fondata a Rotterdam la Nationale Levensverzekerings Bank (\"Banca nazionale di assicurazioni sulla vita\").\nQueste due compagnie ne acquisirono varie altre, prima di fondersi fra loro per costituire la \"Nationale-Nederlanden\" nel 1963. La nuova impresa continu\u00f2 ad espandersi considerevolmente negli anni Settanta e Ottanta.\nIl \"NMB Postbank Groep\".\nNel 1881 il governo olandese costitu\u00ec la Rijkspostspaarbank (\"Banca di risparmio delle poste nazionali\"), una cassa di risparmio postale nata per incoraggiare i lavoratori a risparmiare. Quarant'anni dopo aggiunse i servizi \"Postcheque\" e \"Girodienst\" per permettere alle famiglie operaie di effettuare pagamenti attraverso gli uffici postali.\nNel 1927 il governo olandese inizi\u00f2 una riorganizzazione del sistema bancario, che termin\u00f2 con la fondazione della Nederlandsche Middenstands Bank (\"Banca olandese per le piccole e medie imprese\"), che era una banca ordinaria operante nei Paesi Bassi e all'estero.\nNel 1986 l'attivit\u00e0 bancaria degli uffici postali fu privatizzata con il nome di \"Postbank\", che tre anni dopo si fuse con la \"Nederlandsche Middenstands Bank\" per dar vita al \"NMB Postbank Groep\".\nL\"ING Groep\".\nNel 1991 l'attivit\u00e0 bancaria del gruppo \"NMB Postbank\" e quella assicurativa della \"Nationale-Nederlanden\" si unirono, dando vita allING Group, anche grazie a modifiche legislative che permettevano a banche ed assicurazioni di operare insieme.\nLa Societ\u00e0 si espanse rapidamente a livello mondiale attraverso acquisizioni negli Stati Uniti, in Polonia, in Germania, in Corea, in Cile.\nFra le acquisizioni pi\u00f9 prestigiose ci furono le banche d'affari \"Barings\", in stato d'insolvenza, \"Banque Bruxelles Lambert\" e \"BHF-Bank\".\nNel 2005 ING era divenuto il quarto gruppo finanziario europeo: le assicurazioni rappresentavano il 60% della sua attivit\u00e0 e la banca il 40%.\nIl gruppo era presente in 50 paesi, contava pi\u00f9 di 120.000 dipendenti, 75 milioni di clienti e gestiva quasi 600 miliardi di euro di raccolta.\nLa crisi.\nPer fronteggiare la crisi del 2008 il gruppo ING, insieme a tutte le altre grandi banche dei Paesi Bassi, ha ricevuto un apporto di capitale dal governo olandese. ING ricevette un'iniezione di liquidit\u00e0 di 10 miliardi di euro da parte del governo olandese, il che significava una parziale nazionalizzazione. Questo sostegno ha aumentato il coefficiente patrimoniale di ING al di sopra dell'8%, tuttavia come condizione per gli aiuti di stato olandesi secondo le disposizioni della Commissione europea, dovette disfarsi di un certo numero di attivit\u00e0.Negli anni successivi ING ha dismesso partecipazioni in Canada, Regno Unito, Hong Kong, Macao, Malaysia, Cina, Corea del Sud.\nCessioni dopo la crisi finanziaria\nScissione ramo assicurativo.\nNell'ottobre 2009 \u00e8 stato annunciato che il ramo assicurativo sarebbe stato scisso dal gruppo ING.\nIl 1\u00ba marzo 2014 le attivit\u00e0 assicurative sono state raggruppate in NN Group.\nNell'aprile 2016, il gruppo ING ha venduto le ultime azioni del gruppo NN ed \u00e8 attivo esclusivamente con attivit\u00e0 bancarie.\nAttivit\u00e0.\nOffre servizi bancari (ING Direct NV) e di gestione patrimoniale.\nING Group era il maggiore gruppo finanziario al mondo e si collocava in 7\u00aa posizione nella classifica delle 500 maggiori societ\u00e0 al mondo pubblicata da Fortune nel 2007(fonte Fortune, dati 2007).\nIl gruppo ING \u00e8 presente nei seguenti paesi:\nPresenza con filiali bancarie\nOnline Banking\nING Direct.\nING Direct N.V. era una banca diretta facente parte del Gruppo olandese ING, presente in pi\u00f9 di 40 Paesi, di cui 15 in Europa. Nel 2014 \u00e8 stata incorporata in ING BANK N. V., analogamente ad altre realt\u00e0 dello stesso gruppo, quali, ad esempio, ING Lease N. V.\nSponsorizzazioni.\nDal 2003 il gruppo ING \u00e8 main sponsor della Maratona di New York.\nIl gruppo \u00e8 inoltre sponsor del Rijksmuseum di Amsterdam e del Museum of Modern Art di New York.\nNel 2005 ING sigl\u00f2 un contratto di sponsorizzazione con la scuderia Renault F1 di Formula 1, conclusosi alla fine della stagione 2009: i motivi di tale decisione dipesero dagli oneri troppo elevati per rinnovare la propria presenza e dalla crisi economica che obblig\u00f2 tutte le banche a ridurre i costi di iniziative di marketing. In seguito alla condanna espressa dal Consiglio Mondiale della FIA, ING Direct decise di interrompere immediatamente il suo rapporto di sponsorizzazione senza attendere la fine del campionato. Il 16 ottobre 2006 la Renault F1 rinnov\u00f2 ING come sponsor principale. Nella stagione 2007 ING \u00e8 stato anche il nome ufficiale del circuito di Australia e del Belgio. Il 16 febbraio 2009 ING annunci\u00f2 che, a causa della crisi globale, non avrebbe rinnovato la sponsorizzazione della Renault nel 2010 ma il 25 settembre 2009 il gruppo abbandon\u00f2 la scuderia francese con effetto immediato, al seguito dello scandalo che l'ha coinvolta nel GP di Singapore, poich\u00e9 in netto contrasto con i princ\u00ecpi del Gruppo.\nAzionisti.\nFonte: euronext.com"}
{"id": "1416581", "revid": "363629", "url": "https://it.wikipedia.org/wiki?curid=1416581", "title": "Lega Nazionale 1932-1933", "text": "L'edizione 1932-1933 della Lega Nazionale vide la vittoria finale del .\nGirone 1.\nClassifica finale.\nLegenda:\nNote:\nGirone 2.\nClassifica finale.\nLegenda:\nNote:\nGirone finale.\nClassifica finale.\nLegenda:\nNote:"}
{"id": "1416583", "revid": "71433", "url": "https://it.wikipedia.org/wiki?curid=1416583", "title": "Wind (film)", "text": ""}
{"id": "1416590", "revid": "1386897", "url": "https://it.wikipedia.org/wiki?curid=1416590", "title": "Motorola RAZR V3", "text": "Il Motorola RAZR V3 \u00e8 un telefono cellulare ideato e prodotto dalla Motorola della serie 4LTR uscito nel terzo quadrimestre del 2004. \u00c8 uno dei cellulari pi\u00f9 venduti di sempre con oltre 130 milioni di esemplari. Al momento del lancio era il cellulare pi\u00f9 sottile disponibile sul mercato.\nStoria.\nSviluppo.\nNel 2003 la Motorola attraversava un particolare periodo di crisi poich\u00e9 la Nokia aveva preso il sopravvento diventato il primo produttore di telefoni al mondo. Per risollevare le sorti dell'azienda venne affidato a Roger Jellicoe il compito di sviluppare entro un anno un telefonino che fosse il pi\u00f9 sottile al mondo con uno spessore di 10\u00a0mm e che avesse un design moderno. Il team di sviluppo lavor\u00f2 serratamente mantenendo il pi\u00f9 stretto riservo facendo trapelare pochissime informazioni anche alla Motorola stessa. Per rispettare il target dello spessore vennero introdotte tecnologie inedite come la disposizione della batteria vicino ai circuiti e riposizionando l'antenna nella parte bassa nel telefonino. Queste condizioni portarono ad un aumento della larghezza del dispositivo che secondo la Motorola doveva essere di 49\u00a0mm; il team di sviluppo continu\u00f2 comunque sui 53\u00a0mm.\nL'obiettivo dei 10\u00a0mm di spessore non venne rispettato ma il nuovo dispositivo era comunque il 40% pi\u00f9 sottile degli altri modelli Motorola e lo sviluppo prosegu\u00ec ugualmente.\nNel 2004 il clima in azienda divenne sempre pi\u00f9 aspro. Il consiglio di amministrazione chiese le dimissioni di Christopher Galvin che era CEO e nipote del fondatore dell'azienda e divenne nuovo amministratore delegato Edward Zander gi\u00e0 CEO di Sun Microsystem. Nel frattempo il team aveva problemi nella scelta della testiera da implementare e nella sua retroilluminazione e il debutto venne rimandato di qualche mese.\nNel luglio del 2004 a Chicago durante la riunione annuale Motorola il V3 viene ufficialmente presentato da Zander\nMarketing.\nIl nome commerciale RAZR deriva dal nome in codice dato da Jellicoe al progetto: \"patula siliqua\" che \u00e8 il nome latino di una mollusca bivalva particolarmente sottile. Il nome della mollusca in inglese \u00e8 \"\"pacific razor clam\".\" Da questo Geoffry Frost, capo marketing Motorola, ha creato una sigla di quattro lettere in grado di attirare l'attenzione del pubblico: RAZR\nSuccesso commerciale.\nIl Motorola V3 venne accolto subito molto favorevolmente dal mercato internazionale tanto da superare ben presto il successo del famoso StarTac uscito nel 1996. Come punti di forza il Motorola poteva contare su materiali di primissima qualit\u00e0 (scocca in alluminio), uno schermo generoso e una linea inconfondibile. Di contro il V3 aveva una memoria piuttosto piccola (senza possibilit\u00e0 di espansione) e una fotocamera poco definita.\nVersioni successive.\nIl grande successo commerciale ha portato la Motorola a sviluppare nuove versioni pi\u00f9 aggiornate del V3: il Motorola V3i e il V3x nel 2005, il V3xx e il Razr maxxx nel 2006. Nel 2007 \u00e8 uscito il Razr2 che \u00e8 stato il predecessore del Razr3 uscito nel 2009 (primo schermo tattile della serie Razr). il 14 Novembre 2019 viene annunciato il Motorola Razr, primo smartphone Motorola con schermo pieghevole e successivamente messo in commercio il 6 Febbraio 2020. Qualche mese dopo, precisamente il 9 Settembre 2020, viene svelato il Motorola Razr 5G, successore del primo pieghevole della casa alata che viene commercializzato con diverse migliorie rispetto al modello precedente come fotocamera, sistema di chiusura, processore, 5G e maggiore interattivit\u00e0 con lo schermo esterno.\nHardware.\nSchermo.\nIl V3 \u00e8 dotato di due schermi: il principale e uno secondario nella parte esterna superiore del dispositivo. Lo schermo principale \u00e8 da 2,2 pollici con tecnologia TFT e 176 x 220 di risoluzione dove l'utente pu\u00f2 svolgere tutte le attivit\u00e0 principali. Lo schermo secondario invece realizzato con tecnologia CSTN ha una risoluzione 96x80 e oltre all'ora visualizza l'ID delle chiamate in ingresso senza dover aprire necessariamente il cellulare.\nNella parte in alto a destra rispetto allo schermo secondario \u00e8 presente un LED blu che indica, se acceso, una connessione Bluetooth in corso.\nTasti Fisici.\nNel V3 ci sono un totale di 27 tasti fisici: 24 nella parte interna e 3 nella parte esterna superiore attorno allo schermo. Oltre al tastierino numerico sono disponibili due tasti che permettono un collegamento rapido al browser internet ed ai messaggi. I tasti fisici sulla sinistra del dispositivo sono rispettivamente (dall'alto verso il basso): regolazione del volume e \"smart key\" mentre sulla destra c'\u00e8 il \"voice key\" che attiva il registratore vocale anche quando il device \u00e8 chiuso.\nIl tasto \"smart\" quando il dispositivo \u00e8 chiuso permette di attivare la fotocamera utilizzando come schermo quello secondario; funzione utile per gli autoritratti fotografici.\nAlimentazione.\nIl V3 \u00e8 dotato di una batteria agli ioni di litio rimovibile dalla forma rettangolare disposta orizzontalmente nel dispositivo dalla capacit\u00e0 di 680 mAh che consente una durata fino a 280 ore in stand-by e fino a 7 ore di chiamata.\nMemoria.\nIl V3 \u00e8 equipaggiato con una memoria interna da 30 Mb di cui solo 5,5 Mb utilizzabili dall'utente senza possibilit\u00e0 di espanderla tramite microSD. Si possono registrare fino a 1000 contatti e un registro con un totale di 30 chiamate (10 in uscita,10 in ingresso e 10 perse)\nFotocamera.\nIl V3 \u00e8 provvisto di una fotocamera da 0.3 MP con una risoluzione massima di 640 x 480 con zoom digitale 4x.\nConnettivit\u00e0.\nNel V3 \u00e8 presente una porta miniUSB 1.1 tipo B per collegarsi al PC oppure per collegare accessori come gli auricolari. \u00c8 inoltre provvisto di Bluetooth v1.2\nAudio-Video.\nIl V3 \u00e8 capace di riprodurre video in formato MPEG4 ed audio in formato MP3 e MIDI.\nSoftware.\nNel Motorola V3 \u00e8 installato un OS proprietario che include un web browser WAP, Java e diversi giochi."}
{"id": "1416591", "revid": "767487", "url": "https://it.wikipedia.org/wiki?curid=1416591", "title": "Harvey Sacks", "text": "\u00c8 stato un pioniere negli studi sul modo in cui le persone usano il linguaggio nel mondo reale.\nNonostante la sua scomparsa prematura dovuta ad un incidente automobilistico, \u00e8 stato il fondatore della disciplina dell'analisi della conversazione. Ha inoltre avuto una forte influenza su molte discipline, dalla linguistica alla psicologia.\nSacks a partire dallo studio di interazioni della vita quotidiana (es. colloqui telefonici) ha gettatto luce sull'attivit\u00e0 dei Membri di Categorizzazione.\n\u00c8 scomparso nel 1975 all'et\u00e0 di 40 anni a seguito di un incidente stradale.\nCuriosit\u00e0.\nSacks \u00e8 anche il nome del client per Riunioni Digitali https://web.archive.org/web/20130614123427/http://riunionidigitali.net/"}
{"id": "1416592", "revid": "363629", "url": "https://it.wikipedia.org/wiki?curid=1416592", "title": "Lega Nazionale 1931-1932", "text": "L'edizione 1931-1932 della Lega Nazionale vide la vittoria finale del Lausanne-Sports.\nGirone 1.\nClassifica finale.\nLegenda:\nNote:\nGirone 2.\nClassifica finale.\nLegenda:\nNote:\nGirone finale.\nLe squadre vincenti dei due gironi vengono ammesse direttamente al girone finale. Le due squadre terminate seconde nei due rispettivi gironi si affrontano in una eliminatoria per stabilire la terza squadra partecipante al girone finale. Le vincenti dei gironi di Prima Lega si affrontano in una eliminatoria per stabilire la quarta squadra ammessa al girone finale.\n22 maggio 1932\n29 maggio 1932\nClassifica finale.\nLegenda:\nNote:\nSpareggio per il titolo.\n3 luglio 1932"}
{"id": "1416593", "revid": "26630", "url": "https://it.wikipedia.org/wiki?curid=1416593", "title": "Tendenziale", "text": "Il tendenziale \u00e8 un caso sintattico non molto comune, in quanto utilizzato solo ed esclusivamente da tre lingue moderne e cinque antiche, oramai da considerarsi morte. \nQuesto caso era utilizzato per indicare una peculiarit\u00e0 del carattere o di qualsiasi cosa.\nLe lingue moderne aventi il caso tendenziale sono l'Ungaro meridionale (unica forma dell'ungherese avente qualche traccia di casi antichi), il Br\u00e8talo (dialetto della steppa russa, nelle vicinanze del territorio mongolo) e dal Shakqueth, (lingua indigena dell'Africa nera, specialmente parlato in Congo). Vi sono attestazioni di utilizzo di questo caso in cinque lingue antiche, tuttavia non si conosce l'esatta denominazione delle stesse, in quanto come \u00e8 facile comprendere non erano affatto egemoni."}
{"id": "1416594", "revid": "181699", "url": "https://it.wikipedia.org/wiki?curid=1416594", "title": "Monete euro commemorative", "text": ""}
{"id": "1416602", "revid": "123611044", "url": "https://it.wikipedia.org/wiki?curid=1416602", "title": "Bucephala islandica", "text": "Il quattrocchi d'Islanda, anche quattrocchi islandico (\"Bucephala islandica\", Gmelin 1789) \u00e8 un'anatra marina di medie dimensioni del genere \"Bucephala\".\nDescrizione.\nGli adulti sono simili nell'aspetto a quelli del quattrocchi. I maschi adulti hanno la testa scura con riflessi violacei ed una mezzaluna bianca davanti alla faccia. Le femmine adulte hanno il becco giallo.\nDistribuzione e habitat.\nIl loro habitat di nidificazione sono i laghi di foresta e gli stagni primaverili del Nordamerica nordoccidentale, ma vive anche in localit\u00e0 sparse del Canada orientale e dell'Islanda. In islandese questo uccello \u00e8 conosciuto come h\u00fas\u00f6nd; \u00e8 una specie comune del lago M\u00fdvatn, nel nord del Paese.\nSono migratori e la maggior parte sverna in acque costiere riparate o in acque continentali aperte. Per svernare, migra verso la costa. \u00c8 un visitatore estremamente raro dell'Europa occidentale e del Nordamerica meridionale.\nAlimentazione.\nQuesti uccelli vanno alla ricerca di cibo immergendosi sott'acqua. Si nutrono di insetti acquatici, crostacei e di vegetazione di stagno. Nidificano nelle cavit\u00e0 degli alberi, ma anche in cunicoli o in siti protetti sul suolo. Questo quattrocchi non tende a condividere il suo habitat con il pi\u00f9 numeroso quattrocchi comune."}
{"id": "1416603", "revid": "1610933", "url": "https://it.wikipedia.org/wiki?curid=1416603", "title": "Quattrocchi di Barrow", "text": ""}
{"id": "1416607", "revid": "110157", "url": "https://it.wikipedia.org/wiki?curid=1416607", "title": "Argunovskij", "text": "Argunovskij \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416608", "revid": "1305772", "url": "https://it.wikipedia.org/wiki?curid=1416608", "title": "Adunanza digitale", "text": "Adunanza Digitale \u00e8 la libera organizzazione di quella parte del mondo web che ritiene fondamentale per difendere le libert\u00e0 digitali usare lo strumento di un'assemblea distribuita nello spazio e nel tempo. Il termine \"Assemblea distribuita\" \u00e8 stato usato perch\u00e9 si pone come una \"grande assemblea\" tuttavia suddivisa in tanti tavoli di discussione. Rispetto ad un'assemblea tradizionale i tavoli di discussione sono tenuti in luoghi e tempi diversi.\nStoria.\nCome movimento, Adunanza Digitale nasce nel 2006 per iniziativa di Hackaserta 81100 ed allo stato attuale ha ancora concretizzato solo parzialmente la sua idea progettuale.\nL'idea di questa manifestazione era creare un evento intermedio fra le due manifestazioni pi\u00f9 note nell'ambito della comunit\u00e0 del software libero italiana hackmeeting e linux Day.\nL'idea di base \u00e8 un evento che come Hackmeeting permetta alla comunit\u00e0, ritrovandosi in un unico posto, di crescere culturalmente e tecnicamente.\nUn evento come il Linux Day permette alla comunit\u00e0, disperdendosi in tutte le citt\u00e0, di crescere numericamente.\nL'idea base di Adunanza Digitale \u00e8 utilizzare le potenzialit\u00e0 di Internet per creare un evento distribuito ma collegato, fare in modo di avere insieme una crescita della comunit\u00e0 che sia al tempo stesso politica, culturale, tecnica ma anche numerica; Adunanza Digitale quindi non si distingue dal grande movimento delle libert\u00e0 digitali per finalit\u00e0 od obiettivi, ma solamente per lo strumento \"privilegiato\" considerato il pi\u00f9 duttile e rispondente ai bisogni del momento.\nAdunanza Digitale \u00e8 quindi un'assemblea distribuita nello spazio e nel tempo. Per iniziativa di un gruppo locale viene costituito ciascun tavolo di discussione. Il tavolo di discussione \u00e8 tenuto dal gruppo locale a cui Hackaserta fornisce solo il supporto per lo screencast e il videocast.\nCon Adunanza Digitale si riconoscono appassionati di informatica, attivisti delle libert\u00e0 digitali e del software libero. L'evento \u00e8 totalmente autogestito e autofinanziato. La prima edizione si \u00e8 tenuta a Caserta il 4 novembre 2006.\nNel 2006 la piattaforma di stream \u00e8 stata VLC dal 2008 il sistema sar\u00e0 basato su ffmpeg e ffserver.\nProspettive.\nLa prospettive futura \u00e8 quella di costituire un'assemblea continua."}
{"id": "1416609", "revid": "287204", "url": "https://it.wikipedia.org/wiki?curid=1416609", "title": "Blagove\u0161\u010denskoe", "text": "Blagove\u0161\u010denskoe () \u00e8 una citt\u00e0 situata in Russia, nell'Oblast' di Arcangelo, nel Vel'skij rajon. "}
{"id": "1416610", "revid": "729019", "url": "https://it.wikipedia.org/wiki?curid=1416610", "title": "Meledinskaja", "text": "Meledinskaja (in lingua russa \u041c\u0435\u043b\u0435\u0434\u0438\u043d\u0441\u043a\u0430\u044f) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416611", "revid": "80339", "url": "https://it.wikipedia.org/wiki?curid=1416611", "title": "Komsomol'skij (Oblast' di Arcangelo)", "text": "Komsomol'skij (in lingua russa \u041a\u043e\u043c\u0441\u043e\u043c\u043e\u043b\u044c\u0441\u043a\u0438\u0439) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416612", "revid": "729019", "url": "https://it.wikipedia.org/wiki?curid=1416612", "title": "Malkaja Lipovka", "text": "Malkaja Lipovka (in lingua russa \u041c\u0430\u043b\u043a\u0430\u044f \u041b\u0438\u043f\u043e\u0432\u043a\u0430) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416613", "revid": "729019", "url": "https://it.wikipedia.org/wiki?curid=1416613", "title": "Voronovskaja", "text": "Voronovskaja \u00e8 una citt\u00e0 della Russia che si trova nel Vel'skij rajon dell'Oblast' di Arcangelo."}
{"id": "1416615", "revid": "729019", "url": "https://it.wikipedia.org/wiki?curid=1416615", "title": "Terebino", "text": "Terebino () \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416616", "revid": "729019", "url": "https://it.wikipedia.org/wiki?curid=1416616", "title": "Pe\u017ema", "text": "Pe\u017ema (in lingua russa \u041f\u0435\u0436\u043c\u0430) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416618", "revid": "729019", "url": "https://it.wikipedia.org/wiki?curid=1416618", "title": "Pas'va", "text": "Pas'va (in lingua russa \u041f\u0430\u0441\u044c\u0432\u0430) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416619", "revid": "106356", "url": "https://it.wikipedia.org/wiki?curid=1416619", "title": "Confusion is Sex", "text": ""}
{"id": "1416620", "revid": "543975", "url": "https://it.wikipedia.org/wiki?curid=1416620", "title": "Dolmatovo", "text": "Dolmatovo (in lingua russa \u0414\u043e\u043b\u043c\u0430\u0442\u043e\u0432\u043e) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416621", "revid": "543975", "url": "https://it.wikipedia.org/wiki?curid=1416621", "title": "Kozlovskaja", "text": "Kozlovskaja (in lingua russa \u041a\u043e\u0437\u043b\u043e\u0432\u0441\u043a\u0430\u044f) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon.\nMonumenti.\nIn questa citt\u00e0 si possono visitare la chiesa della Santa Vergine (1849) e la chiesa della Resurrezione (1791)."}
{"id": "1416622", "revid": "123732587", "url": "https://it.wikipedia.org/wiki?curid=1416622", "title": "Dorino I Gattilusio", "text": "Biografia.\nVassallo dell'impero ottomano, durante il suo regno, gli ottomani reclamarono un tributo pi\u00f9 alto di quello chiesto ai suoi predecessori.\nAlla sua morte, il 30 giugno 1455, il regno venne suddiviso tra i suoi tre figli maschi. Domenico Gattilusio e il fratello Niccol\u00f2 Gattilusio, divennero signori di Lesbo, mentre Francesco III Gattilusio divenne signore di Thasos. Dorino ebbe anche tre figlie femmine, Maria Gattilusio, di cui abbiamo notizie fino al 1462 e che and\u00f2 in moglie al conte di Trebisonda Alessandro; Ginevra Gattilusio, che spos\u00f2 Giacomo II Crispo, duca dell'Arcipelago dal 1426 fino al 1477; Caterina Gattilusio, che mor\u00ec nel 1441 dopo aver sposato nel 1440 il despota Costantino XI Paleologo, futuro imperatore bizantino."}
{"id": "1416623", "revid": "729019", "url": "https://it.wikipedia.org/wiki?curid=1416623", "title": "Solginskij", "text": "Solginskij (in lingua russa \u0421\u043e\u043b\u0433\u0438\u043d\u0441\u043a\u0438\u0439) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416624", "revid": "228587", "url": "https://it.wikipedia.org/wiki?curid=1416624", "title": "Pogost (citt\u00e0)", "text": "Pogost () \u00e8 una citt\u00e0 situata in Russia, nell'Oblast' di Arcangelo, nel Vel'skij rajon.\nPosizione geografica.\nIl villaggio si trova 32 chilometri a nord di Vel'sk sulla riva sinistra del fiume Vaga (affluente della Dvina Settentrionale), sulla strada federale M8 \"Cholmogory\".\nPopolazione.\nSecondo il censimento nazionale del 2010, la popolazione era di 383 persone.\nMonumenti.\nNella citt\u00e0 c'\u00e8 la chiesa del profeta Elia, costruita nel 1888."}
{"id": "1416625", "revid": "729019", "url": "https://it.wikipedia.org/wiki?curid=1416625", "title": "Tegro-Ozero", "text": "Tegro-Ozero (in lingua russa \u0422\u0435\u0433\u0440\u043e-\u041e\u0437\u0435\u0440\u043e) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416626", "revid": "77518237", "url": "https://it.wikipedia.org/wiki?curid=1416626", "title": "Djukovskaja", "text": "Djukovskaja (in lingua russa \u0414\u044e\u043a\u043e\u0432\u0441\u043a\u0430\u044f) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416627", "revid": "125173459", "url": "https://it.wikipedia.org/wiki?curid=1416627", "title": "Principessa di Galles", "text": "Principessa di Galles \u00e8 un titolo nobiliare detenuto dalla moglie del principe di Galles sin dal primo principe di Galles inglese nel 1282, in seguito alla conquista edoardiana. A causa del tasso di mortalit\u00e0 e per il fatto che alcuni principi di Galles non si sposavano prima di salire al trono, sono esistite solo dieci principesse di Galles. \nL'attuale principessa \u00e8 Camilla, duchessa di Cornovaglia, che ha scelto di non utilizzare il titolo di \"principessa di Galles\" per non offendere la sensibilit\u00e0 di coloro per i quali il titolo rimane associato alla principessa Diana.\nPrincipesse di Galles.\nLe principesse di Galles (e i periodi in cui hanno detenuto il titolo) sono state:\nWindsor.\nDiverse principesse di Galles sono divenute regine consorti. Quelle che non lo sono diventate, generalmente hanno acquisito il titolo di \"principessa vedova di Galles\" (in inglese: \"Dowager Princess of Wales\") dopo la morte del marito. A seguito dell'annullamento del matrimonio di Enrico VIII con Caterina d'Aragona, Caterina torn\u00f2 ufficialmente al titolo precedente di principessa vedova di Galles, come vedova del fratello maggiore di Enrico, Arturo, principe del Galles, perch\u00e9 Enrico non voleva riconoscere di essere mai stato sposato legalmente con Caterina.\nCon la regola della primogenitura in linea maschile, in uso nel Regno Unito, \u00e8 inusuale che vi sia un'erede apparente donna, in quanto teoricamente \u00e8 sempre possibile che un monarca regnante possa avere un figlio maschio che annulli il diritto della femmina; la prima figlia \u00e8 comunque erede presunta. L'unica eccezione a questa regola sarebbe se l'erede apparente di un monarca dovesse avere solo figlie femmine e in seguito dovesse morire; la figlia maggiore diventerebbe erede apparente.\nLa regola della primogenitura \u00e8 stata modificata prima della nascita del principe George. Se fosse stata femmina sarebbe stata comunque erede al trono.\nNella realt\u00e0, ci sono volte in cui \u00e8 perfettamente ovvio che sar\u00e0 l'erede presunta ad ereditare il trono (come nel caso della regina Elisabetta II), ma nessuna di esse ha diritto ad essere creata \"principessa di Galles\".\nLa principessa di Galles non \u00e8 principessa di diritto.\nContrariamente alla credenza popolare, la principessa di Galles non \u00e8 una principessa per diritto personale. Alcune principesse del passato, come Caterina d'Aragona o Alessandra di Danimarca erano chiamate \"principessa Caterina\" e \"principessa Alessandra\", ma ci\u00f2 accadeva solo perch\u00e9 erano gi\u00e0 principesse (di Spagna e Danimarca rispettivamente) al momento del matrimonio. Anche se Diana, principessa di Galles era comunemente chiamata \"principessa Diana\" dopo il matrimonio con Carlo, principe del Galles, ci\u00f2 non era ufficialmente corretto in quanto, come Diana stessa puntualizz\u00f2, lei non era principessa di diritto, ma per titolo acquisito. Per le stesse ragioni, Camilla, la duchessa di Cornovaglia, non \u00e8 la \"principessa Camilla\".\nQuando si cercava un titolo per la futura regina Elisabetta II, fu avanzata la possibilit\u00e0 di investirla con il titolo di principessa di Galles di diritto. Questa proposta fu scartata perch\u00e9 principessa di Galles \u00e8 il titolo detenuto dalla moglie del principe di Galles. Se il titolo fosse stato utilizzato dalla principessa Elisabetta, l'avrebbe degradata a principessa del Regno Unito, a meno che non fossero introdotte lettere patenti o una legislazione ad hoc.\nAltri titoli della principessa di Galles.\nUna principessa di Galles, in virt\u00f9 del matrimonio con il principe di Galles, ha anche tutti i titoli del principe. Pertanto, una principessa di Galles \u00e8 anche:\nTra tutti questi titoli, solo principessa di Galles \u00e8 abitualmente e ufficialmente utilizzato, in quanto \"principessa\" \u00e8 il rango maggiore degli altri titoli. Tuttavia, come si nota nell'esempio dell'attuale principessa di Galles, Camilla, pu\u00f2 essere utilizzato un titolo sussidiario anzich\u00e9 quello ufficiale. Ad esempio, quando Diana apr\u00ec una nuova sezione dello zoo di Chester nel 1984, fu chiamata \"sua altezza reale la principessa di Galles, contessa di Chester\".\nIn alcuni casi, l'erede al trono doveva ancora essere creato principe di Galles, pertanto la moglie era solo \"duchessa di Cornovaglia\" fino alla nomina del marito. Mary di Teck era conosciuta come duchessa di York dopo il matrimonio nel 1893 con Giorgio V (allora duca di York, poi Giorgio V) e fu conosciuta come \"duchessa di Cornovaglia e York\" dal gennaio del 1901 (morte della regina Vittoria e ascesa al trono di Edoardo VII) al novembre 1901 (quando Giorgio fu creato principe di Galles).\nLa principessa \u00e8 conosciuta come \"duchessa di Rothesay\" in Scozia, dato che il principe di Galles detiene l\u00ec il titolo di \"duca di Rothesay\", in quanto duca era il titolo storicamente associato all'erede al trono scozzese.\nPrincipesse di Galles gallesi.\nLe principesse dell'epoca precedente alla conquista, come Gwenllian ferch Llywelyn, sono talvolta chiamate principesse di Galles, anche se non detennero mai il titolo. Sono esistite anche altre persone che potrebbero aver contestato il titolo, a seguito di matrimonio con principi nativi che avevano avuto il titolo di \"principe di Galles\" all'interno del Principato del Galles indipendente. Queste sono:"}
{"id": "1416628", "revid": "1272592", "url": "https://it.wikipedia.org/wiki?curid=1416628", "title": "Ust'-\u0160ono\u0161a", "text": "Ust'-\u0160ono\u0161a (in lingua russa \u0423\u0441\u0442\u044c-\u0428\u043e\u043d\u043e\u0448\u0430) \u00e8 un villaggio situato in Russia, nell'Oblast' di Arcangelo, nel Vel'skij rajon."}
{"id": "1416630", "revid": "729019", "url": "https://it.wikipedia.org/wiki?curid=1416630", "title": "Koz'mino", "text": "Koz'mino (in lingua russa \u0425\u043e\u0437\u044c\u043c\u0438\u043d\u043e) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416632", "revid": "729019", "url": "https://it.wikipedia.org/wiki?curid=1416632", "title": "\u0160unema", "text": "\u0160unema (in lingua russa \u0428\u0443\u043d\u0435\u043c\u0430) \u00e8 una citt\u00e0 situata in Russia, nell'Oblast' di Arcangelo, nel Vel'skij rajon."}
{"id": "1416634", "revid": "142504", "url": "https://it.wikipedia.org/wiki?curid=1416634", "title": "Calicantus", "text": ""}
{"id": "1416638", "revid": "767487", "url": "https://it.wikipedia.org/wiki?curid=1416638", "title": "Le\u0161ukonskij rajon", "text": "Il Le\u0161ukonskij rajon (in lingua russa \"\u041b\u0435\u0448\u0443\u043a\u043e\u043d\u0441\u043a\u0438\u0439 \u043c\u0443\u043d\u0438\u0446\u0438\u043f\u0430\u043b\u044c\u043d\u044b\u0439 \u0440\u0430\u0439\u043e\u043d\") \u00e8 un distretto dell'Oblast' di Arcangelo, Russia con status di Municipal'nyj rajon. Ha una superficie di 28.100 km2 ed una popolazione di 9.620 abitanti nel 2006."}
{"id": "1416639", "revid": "478814", "url": "https://it.wikipedia.org/wiki?curid=1416639", "title": "Vietnamiti", "text": ""}
{"id": "1416640", "revid": "110157", "url": "https://it.wikipedia.org/wiki?curid=1416640", "title": "Mezenskij rajon", "text": "Il Mezenskij rajon () \u00e8 un rajon dell'Oblast' di Arcangelo, Russia. Ha una superficie di 34.400 km2 ed una popolazione di 12.700 abitanti nel 2007.\nIl capoluogo \u00e8 Mezen'."}
{"id": "1416641", "revid": "767487", "url": "https://it.wikipedia.org/wiki?curid=1416641", "title": "Njandomskij rajon", "text": "Il Njandomskij rajon () \u00e8 un rajon dell'Oblast' di Arcangelo, Russia. Ha una superficie di 8.100 km2 ed una popolazione di 31.200 abitanti nel 2010.\nIl capoluogo \u00e8 Njandoma."}
{"id": "1416645", "revid": "110157", "url": "https://it.wikipedia.org/wiki?curid=1416645", "title": "One\u017eskij rajon", "text": "Il One\u017eskij rajon () \u00e8 un distretto dell'Oblast' di Arcangelo, Russia. Ha una superficie di 23.740 km2 ed una popolazione di 15.870 abitanti nel 2006.\nIl capoluogo \u00e8 Onega."}
{"id": "1416650", "revid": "767487", "url": "https://it.wikipedia.org/wiki?curid=1416650", "title": "Cholmogorskij rajon", "text": "Il Cholmogorskij rajon () \u00e8 un distretto dell'Oblast' di Arcangelo, in Russia, collocato nella sua parte centrale. Il suo centro amministrativo \u00e8 il villaggio di Cholmogory. La superficie del distretto \u00e8 di 16.800\u00a0km\u00b2 e la popolazione \u00e8 di 30.797 abitanti (al 2002).\nIl famoso scienziato russo Michail Vasil'evi\u010d Lomonosov \u00e8 nato in un villaggio di questo distretto, che ha poi assunto in suo onore il nome di Lomonosovo."}
{"id": "1416655", "revid": "741067", "url": "https://it.wikipedia.org/wiki?curid=1416655", "title": "Ivo Garrani", "text": "Biografia.\nEsord\u00ec sul palcoscenico nel 1943 con la compagnia di Carlo Tamberlani, nella quale si impose per le sue doti d'attore controllato ed efficace, dando inizio a una proficua carriera che lo port\u00f2, negli anni, a lavorare al fianco di grandi interpreti come Rina Morelli, Paolo Stoppa, Diana Torrieri, Elsa Merlini, Gino Cervi, Andreina Pagnani, poi Giancarlo Sbragia ed Enrico Maria Salerno - insieme ai quali fond\u00f2 nel 1960 la compagnia \"Attori Associati\" - Valeria Valeri, Luigi Vannucchi, Valentina Fortunato, Sergio Fantoni. Oltre che per la ricca attivit\u00e0 teatrale, cinematografica e (in misura minore) televisiva, Garrani lavor\u00f2 in pi\u00f9 occasioni per la radio, soprattutto sotto la direzione di Guglielmo Morandi e Anton Giulio Majano.\nNei primi anni di programmazione, si propose in ruoli di caratterista, come Rodriguez ne \"L'Alfiere\" (1956), Erode in \"Capitan Fracassa\", Ikmenev in \"Umiliati e offesi\" (entrambi del 1958), Long John Silver ne \"L'isola del tesoro\" (1959), Mike in \"Ragazza mia\" (1960) e Porfirij Petrovi\u010d in \"Delitto e castigo\" (1963) di Majano. Tra le \"pi\u00e8ce\" di cui fu protagonista vanno ricordate l'originale radiofonico \"Un servizio di guerra\" di Renzo Rosso (1956), vincitore del Premio per opere radiofoniche di prosa indetto dalla Rai; \"Il pantografo\" (1960) di Luigi Squarzina; \"Sacco e Vanzetti\" (1960), rievocazione teatrale affidata alla regia di Giancarlo Sbragia, in cui Garrani recita accanto a Gian Maria Volont\u00e9; \"Vivere come porci\", dramma di John Arden trasmesso nel 1968 e \"Un borghese napoletano\" (1986) di Antonio Ghirelli e Sergio Romano, in cui impersonava Benedetto Croce, per la regia di Michele Mirabella.\nGrande popolarit\u00e0 gli assicur\u00f2 a met\u00e0 degli anni sessanta il ruolo del padre di Giannino Stoppani, nella miniserie televisiva \"Giornalino di Gian Burrasca\" (1964) di Lina Wertm\u00fcller; sempre per la TV dei ragazzi partecip\u00f2 alla serie \"Jo Gaillard\" (1976). La sua carriera televisiva e cinematografica prosegu\u00ec ininterrotta tra gli anni sessanta e novanta: nel 1963 interpret\u00f2 Roberto Farinacci nel film di Carlo Lizzani \"Il processo di Verona\"; nel 1970, fu il maresciallo Soult nel \"kolossal\" di Sergej F\u00ebdorovi\u010d Bondar\u010duk \"Waterloo\"; nel 1974 \u00e8 l'avvocato Nicol\u00f2 Lombardo in \"\", diretto da Florestano Vancini; nel 1977 \u00e8 il protagonista dell'originale \"Lo scandalo della Banca Romana\"; prese, infine, parte allo sceneggiato \"Una donna\".\nHa preso inoltre parte a vari sceneggiati radiofonici, tra cui \"Al paradiso delle signore\", adattamento radiofonico di Gaston da Venezia del romanzo di \u00c9mile Zola mandato in onda nel maggio-giugno 1972 e, nel 1996, \"Il mercante di fiori\" di Diego Cugia. Tra le interpretazioni teatrali pi\u00f9 intense, si ricorda il \"Giulio Cesare\" di Shakespeare per la regia di Strehler, proposto dal Piccolo di Milano nel 1954 e mandato in onda dalla radio nel giugno 1964 in occasione delle celebrazioni shakespeariane.\nNegli anni Novanta \u00e8 sul piccolo schermo con, tra l'altro, la serie \"Quattro storie di donne\" (1989), \"Piazza di Spagna\" (1992), \"L'ispettore anticrimine\" (1993), \"La scalata\" (1993), \"In nome della famiglia\" (1997). Nel 2000 ha partecipato al progetto di rilancio voluto da Radiorai di otto testi radiofonici scritti da Federico Fellini. Nel 2001 \u00e8 nel cast della soap \"Un posto al sole\" vestendo i panni di Costantino Poggi, di un episodio della serie \"Non lasciamoci pi\u00f9\" e successivamente, dal 2007 della nona e decima serie di \"Incantesimo\"\n\u00c8 morto nel sonno il 25 marzo 2015. Ad annunciarne la morte \u00e8 stato il figlio Toni con il seguente post su Facebook:"}
{"id": "1416659", "revid": "729019", "url": "https://it.wikipedia.org/wiki?curid=1416659", "title": "Domenico Modugno e la sua chitarra n\u00ba 2 - Un poeta un pittore un musicista", "text": "Domenico Modugno e la sua chitarra n\u00ba 2 - Un poeta un pittore un musicista \u00e8 il 4\u00ba album registrato in studio da Domenico Modugno.\nIl disco.\nIl disco viene pubblicato a poche settimane dal precedente, a dicembre del 1956: anch'esso racchiude otto brani gi\u00e0 pubblicati su EP nei mesi precedenti, e sono tutti reincisioni di canzoni gi\u00e0 incise per la RCA; la canzone \"Tambureddu (pizzica pizzica po)\" era stata pubblicata in origine con il titolo \"Lu tambureddu\", mentre in alcune incisioni su 78 giri \"E vene 'o sole\" \u00e8 intitolata \"Sole sole sole\".\nCome per il precedente, anche in questo non vengono riportate notizie sui musicisti che hanno partecipato o sugli arrangiatori.\nI testi e le musiche sono tutti di Domenico Modugno, tranne \"Mese 'e settembre\", \"Nisciuno po' sap\u00e8\", \"E vene 'o sole\", i cui testi sono di Riccardo Pazzaglia e \"Ninna nanna\" in cui testo e musica furono rielaborati insieme a Franco Nebbia.\nLa copertina dell'album raffigura la stessa foto del disco precedente, con Modugno mentre canta e suona la chitarra, ma cambia lo sfondo, che \u00e8 arancione; in basso a sinistra riporta il marchio della Fonit (Fonodisco Italiano Trevis), che non si era ancora fusa con la Cetra, mentre in alto \u00e8 riportato il sottotitolo \"Un poeta un pittore un musicista\"; sull'etichetta invece \u00e8 presente il titolo \"Domenico Modugno e la sua chitarra n\u00ba 2\".\nAnche questo album di Modugno fu pubblicato in formato 22\u00a0cm (leggermente pi\u00f9 piccolo dei normali LP).\nTracce.\nLATO A\nLATO B"}
{"id": "1416661", "revid": "767487", "url": "https://it.wikipedia.org/wiki?curid=1416661", "title": "Fasciolopsis buski", "text": "Fasciolopsis buski \u00e8 un platelminta della classe dei Trematodi, noto perch\u00e9 responsabile della fasciolopsiasi umana.\nDistribuzione.\nQuesta specie \u00e8 diffusa in Asia e in particolare nel subcontinente indiano, in genere nelle aree in cui l'uomo vive a stretto contatto con i maiali e si coltivano piante acquatiche (come presso le risaie). Sembra che in Asia circa dieci milioni di persone siano colpite dalla fasciolopsiasi."}
{"id": "1416662", "revid": "124967196", "url": "https://it.wikipedia.org/wiki?curid=1416662", "title": "Riccardo Chailly", "text": "Biografia.\nNato a Milano in una famiglia di musicisti (il padre era il compositore Luciano Chailly, la sorella \u00e8 l'arpista e compositrice Cecilia Chailly), ha studiato nei conservatori di Perugia, Roma e Milano. In seguito ha studiato direzione d'orchestra con Franco Ferrara a Siena. Nel 1974 ha sposato la violinista argentina Anahi Carfi e successivamente Gabriella Terragni e ha una figlia di nome Luana.\nAll'et\u00e0 di vent'anni diventa assistente di Claudio Abbado al Teatro alla Scala di Milano.\nNel 1974 esordisce come direttore d'orchestra con Madama Butterfly a Chicago.\nNel 1977 dirige la ripresa nel Teatro Regio di Parma di \"Simon Boccanegra\" di Giuseppe Verdi con Leo Nucci.\nAlla Scala ha esordito come direttore d'orchestra nel 1978 nella ripresa de I masnadieri (Verdi).\nIn poco tempo ha diretto nei pi\u00f9 prestigiosi teatri lirici del mondo, quali: Staatsoper di Vienna, Metropolitan Opera di New York, the Royal Opera House di Londra, Covent Garden di Londra, al Festival di Salisburgo, all'Opera di Zurigo e al Bavarian State Opera di Monaco di Baviera.\nHa diretto numerosissime orchestre sinfoniche, tra le quali i Berliner Philharmoniker, i Wiener Philharmoniker, l'Orchestra del Gewandhaus di Lipsia, la London Symphony Orchestra, la New York Philharmonic Orchestra, la Cleveland Orchestra, la Philadelphia Orchestra, la Chicago Symphony Orchestra e l'Orchestre de Paris.\nDal 2015 sostituisce Daniel Barenboim nel ruolo di direttore musicale al Teatro alla Scala e Claudio Abbado al festival di Lucerna.\nDiscografia.\nHa un contratto in esclusiva con la casa discografica Decca e tra le sue registrazioni spiccano i cicli delle sinfonie di Gustav Mahler e Anton Bruckner e l'opera omnia di Edgar Var\u00e8se. Pi\u00f9 recentemente ha inciso musiche di Felix Mendelssohn, Johannes Brahms e le sinfonie di Robert Schumann nella trascrizione di Gustav Mahler.\nA fine 2011 \u00e8 stata pubblicata l'integrale delle sinfonie di Beethoven con l'orchestra Gewandhaus di Lipsia, che ha avuto numerosi riconoscimenti da parte della critica specializzata per l'approccio rivoluzionario nella scelta dei tempi e la forza espressiva dell'esecuzione. Il nuovo ciclo sinfonico beethoveniano nell'ottobre 2011 si piazza al n. 48 della classifica Top 100 dei CD pop pi\u00f9 venduti in Italia: \u00e8 la prima volta che un cofanetto classico da 5 CD entra in questa graduatoria. In UK il ciclo sinfonico si \u00e8 attestato al primo posto della classifica classica.\nNel novembre 2011 i concerti per clavicembalo BWV 1052-1056 di Johann Sebastian Bach con Ramin Bahrami hanno raggiunto il 17\u00ba posto nella classifica pop dopo 2 settimane dalla pubblicazione e hanno totalizzato 9 settimane consecutive di presenza e oltre copie solo in Italia: un record assoluto per una registrazione bachiana e un caso rarissimo per un CD classico.\nNel dicembre 2012 il maestro alla direzione dell'Orchestra Filarmonica della Scala, con Viva Verdi Ouvertures e Preludi, entra alla 52\u00aa posizione della classifica POP. Nel gennaio 2013 l'album \u00e8 stato presente per la quarta settimana consecutiva nella classifica POP e nell'aprile 2013 ha raggiunto il 51\u00ba posto.\nSecondo i dati di GfK il disco ha dominato i primi nove mesi dell'anno nella musica classica italiana."}
{"id": "1416665", "revid": "182193", "url": "https://it.wikipedia.org/wiki?curid=1416665", "title": "Georges Pr\u00eatre", "text": "Biografia.\nNato nel dipartimento del Nord, studi\u00f2 armonia con Maurice Durufl\u00e9 e direzione d'orchestra prima presso il conservatorio di Douai, poi presso il Conservatoire national sup\u00e9rieur de musique et de danse de Paris con Andr\u00e9 Cluytens. \nNel 1950 spos\u00f2 il soprano Gina Marny.\nDopo il diploma di trombettista (durante la seconda guerra mondiale peraltro si guadagn\u00f2 da vivere esibendosi come jazzista al Bobino e in vari locali di Parigi, collaborando anche con l'orchestra di Glenn Miller) inizi\u00f2 a dirigere in diversi teatri d'opera francesi, alcune volte con lo pseudonimo di Georges Dherain, prima di debuttare nel 1956 all'Op\u00e9ra-Comique di Parigi in \"Capriccio\" di Richard Strauss dirigendo fino al 1963. Nel 1960 diresse la prima rappresentazione nel Th\u00e9\u00e2tre National de l'Op\u00e9ra-Comique di Volo di notte (opera) di Luigi Dallapiccola. \nAl Grand Th\u00e9\u00e2tre di Ginevra nella stagione 1953/1954 diresse La bella Elena, nel 1956 I racconti di Hoffmann, nel 1959 Evgenij Onegin e nel Samson et Dalila.\nAll'Opera di Chicago nel 1959 diresse Tha\u00efs (opera) con Fernando Corena e Leontyne Price.\nNel 1961 debutt\u00f2 alla Royal Opera House di Londra.Al Wiener Staatsoper debutt\u00f2 nel 1962 con Capriccio con Lisa Della Casa e Walter Berry, poi Carmen (opera) e Rigoletto, nel 1963 Faust con Wilma Lipp e Madama Butterfly e La boh\u00e8me con Luciano Pavarotti e Carlo Cava e nel 1964 Otello (Verdi).\nNell'ottobre 1964 debutta al Metropolitan Opera House di New York con Samson et Dalila. Fu uno dei direttori preferiti di Maria Callas, con cui collabor\u00f2, sia in teatro che in sala d'incisione, in alcune esecuzioni di valore storico, come \"Carmen\" e \"Tosca\". Al Metropolitan nel 1965 dirige Faust con Nicolai Gedda, Gabriella Tucci, Cesare Siepi e Robert Merrill, Arabella (opera) ed Il trovatore e nel 1966 Parsifal (opera) con R\u00e9gine Crespin, La traviata con Anna Moffo e Tristan und Isolde con Birgit Nilsson. Al Met il maestro diresse 101 rappresentazioni fino al 1977.\nAl Covent Garden nel 1965 diresse Tosca con Tito Gobbi.\nRipetutamente chiamato, dal 1966, al Teatro alla Scala di Milano con Faust con Gedda, Nicolaj Ghiaurov e Mirella Freni, nel 1968 Turandot con Renato Capecchi e La Valchiria, nel 1969 Rom\u00e9o et Juliette, nel 1970 Sansone e Dalila con Shirley Verrett, nel 1972 Carmen con Fiorenza Cossotto e Jos\u00e9 van Dam, nel 1973 Pell\u00e9as et M\u00e9lisande (opera), nel 1975 La boh\u00e8me con Pavarotti, Rolando Panerai ed Ileana Cotruba\u0219 che sostituisce la Freni nella prima rappresentazione, La damnation de Faust con Frederica von Stade e L'Heure espagnole, L'Enfant et les sortil\u00e8ges e Dafni e Cloe, nel 1976 Werther (opera) con Alfredo Kraus, nel 1977 Le Martyre de saint Sebastien di Claude Debussy, nel 1978 Madama Butterfly, un concerto con Yvonne Minton e musiche di Berlioz e Manon Lescaut con Domingo, nel 1980 due concerti, nel 1981 Cavalleria rusticana (opera) con Domingo e Pagliacci (opera) con Domingo e Juan Pons, nel 1982 un concerto trasmesso da Canale 5 e Les Troyens con Angelo Nosotti, nel 1984 tre concerti, nel 1987 un concerto trasmesso da Canale 5 ed altri tre concerti, nel 1988 un concerto con musiche di Gershwin trasmesso da Canale 5, nel 1990 un concerto con Aldo Ciccolini, nel 1991 tre concerti, nel 1993 tre concerti, nel 1995 un concerto trasmesso da Rete 4 ed altri tre concerti con musiche di Richard Strauss, nel 1999 Le Martyre de saint Sebastien, nel 2005 un concerto trasmesso da Retequattro, nel 2006 un concerto con la S\u00e4chsische Staatskapelle Dresden, nel 2009 la Sinfonia n. 5 (Mahler) ed un concerto con i Wiener Philharmoniker e nel 2010 e 2011 un concerto.\nA Salisburgo nel 1966 dirige un concerto con i Berliner Philharmoniker e Nathan Milstein.\nNel 1966 diventa direttore musicale dell'Op\u00e9ra national de Paris.\nPer il Gran Teatro La Fenice di Venezia nel 1967 e nel 1970 dirige un concerto, nel 1971 Rom\u00e9o et Juliette ed un concerto con Alexis Weissenberg e nel 1973 un concerto con Martha Argerich con musiche di Ravel al Teatro Grande (Brescia), al Teatro comunale Mario Del Monaco e nella Chiesa degli Eremitani di Padova ed a Venezia, Le Martyre de saint Sebastien con Lucia Valentini Terrani, Don Carlo con Ghiaurov, Katia Ricciarelli e la Cossotto e Pell\u00e9as et M\u00e9lisande.\nFu anche direttore musicale dell'Op\u00e9ra national de Paris di Parigi.\nOltre che come operistico, Pr\u00eatre \u00e8 conosciuto come direttore sinfonico, con una predilezione per gli autori francesi, ed in particolare per Francis Poulenc, di cui diresse la prima dell'opera \"La voix humaine\" all'Op\u00e9ra-Comique nel 1959 e \"Sept r\u00e9pons des t\u00e9n\u00e8bres\" nel 1963.\nNel 1971 dirige la prima rappresentazione radiofonica nell'Auditorium Rai di Napoli de \"Il cavaliere della rosa\" con la Cotrubas. \nNel 1979 a Chicago dirige Faust con Kraus, Ghiaurov e Freni e L'amore delle tre melarance.\nNel 1980 dirige Otello con Piero Cappuccilli e Margaret Price a Ginevra e L'Enfance du Christ di Hector Berlioz con la Valentini Terrani nella Chiesa di Santo Stefano (Venezia) per La Fenice.\nA Venezia per La Fenice nel 1981 dirige la Sinfonia n. 8 di Anton Bruckner al Palasport Taliercio, Manon (Massenet) e due concerti e nel 1982 Don Quichotte di Massenet con Ruggero Raimondi.\nNel 1983 a Londra dirige Samson et Dalila con Jon Vickers e la Verrett.\nNel 1989 inaugura l'Op\u00e9ra Bastille ed a Salisburgo dirige Tosca con Anna Tomowa-Sintow ed i Wiener Philharmoniker e la Grande Messe des Morts di Berlioz.\nNel 1991 a Salisburgo dirige un concerto con l'Orchestre national de France e Barbara Hendricks.\nA Venezia nel 1992 dirige due concerti ed il Concerto di Gala per il Bicentenario e nel 1993 La damnation de Faust. \nNel 1994 tenne a battesimo la nuova Orchestra sinfonica nazionale della RAI, unificata e riunita a Torino, e nel 1999 diresse una serie di concerti a Parigi per celebrare il centenario della nascita di Poulenc. Nel 1988 Marcel Landowski gli dedic\u00f2 la sua quarta sinfonia.\nDal 1986 al 1991, fu direttore principale dell'Orchestra Sinfonica di Vienna, succedendo a Gennadij Nikolaevi\u010d Ro\u017edestvenskij; di tale periodo, artisticamente molto produttivo, restano alcune importanti testimonianze discografiche per le etichette Orfeo ed Erato. Nel 1990 a Vienna dirige Samson et Dalila con Agnes Baltsa e Pl\u00e1cido Domingo e la prima esecuzione assoluta nella Gro\u00dfer Musikvereinsaal del Concerto per 15 solisti e orchestra di Jean Fran\u00e7aix.\nNel 1997 all'Op\u00e9ra national de Paris dirige Turandot con Barbara Frittoli.\nPer La Fenice nel 2001 dirige un concerto al PalaFenice al Tronchetto e nel 2004 al Teatro La Fenice. Il 31 dicembre 2004 ed il 1\u00ba gennaio 2005 dirige il Concerto di Capodanno veneziano trasmesso da Rai 1 ed il 30 e 31 dicembre 2008 ed il 1\u00ba gennaio 2009 torna a dirigere il Concerto di Capodanno trasmesso da Rai Uno.\nNel 2004 dirige un concerto a Salisburgo.\nNel 2005 dirige Carmen in forma di concerto con l'Accademia Nazionale di Santa Cecilia all'Auditorium Parco della Musica ripreso dalla Rai.\nIl 1\u00ba gennaio del 2008 diresse, primo direttore d'orchestra francese chiamato a questo incarico, il tradizionale concerto di capodanno a Vienna, proponendo una serie di opere con spiccati rimandi alla sua terra natia (compreso l'inno \"La Marsigliese\"). L'anno prima aveva diretto il Concerto di Capodanno di Venezia al Gran Teatro La Fenice, esprimendo il desiderio di dirigere il Concerto di Capodanno da Vienna, subito esaudito; nel 2009 diresse nuovamennte a Venezia e nel 2010, per la seconda volta in pochi anni, a Vienna."}
{"id": "1416668", "revid": "466539", "url": "https://it.wikipedia.org/wiki?curid=1416668", "title": "Wolfgang Sawallisch", "text": "Biografia.\nDurante la seconda guerra mondiale Sawallisch ha prestato servizio nella Wehrmacht in Italia e Francia e dopo la fine della detenzione come prigioniero di guerra in un campo inglese perfeziona gli studi musicali alla Hochschule f\u00fcr Musik und Theater M\u00fcnchen diplomandosi nel 1946. Sawallisch inizi\u00f2 la sua carriera di direttore d'orchestra al teatro dell'opera di Augusta nel 1947 e nel 1949 vinse, insieme a Gerhard Seitz, il 2\u00ba premio al Concorso internazionale di Ginevra nella categoria Duo Violino e Pianoforte. Nel 1952-1953 \u00e8 stato l'assistente di Igor Markevitch al Mozarteum di Salisburgo.\nNel 1953 ha diretto la Filarmonica di Berlino, divenendo cos\u00ec uno dei direttori pi\u00f9 giovani che abbiano diretto questa orchestra. Lo stesso accadde al Festspielhaus di Bayreuth, quando diresse \"Tristano e Isotta\" nel 1957. Sempre al Bayreuther Festspiele diresse anche \"Der fliegende Holl\u00e4nder\" nel 1959, \"Tannh\u00e4user\" nel 1961 e \"Lohengrin\" nel 1962. Dal 1960 al 1970 \u00e8 stato direttore principale dei Wiener Symphoniker, e dal 1971 al 1992 direttore musicale dell'Opera di Stato della Baviera (Bayerische Staatsoper). Dal 1970 al 1980 diresse l'Orchestre de la Suisse Romande.\nDal 1993 al 2003 \u00e8 stato direttore musicale della Philadelphia Orchestra (succedendo a Riccardo Muti che ne era stato direttore dal 1980 al 1992) e per un periodo ne \u00e8 stato direttore onorario, cos\u00ec come della NHK Symphony Orchestra di Tokyo. Dopo il suo lungo periodo di direttore musicale della Philadelphia Orchestra, Sawallisch \u00e8 ritornato nella veste di direttore ospite sia a Filadelfia sia alla Carnegie Hall. A seguito di seri problemi di salute, negli ultimi anni, \u00e8 stato costretto a sospendere la sua attivit\u00e0. In un articolo del \"The Philadelphia Inquirer\" del 27 agosto 2006, Sawallisch dichiar\u00f2 in una intervista che si ritirava dall'attivit\u00e0 direttoriale:"}
{"id": "1416670", "revid": "287204", "url": "https://it.wikipedia.org/wiki?curid=1416670", "title": "Chiesa dei Santi Jacopo e Martino", "text": "LArcipretura dei Santi Jacopo e Martino sorge in vetta al borgo medievale di Uzzano, in Valdinievole, diocesi di Pescia, provincia di Pistoia.\nStoria.\nEdificata a cavallo tra il XII secolo e il XIII secolo, nell'estimo delle chiese lucchesi del 1260 risulta come filiale della pieve di Santa Maria di Pescia. In origine dotata del titolo di rettoria, ottenne il privilegio del fonte battesimale il 17 giugno 1388, con bolla pontificia di Urbano VI, anche se l'acquisizione del fonte divenne definitiva soltanto nel 1443, grazie a una sentenza del vescovo di Lucca Baldassarre Magni. Nel 1625, la chiesa divenne pieve e, infine, nel 1729, dopo la nascita del vescovato di Pescia, fu innalzata al rango di arcipretura. Primo arciprete fu Giovanni Michele Fratini, gi\u00e0 pievano dal 1700.\nDescrizione.\n\u00c8 in stile romanico, anche se tra il XVII e XVIII secolo fu sottoposta a pesanti trasformazioni barocche nell'interno e sulla facciata fu costruito un loggiato sormontato da due stanze d'abitazione. Un radicale restauro condotto tra il 1890 e il 1910 elimin\u00f2 gli interventi sei-settecenteschi e l'edificio fu pi\u00f9 o meno riportato all'aspetto originario. La facciata presenta un bel portale in pietra serena con gli stemmi dell'Aquila imperiale, del Giglio fiorentino e del Fuoco, simbolo di Uzzano, sopra di esso una rostra in marmi bianco di Carrara e verde serpentino di Prato. Dello stesso materiale anche il rosone e le decorazioni del sottotetto. In alto, una finta loggetta a colonnine, frutto di una reinterpretazione neoromanica del XIX secolo.\nL'interno \u00e8 a una navata con soffitto a capriate. Ai lati dell'ingresso, i due loggiati della cantoria, sotto i quali si trova un ciclo d'affreschi cinquecenteschi attribuiti alla scuola del Sodoma. Sotto il loggiato di sinistra, si trova, in una nicchia, una statua di Sant'Antonio Abate di Giovanni della Robbia e il bel fonte battesimale seicentesco in marmo, con coperchio ligneo finemente intagliato. Sotto il loggiato di destra, una stupenda acquasantiera romanica (XIII secolo). Molte tele del \u2018500 e del \u2018600 sono custodite in questo tempio, tra cui un \"San Francesco con le stigmate\" e un \"San Girolamo\" del pittore uzzanese Alessandro Bardelli, uno \"Sposalizio della Vergine\" di Alessio Gimignani, una \"Madonna con Bambino e Santi\" di Francesco Brina. Nell'unica cappella laterale, l'immagine, incorniciata da una tela con i santi Rocco e Sebastiano, della Madonna del Buon Consiglio, portata da Roma nel 1753 dall'Arciprete Antonio Ansaldi. In una nicchia della cappella laterale, la statua in terracotta policroma dell'Immacolata Concezione (XVI sec.). Notevole il pulpito ligneo, risalente al XVII secolo. L'altare maggiore settecentesco contiene lo scheletro di Sant'Innocenzo ed \u00e8 sovrastato da un crocifisso seicentesco. L'abside \u00e8 del \u2018500, ma fu decorata in stile rococ\u00f2 nel \u2018700; nell'altare a muro \u00e8 contenuto un bellissimo crocifisso tre/quattrocentesco, detto \"del bel tempo\", perch\u00e9 sembra che la sua scopertura propizi la bella stagione. \u00c8 venerato dalla locale Confraternita di Misericordia, che lo riconosce come patrono sin dalla sua fondazione (1672).\nIl campanile duecentesco trae origine da una struttura difensiva, lo dimostra l'imponente arco a sesto acuto alla sua base, parzialmente otturato. Al piano terra della torre, \u00e8 presente un affresco quattrocentesco attribuito a Neri di Bicci raffigurante \"La Crocifissione tra Maria Vergine, San Giovannino e i Santi Martino e Jacopo\". Le campane sono del XVII secolo. La maggiore \u00e8 del 1622, la minore fu rifusa nel 1903.\nNegli anni 2008/2009, grazie al contributo della CEI e della Fondazione Cassa di Risparmio di Pistoia e Pescia, l'edificio \u00e8 stato sottoposto a ingenti lavori di restauro conservativo, che hanno interessato le coperture, il paramento lapideo esterno, la facciata del vicino Oratorio della Compagnia del SS. Sacramento. Un secondo stralcio di lavori \u00e8 stato condotto nel 2010, con il restauro completo del campanile e delle pitture in esso custodite."}
{"id": "1416672", "revid": "21880", "url": "https://it.wikipedia.org/wiki?curid=1416672", "title": "Lecceta", "text": ""}
{"id": "1416673", "revid": "536103", "url": "https://it.wikipedia.org/wiki?curid=1416673", "title": "Miguel \u00c1ngel Moratinos", "text": "Fu Ministro degli Affari esteri e della Cooperazione nel secondo governo presieduto da Jos\u00e9 Luis Rodr\u00edguez Zapatero.\nHa studiato diritto e scienze politiche. In pi\u00f9, parla diverse lingue come il francese, l'inglese, il russo e il serbocroato.\nCarriera diplomatica.\nNel 1974, \u00e8 rientrato nel ministero di affari esteri come direttore per l'Europa dell'est. Dal 1979 al 1987, ha lavorato nelle ambasciate in Iugoslavia (1979-1984), poi in Marocco.\nNel 1987, \u00e8 stato nominato direttore generale per Nordafrica. Dal 1991 al 1993, ha diretto l'Istituto per la cooperazione con il mondo arabo, diventando uno specialista del Vicino Oriente.\nDal 1993 al 1996, \u00e8 stato ambasciatore della Spagna in Israele. Nel 1996, \u00e8 stato nominato rappresentante speciale dell'unione Europea per il processo di pace in Medio Oriente.\nCarriera politica.\nNell'elezioni generale di 2004, \u00e8 stato eletto deputato del PSOE ed \u00e8 stato nominato ministro di affari esteri per il primo ministro spagnolo Jos\u00e9 Luis Rodr\u00edguez Zapatero. La sua prima missione \u00e8 stato il ritiro delle truppe militari dall'Iraq che ha provocato tensione con gli Stati Uniti.\nNel 2007 Moratinos \u00e8 stato il presidente di turno dell'Organizzazione per la sicurezza e la cooperazione in Europa (OSCE)."}
{"id": "1416676", "revid": "287204", "url": "https://it.wikipedia.org/wiki?curid=1416676", "title": "Miguel Angel Moratinos", "text": ""}
{"id": "1416678", "revid": "1705737", "url": "https://it.wikipedia.org/wiki?curid=1416678", "title": "Battaglia dell'Yser", "text": "La battaglia dell'Yser si svolse nell'ambito della cosiddetta \"corsa al mare\" nei primi mesi della Prima guerra mondiale.\nAntefatto.\nCome parte del Piano Schlieffen, il Belgio era stato invaso dai tedeschi nel loro attacco contro la Francia; dopo l'assedio di Anversa i resti dell'esercito belga (quattro divisioni di fanteria pi\u00f9 due della riserva) erano stati respinti nel sudovest del Paese, e si erano attestati su una linea di una trentina di chilometri sul fiume Yser, fra Nieuwpoort e Boezinge.\nI tedeschi avevano come obiettivo il canale della Manica e i porti di Calais e Dunkerque, e cercavano di sfondare su tutto il fronte.\nLa zona poco si presta alla creazione di una linea difensiva stabile: in quel tratto l'Yser non \u00e8 molto profondo, ed il territorio \u00e8 pianeggiante, poco sopra il livello del mare, tanto che a poche decine di centimetri di profondit\u00e0 si trova l'acqua, il che imped\u00ec lo scavo di solide opere difensive.\nDopo due mesi di combattimenti e ritirata i belgi erano esausti ed a corto di munizioni; la Francia invi\u00f2 in rinforzo la 42\u00aa Divisione di fanteria (agli ordini del generale Grossetti) ed una brigata di fanti di marina, attestata a Diksmuide.\nLa battaglia.\nIl 18 ottobre le avanguardie tedesche attaccarono su tutta la linea, ma gli attacchi ebbero successo solo a Keyem; il giorno successivo l'attacco ricominci\u00f2, e la 4\u00aa Armata tedesca mosse decisamente verso sud in direzione dell'Yser. L'ammiraglio Hood della Royal Navy fece intervenire, su richiesta del generale Foch, tre monitori (\"Severn\", \"Humber\" e \"Mersey\"), allo scopo di bombardare dal mare le truppe tedesche nella zona di Lombardsijde e ritardarne la manovra.\nFra il 20 ed il 21 ottobre gli attacchi si susseguirono violentissimi, costringendo l'esercito belga a ridurre la lunghezza del proprio fronte e a trasferire in prima linea tutte le riserve. Proprio allora giunse in rinforzo nella zona di Veurne la 42\u00aa Divisione francese.\nIl giorno 22 i belgi, attaccati a Schoorbakke, dovettero ritirarsi lasciando la riva sinistra del fiume: l'Yser venne attraversato dai tedeschi all'altezza di Tervate nonostante i contrattacchi francesi.\nL'ultimo ponte sull'Yser fu fatto saltare il 23 ottobre, mentre la pressione tedesca, alimentata anche da un cospicuo impiego di artiglieria e \"minenwerfer\" e dall'intervento di una fresca armata, la 4\u00aa, sembrava sul punto di rompere la resistenza belga.\nMancando una solida linea cui appoggiare la difesa, e per evitare che una ritirata senza una seconda linea a protezione si potesse trasformare in una rotta, lo Stato Maggiore belga, d'intesa con quello francese, decise di attestare la difesa sul tracciato ferroviario fra Nieuwpoort a Diksmuide. Considerando che la massicciata della ferrovia si elevava sulla pianura di oltre un metro, si decise inoltre l'inondazione del tratto di territorio compreso tra le rive dell'Yser e la ferrovia, per una profondit\u00e0 di due o tre chilometri, in modo da arrestare o quantomeno rallentare l'avanzata tedesca.\nLa sera del 25 ottobre, crescendo la pressione tedesca, si diede il via all'inondazione; la sera del 27, compiuti i preparativi necessari, si aprirono le chiuse marine di Nieuwpoort, si richiusero poi con la bassa marea e lo stesso si ripet\u00e9 i giorni seguenti. Il 28 l'acqua lamb\u00ec la ferrovia nella zona di Pervijze, estendendosi verso sud, senza tuttavia fermare gli attacchi; il giorno 30 i tedeschi giunsero nei pressi di Ramskapelle, a pochissima distanza dalla ferrovia e dal suolo intatto, ma un contrattacco francese li respinse.\nIl giorno 31 la linea di difesa lungo la ferrovia fu del tutto ripristinata; mentre l'inondazione continuava a montare, i tedeschi iniziarono a ritirarsi dietro l'Yser. Arrestata in questa direzione, l'avanzata tedesca tent\u00f2 di proseguire una ventina di chilometri pi\u00f9 a sud, dove gi\u00e0 dal 21 ottobre erano iniziati i combattimenti della Prima battaglia di Ypres."}
{"id": "1416680", "revid": "1005847", "url": "https://it.wikipedia.org/wiki?curid=1416680", "title": "Elezioni parlamentari in Polonia del 1991", "text": "Le elezioni parlamentari in Polonia del 1991 si tennero il 27 ottobre per il rinnovo dell'Assemblea nazionale (Sejm e Senato). In seguito all'esito elettorale, Presidente del Consiglio divenne Jan Olszewski (Accordo di Centro); nel 1992 gli succedette Waldemar Pawlak (Partito Popolare Polacco) che, non riuscendo a formare un governo, fu a sua volta sostituito da Hanna Suchocka (Unione Democratica)."}
{"id": "1416685", "revid": "92723", "url": "https://it.wikipedia.org/wiki?curid=1416685", "title": "Pripjat", "text": ""}
{"id": "1416689", "revid": "339392", "url": "https://it.wikipedia.org/wiki?curid=1416689", "title": "P.R.G.", "text": ""}
{"id": "1416691", "revid": "94902", "url": "https://it.wikipedia.org/wiki?curid=1416691", "title": "Ideriin", "text": ""}
{"id": "1416692", "revid": "827882", "url": "https://it.wikipedia.org/wiki?curid=1416692", "title": "Rinaldi", "text": ""}
{"id": "1416694", "revid": "94902", "url": "https://it.wikipedia.org/wiki?curid=1416694", "title": "Ideriin Gol", "text": ""}
{"id": "1416701", "revid": "110157", "url": "https://it.wikipedia.org/wiki?curid=1416701", "title": "\u0160ilut\u0117", "text": "\u0160ilut\u0117 (in tedesco: \"Heydekrug\"; in polacco: \"Szy\u0142okarczma\") \u00e8 una citt\u00e0 della Lituania sudoccidentale.\nGeografia fisica.\n\u0160ilut\u0117 si trova in una regione poco abitata ed industrializzata tra la citt\u00e0 di Klaip\u0117da ed il confine con la Russia (oblast' di Kaliningrad). Ad ovest della citt\u00e0, presso Rusn\u0117, il fiume Nemunas sfocia nella laguna dei Curi.\nStoria.\nPer lunghi secoli, dal 1422 al 1919, la citt\u00e0 ha fatto parte della Prussia Orientale tedesca ed \u00e8 stata popolata da tedeschi e lituani. Il toponimo tedesco della localit\u00e0 significa \"locanda nella landa\", ma nel corso dei secoli l'antica Heydekrug si svilupp\u00f2 e divenne il luogo di mercato pi\u00f9 importante tra Memel (Klaip\u0117da) e Tilsit (Sovetsk). Ancora nel 1885 Heydekrug contava per\u00f2 506 abitanti, divenuti 1142 nel 1910 quando il comune inglob\u00f2 le localit\u00e0 di Werden (Verdain\u0117), Szibben (\u017dibai) e Cyntionischken (Cintjoni\u0161kiai).\nQuando, in seguito al Trattato di Versailles, la Germania fu costretta a cedere il Territorio di Memel, Heydekrug e il suo circondario rurale furono amministrati provvisoriamente dalla Francia, finch\u00e9 la regione fu annessa con un colpo di mano dalla Lituania nel 1923.\nNel 1939 fu riannessa dalla Germania ed elevata al rango di citt\u00e0; in seguito alla seconda guerra mondiale torn\u00f2 alla Lituania, di cui ha seguito le sorti.\nAmministrazione.\nGemellaggi.\n\u0160ilut\u0117 \u00e8 gemellata con le seguenti citt\u00e0:"}
{"id": "1416702", "revid": "1305772", "url": "https://it.wikipedia.org/wiki?curid=1416702", "title": "Florian", "text": ""}
{"id": "1416703", "revid": "94647", "url": "https://it.wikipedia.org/wiki?curid=1416703", "title": "Florian (album)", "text": "Florian \u00e8 un LP del complesso musicale italiano Le Orme registrato nel 1979. Il complesso aveva dietro di s\u00e9 una pausa biennale iniziata a partire dall'anno dell'ultimo album. Questo lasso di tempo fu usato dai componenti per approfondire le proprie conoscenze nel campo degli strumenti acustici.\nIl disco.\nCon grande sorpresa degli ammiratori, le Orme proposero un disco in cui esibivano le loro capacit\u00e0 grazie a strumenti quali il violino, il violoncello, il clavicembalo o il vibrafono. In pratica, non si trattava pi\u00f9 di musica pop nel senso proprio della parola, ma di una via di mezzo tra il folk e la musica da camera. Diversi fans rimasero scioccati dalla scelta, mentre molti altri invece la trovarono semplicemente geniale. Nella copertina interna del disco, le Orme vengono ritratte nel nuovissimo ruolo di orchestrina davanti al Caff\u00e8 Florian in Piazza San Marco.\nL'idea di un cambiamento talmente radicale venne da Tony Pagliuca. Alla base della scelta c'era il calo di gradimento, da parte del mercato, del progressive rock. Fu questo un fenomeno vissuto con sofferenza dalle Orme, secondo le quali si sarebbe trattato di un triste fenomeno di commercializzazione, destinato a fare annegare il paesaggio musicale italiano in un mare di marcette da pochi soldi. Questa amarezza di fondo si tradusse quindi in protesta musicale: gli strumenti elettrici ed elettronici vennero semplicemente messi da parte. Il testo del singolo estratto, \"Fine di un viaggio\", descrive questa presa di posizione: la figura di Mr. Tambourine Man, protagonista della famosa canzone di Bob Dylan, diventa qui il simbolo di una musica pop in procinto di perdersi alla deriva.\nIl tono di protesta e critica sociale emerge anche nelle tematiche di altri brani: la prima canzone dell'album, \"Jaffa\", lamenta la distruzione (dovuta a scopi economici) di frutta mediterranea come ad esempio le arance. Non di rado si ritrovano nei testi dei riferimenti alla mitologia ed alla Bibbia.\nBench\u00e9 abbia avuto un successo inferiore a quello dei due album precedenti, \"Florian\" ha anticipato con gran precisione alcuni aspetti del paesaggio discografico italiano dell'epoca: di l\u00ec a poco, anche Franco Battiato avrebbe fatto un discorso riferito al \"Mister Tambourine Man\" nel pezzo \"Bandiera bianca\", parlando di \"immondizie musicali\" (vedi album La voce del padrone, 1981).\nAnche la scelta di Gian Piero Reverberi di formare, proprio in quell'anno, un \"ensemble\" di musica classicheggiante (Rond\u00f2 Veneziano) segue la scelta stilistica del gruppo. A distanza di decenni, la decisione di un cambiamento stilistico tutto sommato brusco viene tuttora ricordata con un certo orgoglio da parte di Pagliuca, mentre Michi Dei Rossi ne prende decisamente le distanze.\nPer la prima volta dall'inizio della loro carriera, il nome del gruppo compare in copertina senza articolo: \"Orme\".\nBrani.\nTesti e musiche di Pagliuca e Tagliapietra."}
{"id": "1416705", "revid": "339392", "url": "https://it.wikipedia.org/wiki?curid=1416705", "title": "Military pop", "text": ""}
{"id": "1416706", "revid": "13833", "url": "https://it.wikipedia.org/wiki?curid=1416706", "title": "Heydekrug", "text": ""}
{"id": "1416711", "revid": "547034", "url": "https://it.wikipedia.org/wiki?curid=1416711", "title": "OpenGEU", "text": "OpenGEU, precedentemente nota come Geubuntu, \u00e8 stata una distribuzione Linux derivata da Ubuntu che si prefiggeva di unire la semplicit\u00e0 di utilizzo del desktop environment GNOME con la velocit\u00e0, leggerezza e ricchezza di effetti grafici bidimensionali (animazioni, trasparenze ed altro) del window manager Enlightenment. L'ultima versione, pubblicata il 27 gennaio 2010, \u00e8 stata la \"OpenGEU 9.10 Quarto di Luna\", basata su Ubuntu 9.10.\nInstallazione.\nLa distribuzione era scaricabile sotto forma di DesktopCD, cio\u00e8 utilizzabile come LiveCD o installabile nel PC.\nL'installazione era pressoch\u00e9 identica a quella di Ubuntu, dal momento che sfruttava il programma Ubiquity.\nSoftware.\nDisponibili per il download.\nEssendo una distribuzione basata su Ubuntu, il parco di software disponibile per il download immediato era il medesimo della distribuzione madre; tuttavia, erano presenti di default anche altre repositories create appositamente dal team di sviluppo per questa distribuzione. Erano installabili anche applicazioni sperimentali create per il Desktop Shell E17, nonch\u00e9 svariati tools creati direttamente dagli sviluppatori di OpenGEU.\nPresenti sul LiveCD.\nSul LiveCD erano installati una serie di software appartenenti sia al mondo GNOME che Enlightenment, nonostante alcuni tra quelli appartenenti al secondo gruppo fossero ancora in fase di sviluppo beta.\nGestore di finestre e grafica.\nEnlightenment DR17 (conosciuto anche come E17) era il gestore di finestre utilizzato da questa distribuzione, a differenza di Ubuntu che, invece, utilizza il Desktop Environment GNOME. La principale differenza tra Enlightenment e GNOME stava nel fatto che , il che rendeva OpenGEU una distribuzione raccomandata ai possessori di computer datati e lenti. D'altra parte GNOME ha molti pi\u00f9 anni di sviluppo alle spalle ed \u00e8 un DE considerato stabile, mentre E17 era da tempo nella fase di sviluppo beta.\nE17 era inoltre ricco di effetti grafici basati su animazioni bidimensionali e trasparenze, che non richiedevano l'ausilio di una scheda video dotata di accelerazione 3D per funzionare. Per questa ragione, OpenGEU riusciva ad ottenere effetti grafici particolari anche sulle macchine virtuali. Ubuntu, al fine di rendere l'esperienza dell'utente GNOME pi\u00f9 gradevole, integra ormai da tempo al proprio interno il sistema di effetti grafici Compiz che richiede per\u00f2 hardware di ultima o recente generazione per funzionare (ed una scheda video dotata di accelerazione grafica). Proprio questo diverso modo di pensare gli effetti visivi del Desktop ha fatto s\u00ec che molti utenti Linux trovassero in OpenGEU una valida e pi\u00f9 snella alternativa al classico Ubuntu.\nEnlightenment DR17, tuttavia, era ancora in fase di sviluppo beta ed in ogni caso non era stato progettato per essere un completo Desktop Environment ma, al contrario, si prefiggeva di essere semplicemente un gestore di finestre alternativo ed un set di librerie sul quale costruire veloci applicazioni dotate di animazioni ed altri effetti bidimensionali piacevoli. Il concetto alla base di OpenGEU, dunque, era quello di colmare le mancanze di E17 con una serie di strumenti selezionati dal desktop environment GNOME, fermo restando l'obiettivo di confezionare sempre una distribuzione il pi\u00f9 veloce possibile e, dunque, adatta a qualunque macchina.\nTemi di OpenGEU.\nIl Gestore di finestre E17 utilizzava varie librerie per funzionare. Le varie applicazioni sviluppate per E17 si appoggiavano a loro volta su diverse tra queste librerie, come ad esempio le ETK, EWL ed Edje. Creare e gestire temi per Enlightenment era un'opera complessa, dal momento che per ottenere un'ergonomicit\u00e0 dell'aspetto generale, occorreva sviluppare un tema dotato della stessa grafica per ognuna delle varie librerie componenti Enlightenment. Questo, ad esempio, non avviene in GNOME che si basa interamente sulle librerie GTK+ per renderizzare a schermo i widget. OpenGEU utilizzava inoltre parecchie applicazioni basate proprio sul mondo GNOME e, dunque, facenti largo uso delle librerie GTK+. Per questa ragione, i temi di OpenGEU erano in realt\u00e0 un insieme di sotto-temi dedicati alle varie e numerose librerie sfruttate dalle applicazioni dedicate a questa distribuzione Linux, il tutto allo scopo di fornire un Desktop dall'aspetto omogeneo.\nSunshine e Moonlight.\nSunshine e Moonlight erano i due principali temi di default di OpenGEU che, presentandosi anche come distribuzione estrosa ed artistica (infatti lo stesso E17 veniva presentato come Desktop Shell orientato verso l'estro creativo), prometteva di fornire sempre ai propri utenti un aspetto del sistema operativo basato sui toni delle ore solari ed uno su quelli degli ambienti notturni. Per le versioni future erano previsti inoltre una serie di altri temi, tuttavia, Sunshine e Moonlight erano diventati oramai una sorta di bandiera per OpenGEU."}
{"id": "1416715", "revid": "67875", "url": "https://it.wikipedia.org/wiki?curid=1416715", "title": "Naruto Ultimate Ninja 2", "text": ""}
{"id": "1416716", "revid": "288300", "url": "https://it.wikipedia.org/wiki?curid=1416716", "title": "Luis Oliveira Gon\u00e7alves", "text": ""}
{"id": "1416719", "revid": "767487", "url": "https://it.wikipedia.org/wiki?curid=1416719", "title": "Delgerm\u00f6r\u00f6n", "text": "Il Delgerm\u00f6r\u00f6n (in mongolo \u0414\u044d\u043b\u0433\u044d\u0440\u043c\u04e9\u0440\u04e9\u043d D\u0117lg\u0117rm\u00f4r\u00f4n) \u00e8 un fiume della Mongolia del nord, che attraversa il territorio della provincia del H\u00f4vsg\u00f4l. Ha la sua sorgente sui Monti Ulaan, nelle vicinanze del confine russo, e scorre per 445\u00a0km fino a congiungersi con l'Iderijn gol, confluendo insieme ad esso a formare il ben pi\u00f9 lungo fiume Selenge. Il suo corso \u00e8 ghiacciato per circa 120-170 giorni l'anno, ed \u00e8 attraversato da due ponti: uno in ferro nel distretto (sum) di Bayanz\u00fcrkh ed uno in cemento nei pressi della citt\u00e0 di M\u00f4r\u00f4n."}
{"id": "1416722", "revid": "287204", "url": "https://it.wikipedia.org/wiki?curid=1416722", "title": "Delgermoron", "text": ""}
{"id": "1416724", "revid": "149587", "url": "https://it.wikipedia.org/wiki?curid=1416724", "title": "Francesco Genoese Catanoso", "text": ""}
{"id": "1416730", "revid": "287204", "url": "https://it.wikipedia.org/wiki?curid=1416730", "title": "Croce patriarcale", "text": "La croce patriarcale \u00e8 una variante della croce cristiana caratterizzata da una piccola barra trasversale sopra quella principale.\nI Patriarchi della Chiesa Cattolica, come quello di Venezia, hanno diritto di avere la croce processionale (astile) in questa forma, anzich\u00e9 nella pi\u00f9 comune forma di croce latina.\nVarianti.\nA volte la croce patriarcale possiede un'ulteriore piccola barra trasversale in basso. Questa versione, detta croce ortodossa, \u00e8 diffusa nell'iconografia greca bizantina e dell'est Europa.\nAdottata nel medioevo in Francia dai Duchi di Lorena per il proprio stemma, la croce patriarcale \u00e8 nel tempo divenuto un simbolo di identificazione nazionale per i francesi. Nello specifico uso nella storia francese prende il nome di croce di Lorena."}
{"id": "1416732", "revid": "36426", "url": "https://it.wikipedia.org/wiki?curid=1416732", "title": "Leopoldo V d'Asburgo", "text": ""}
{"id": "1416734", "revid": "1968719", "url": "https://it.wikipedia.org/wiki?curid=1416734", "title": "Ferdinando Carlo d'Austria", "text": "Biografia.\nFiglio dell'arciduca Leopoldo V d'Austria e Claudia de' Medici, inizi\u00f2 a governare prendendo la reggenza da sua madre nel 1646. Per finanziare il suo stile di vita stravagante vendette beni e titoli, per esempio ai Maccan o Maccanovi\u010d (della stirpe italo-russa), che acquistarono il titolo di marchesi, e ad altre famiglie. Egli riusc\u00ec a scialacquare l'esorbitante somma che la Francia aveva pagato agli Asburgo del Tirolo per la cessione dei loro feudi del Reno occidentale (Alsazia, Sundgau e Breisach am Rhein). Fiss\u00f2 il confine ai Grigioni nel 1652.\nFerdinando Carlo fu un monarca assolutista, che non convoc\u00f2 mai la dieta dopo il 1648 e giustizi\u00f2 il suo cancelliere Wilhelm Biener nel 1651 dopo un processo segreto e sommario. Una nota positiva della sua personalit\u00e0 fu l'amore che coltiv\u00f2 per la musica: spesso alla sua corte si rappresentavano opere italiane. Nel 1655, grazie alla sua influenza, la regina Cristina di Svezia si convert\u00ec al cattolicesimo in una fastosa cerimonia nel Duomo di Innsbruck.\nMatrimonio e discendenza.\nSi spos\u00f2 con Anna de' Medici, figlia di Cosimo II, Granduca di Toscana e Maria Maddalena d'Austria: la moglie era sua doppia cugina prima, in quanto il padre di lei era fratello della madre di lui, e il padre di Ferdinando, l'Arciduca Leopoldo V, fratello della madre di Anna. La coppia ebbe due figli:\nMonetazione.\nNel kruezers d'argento di Ferdinando Carlo, datato 1649, l'iscrizione latina recita: , sul recto: (Ferdinando Carlo per grazia divina Arciduca d'Austria Duca di Borgogna e Conte di Tirolo)."}
{"id": "1416740", "revid": "339392", "url": "https://it.wikipedia.org/wiki?curid=1416740", "title": "SS.12", "text": ""}
{"id": "1416743", "revid": "94647", "url": "https://it.wikipedia.org/wiki?curid=1416743", "title": "Piccola rapsodia dell'ape", "text": "Piccola rapsodia dell'ape \u00e8 un LP del complesso musicale italiano Le Orme registrato nel 1980. L'album conferma essenzialmente le scelte stilistiche del precedente Florian; riprende quindi l'organico ispirato alla musica classica, ma presenta anche alcune significative differenze:\nDall'album fu tratto un singolo: il brano omonimo, strumentale.\nL'ape, l'animale cui sono dedicati il singolo e l'album, rappresenta l'universo femminile per eccellenza. Si tratta di un mondo ricco di musica, danze e di febbrile attivit\u00e0, ma che non resta privo di lati oscuri: per esempio, lo spirito sociale dell'animale lo porta ad ubbidire a leggi assai precise e rigide, come quelle che dettano i ritmi del lavoro e quelle che relegano il maschio al ruolo riproduttivo."}
{"id": "1416749", "revid": "287204", "url": "https://it.wikipedia.org/wiki?curid=1416749", "title": "Tricholoma saponaceum", "text": "Tricholoma saponaceum \u00e8 un fungo basidiomicete non commestibile dalla variabilit\u00e0 cromatica assai ampia, ma facilmente riconoscibile per il caratteristico odore saponaceo, da cui il nome.\nDescrizione della specie.\nCappello.\n5-14 cm, convesso e spesso ampiamente umbonato, con margine sottile, lobato ed irregolare, involuto e comunque rivolto verso il basso. Colore sfumato grigio verdastro ma anche brunastro. Cuticola liscia e setosa abbastanza asciutta anche a tempo umido.\nLamelle.\nMarginate, biancastre quasi verdastre, sporche, non fitte, spesso alte ed intervallate da lamellule.\nGambo.\n5-7 x 1,5 cm di colore variabile da biancastro a grigiastro dai medesimi toni del cappello ma pi\u00f9 pallidi, al piede rosato (ben visibile al taglio).\nSpore.\nEllissoidali o subglobose, 6-7 x 3,5-4,5 \u00b5m, trasparenti (ialine).\nDistribuzione e habitat.\nIn autunno e in estate \u00e8 assai diffuso sia sotto latifoglia che sotto aghifoglia, a gruppi numerosi.\nCommestibilit\u00e0.\nNon accertata.\nDa considerarsi non commestibile per via dell'odore di sapone e del sapore amarognolo.\nTassonomia.\nSpecie simili.\nL'odore, che in particolari condizioni climatiche potrebbe non essere marcato, lo rende facilmente distinguibile da altre specie."}
{"id": "1416750", "revid": "1977557", "url": "https://it.wikipedia.org/wiki?curid=1416750", "title": "Edward Emerson Barnard", "text": "Riportato spesso come E. E. Barnard, \u00e8 considerato uno dei pi\u00f9 dotati astronomi d'osservazione. La sua scoperta pi\u00f9 nota \u00e8 la stella di Barnard, nel 1916, cos\u00ec chiamata in suo onore.\nBiografia.\nBarnard nacque a Nashville, Tennessee, da Reuben Barnard ed Elizabeth Jane Barnard. Suo padre mor\u00ec prima della sua nascita, cos\u00ec crebbe in una famiglia povera e non ricevette una regolare istruzione. I suoi primi interessi furono nel campo della fotografia, e divenne assistente a un fotografo all'et\u00e0 di nove anni.\nPi\u00f9 tardi svilupp\u00f2 un interesse nell'astronomia. Nel 1876 compr\u00f2 un telescopio rifrattore da 5 pollici e, nel 1881, scopr\u00ec la sua prima cometa, ma non riusc\u00ec ad annunciare la sua scoperta. Nello stesso anno scopr\u00ec la seconda cometa, e una terza nel 1882.\nNel 1881 si spos\u00f2 con Rhoda Calvert, una donna di origine inglese.\nAttivit\u00e0 astronomica.\nNegli anni 1880 un uomo d'affari, Hulbert Harrington Warner, offr\u00ec 200 dollari per ogni nuova cometa scoperta, Barnard ne scopr\u00ec 8, e us\u00f2 la somma per costruire una casa per s\u00e9 e la propria famiglia.\nIl suo nome cominci\u00f2 ad arrivare all'attenzione degli astronomi amatoriali di Nashville, che tramite una colletta raccolsero la somma necessaria per iscrivere Barnard all'Universit\u00e0 di Vanderbilt. Lui non rimase molto a Vanderbilt, non si laure\u00f2 nemmeno, ma fu l'unico nella storia dell'Universit\u00e0 di Vanderbilt a ricevere una laurea onoraria.\nNel 1887, lasciata l'universit\u00e0, and\u00f2 a lavorare presso il \"Lick Observatory\".\nNel 1892, osservando una nova, fu il primo a notare le emissioni gassose, deducendone che si trattava di esplosioni stellari.\nLo stesso anno scopr\u00ec Amaltea, la quinta luna di Giove. Fu il primo a scoprire una nuova luna di Giove dai tempi di Galileo Galilei, nel 1609. Amaltea fu anche l'ultimo satellite ad essere scoperto tramite osservazione visuale, le scoperte seguenti avvennero tramite l'analisi di lastre fotografiche o altri tipi di immagine.\nNel 1895 fu assunto all'Universit\u00e0 di Chicago come professore di astronomia. L\u00ec fu in grado di poter utilizzare il telescopio da 40 pollici dello Yerkes Observatory. La maggior parte del tempo durante questo periodo fu dedicato a fotografare la Via Lattea.\nInsieme a Max Wolf scopr\u00ec che alcune regioni scure della galassia erano in realt\u00e0 nubi di polvere che oscuravano le stelle pi\u00f9 distanti.\nLa debole stella di Barnard fu scoperta nel 1916, not\u00f2 che aveva un moto proprio molto elevato, se confrontato con le altre stelle. La stella di Barnard \u00e8 la seconda stella pi\u00f9 vicina alla Terra, la prima \u00e8 il sistema stellare di Alpha Centauri.\nFu anche un pionieristico astrofotografo. Catalog\u00f2 le nebulose oscure dandogli un numero, in modo simile al Catalogo di Messier. I numeri delle nebulose oscure vanno da Barnard 1 a Barnard 366, ad esempio la famosa Nebulosa Testa di Cavallo \u00e8 anche nota come \"Barnard 33\". Pubblic\u00f2 la prima versione della sua lista su \"Astrophysical Journal\" nel 1919 col titolo: \"Sui segni scuri nel cielo con un catalogo di 182 oggetti di quel tipo\".\nMor\u00ec nel febbraio del 1923, a Williams Bay, Wisconsin, e fu seppellito a Nashville.\nDopo la sua morte la sua enorme collezione di fotografie fu pubblicata come atlante fotografico.\nComete scoperte.\nTra il 1881 e il 1892 scopr\u00ec o co-scopr\u00ec 16 comete, 3 delle quali periodiche:"}
{"id": "1416751", "revid": "767487", "url": "https://it.wikipedia.org/wiki?curid=1416751", "title": "Chuluut", "text": "Il \u010culuut gol, Chuluut (o Chuluutyn gol, in mongolo \u0427\u0443\u043b\u0443\u0443\u0442 \u0433\u043e\u043b) \u00e8 un fiume della Mongolia che nasce dai Monti Hangaj e ne scorre attraverso le vallate, per 415\u00a0km, fino a gettarsi nell'Iderijn gol, di cui \u00e8 uno dei maggiori affluenti. La sua larghezza alla foce \u00e8 di 80\u00a0m, e la profondit\u00e0 massima si aggira attorno ai 3. Come molti altri corsi d'acqua del territorio mongolo, risulta ghiacciato per gran parte dell'anno, solitamente da novembre ad aprile."}
{"id": "1416754", "revid": "73125", "url": "https://it.wikipedia.org/wiki?curid=1416754", "title": "Edward E. Barnard", "text": ""}
{"id": "1416755", "revid": "486946", "url": "https://it.wikipedia.org/wiki?curid=1416755", "title": "Albrecht von W\u00fcrttemberg", "text": ""}
{"id": "1416756", "revid": "486946", "url": "https://it.wikipedia.org/wiki?curid=1416756", "title": "Alberto di Wurttemberg", "text": ""}
{"id": "1416759", "revid": "599013", "url": "https://it.wikipedia.org/wiki?curid=1416759", "title": "Chris Walker (motociclista)", "text": "Carriera.\nLa sua carriera nel motociclismo \u00e8 iniziata con le gare nel motocross a cui si \u00e8 dedicato sino al 1993 per passare solo in seguito alle competizioni su pista.\nNel 1995 in uno stesso anno Walker riesce a partecipare al campionato nazionale britannico di velocit\u00e0 della classe 250 con una Honda, a partecipare ad alcune gare del campionato Europeo Velocit\u00e0, ad ottenere una wild card per partecipare al Gran Premio motociclistico di Gran Bretagna sia in 250 che nella classe 500, ad esordire nel British Superbike Championship sostituendo in una prova l'infortunato Steve Hislop.\nNel 1996, oltre ad aver partecipato ad alcune prove del BSB in sella ad una Ducati, ha nuovamente partecipato ad alcuni gran premi del motomondiale con il Team Elf, senza raggiungere risultati di rilievo. Dal 1997, oltre alla partecipazione al campionato britannico per tutta la stagione su una Yamaha, iniziano anche le sue partecipazioni al campionato mondiale Superbike, in questa prima occasione in sostituzione dell'infortunato Colin Edwards, che si protrarranno per diversi anni, fino al 2008.\nNel 1998 e 1999 gareggia nel mondiale Superbike con una Kawasaki per passare poi nel 2000 ad una Suzuki. Per quanto riguarda le competizioni del motomondiale, le sue ultime presenze risalgono alla stagione 2001 dove ha corso la prima parte del campionato alla guida di una Honda NSR 500 del team Shell Advance Honda nella classe 500, venendo poi sostituito da Brendan Clarke. Nel 2003 coglie il suo miglior risultato nel mondiale Superbike, giungendo al sesto posto nella classifica finale alla guida di una Ducati 998F02 del team HM Plant Ducati.\nRimarchevole la sua unica vittoria nel mondiale Superbike, ad Assen nel 2006, quando conquista il gradino pi\u00f9 alto del podio dopo essere stato costretto a partire dall'ultima fila dello schieramento per essere uscito in ritardo dai box, prima della partenza. L'ultimo successo di una Kawasaki nel mondiale per moto derivate dalla serie risaliva al 2000. Dopo la separazione dal team PSG-1 Kawasaki, ritorna in patria gareggiando nel campionato britannico Superbike in sella a una Suzuki GSX-R 1000 del team Rizla Suzuki terminando la stagione al settimo posto. L'anno successivo torna nel mondiale, prima in Supersport con la Kawasaki ZX-6R del team Kawasaki Gil Motor Sport e poi in Superbike nel team Ventaxia VK Honda alla guida di una Honda CBR1000RR.\nDal 2009 torna nel campionato britannico cambiando varie motociclette, ma senza risultati di rilievo."}
{"id": "1416760", "revid": "94902", "url": "https://it.wikipedia.org/wiki?curid=1416760", "title": "Chuluutyn gol", "text": ""}
{"id": "1416761", "revid": "94902", "url": "https://it.wikipedia.org/wiki?curid=1416761", "title": "Chuluut gol", "text": ""}
{"id": "1416762", "revid": "94902", "url": "https://it.wikipedia.org/wiki?curid=1416762", "title": "Chuluutyn", "text": ""}
{"id": "1416768", "revid": "486946", "url": "https://it.wikipedia.org/wiki?curid=1416768", "title": "Armonio", "text": ""}
{"id": "1416776", "revid": "712828", "url": "https://it.wikipedia.org/wiki?curid=1416776", "title": "Cloth", "text": ""}
{"id": "1416779", "revid": "228587", "url": "https://it.wikipedia.org/wiki?curid=1416779", "title": "Eochaid \u00c9tgudach", "text": "Eochaid o Eochu \u00c9tgudach o Etgedach, figlio di Daire Doimthech, un discendente di Lugaid mac \u00cdtha, nipote di M\u00edl Esp\u00e1ine, fu, secondo le leggende e la tradizione storica medievali irlandesi, un antico re supremo d'Irlanda. \nPer il \"Lebor Gab\u00e1la \u00c9renn\" fu scelto come re dagli irlandesi che erano sopravvissuti alla morte di re Tigernmas e della maggior parte della popolazione dell'isola mentre costoro stavano venerando il dio Crom Cruach. Sarebbe stato lui a introdurre la corrispondenza tra numeri di colori sulle vesti e rango sociale, da uno per gli schiavi a sette per re e regine. \nRegn\u00f2 per sette anni prima di essere ucciso in battaglia a Tara da Cermna Finn, che successe sul trono insieme al fratello Sobairce. Il suo regno viene sincronizzato con quello di Eupale in Assiria Goffredo Keating colloca il suo regno dal 1159 al 1155 a.C., mentre gli \"Annali dei Quattro Maestri\" (secondo cui ci fu un interregno di sette anni tra la morte Tigernmas e l'ascesa al trono di Eochaid) dal 1537 al 1533 a.C."}
{"id": "1416780", "revid": "13833", "url": "https://it.wikipedia.org/wiki?curid=1416780", "title": "Curlandi", "text": ""}
{"id": "1416781", "revid": "1022840", "url": "https://it.wikipedia.org/wiki?curid=1416781", "title": "Giancarlo Kalabrugovic", "text": "Biografia.\nNato a Bollate, in provincia di Milano, da padre calabrese e da madre emiliana, nel 2000 frequenta un corso di recitazione alla scuola Campo Teatrale di Milano; l'anno successivo inizia a dedicarsi al teatro comico, debuttando, nel 2002, nello spettacolo \"Sbarlusc\", che avr\u00e0 come tappe importanti teatri come il Verdi di Milano e il Valle di Roma.\nIl 2003 \u00e8 protagonista di uno spot pubblicitario per la Breil e appare anche in una scena nella produzione cinematografica \"Fame chimica\", di Paolo Vari e Antonio Bocola.\nL'anno seguente inizia il suo avvicinamento a diversi laboratori di cabaret dell'area milanese e, nel 2005, entra a far parte del laboratorio artistico di \"Zelig\", divenendo cos\u00ec ospite fisso, nel 2007 di \"Zelig Off\", rampa di lancio per cabarettisti emergenti. Contemporaneamente recita il ruolo di Mimmo \"il figlio della portinaia\", nel format \"Buona la prima\", con Ale e Franz.\nDa settembre del 2007 viene \"promosso\" a \"Zelig\", dove interpreta il personaggio di \"Pino dei Palazzi\", che si definisce un \"filosofo metropolitano\" e un \"balordo delle case popolari\".\nCitazioni e comparse.\nIl rapper siciliano Marracash cita il personaggio nelle canzoni \"Stupido\" dell'album \"Fino a qui tutto bene\" e \"Badabum Cha Cha\" dall'album \"Marracash\":"}
{"id": "1416786", "revid": "767487", "url": "https://it.wikipedia.org/wiki?curid=1416786", "title": "Celina Chludzi\u0144ska Borz\u0119cka", "text": "Biografia.\nNata in una cittadina polacca attualmente in territorio bielorusso, nel 1853 Celina Chludzi\u0144ska spos\u00f2 a Vilnius Joseph Borz\u0119cki, al quale diede quattro figli (solo due di loro sopravvissero).\nDopo la morte del marito, nel 1875 Celina si trasfer\u00ec a Roma, dove entr\u00f2 in contatto con uno dei fondatori dei padri Risurrezionisti, il sacerdote Piotr Semenenko, d'intesa con il quale ebbe l'idea di creare anche un ramo femminile di tale congregazione.\nCon alcune consorelle, tra cui la figlia minore Edvige, inizi\u00f2 a praticare la vita comunitaria nel 1892: il 6 gennaio del 1891 fece la professione dei voti alla presenza del cardinale vicario Lucido Parocchi, e nel 1911 venne eletta superiora generale a vita. il suo istituto si diffuse rapidamente nei paesi dell'Europa orientale e negli Stati Uniti d'America, dove svolse il suo apostolato particolarmente a favore delle comunit\u00e0 di immigrati polacchi.\nMor\u00ec a Cracovia nel 1913, nel corso di una visita canonica.\nCulto.\nI procedimenti che hanno portato all'elevazione di Celina all'onore degli altari vennero avviati a Roma nel 1944, con il sostegno di papa Pio XII; l'11 febbraio 1982 papa Giovanni Paolo II promulg\u00f2 il decreto con cui ne decretava l'eroicit\u00e0 delle virt\u00f9, riconoscendole il titolo di \"Venerabile\".\nIl 16 dicembre del 2006 papa Benedetto XVI ha riconosciuto il miracolo necessario per la sua beatificazione, avvenuta il 27 ottobre del 2007 nella basilica di San Giovanni in Laterano.\nMemoria liturgica il 26 ottobre."}
{"id": "1416787", "revid": "132266", "url": "https://it.wikipedia.org/wiki?curid=1416787", "title": "Gregorio Giovanni Gaspare Barbarigo", "text": ""}
{"id": "1416788", "revid": "2227234", "url": "https://it.wikipedia.org/wiki?curid=1416788", "title": "Hugh O'Flaherty", "text": "Fu un sacerdote cattolico romano, artefice della salvezza di circa 6.500 tra civili, militari e perseguitati ebrei, che fece rifugiare presso le residenze extraterritoriali vaticane e gli istituti religiosi durante l'occupazione nazionalsocialista di Roma nel corso della seconda guerra mondiale. Per tale attivit\u00e0, svolta beffando l'intelligence militare tedesca, egli si merit\u00f2 l'appellativo di \"Primula Rossa del Vaticano\" (\"The Scarlet Pimpernel of the Vatican\").\nBiografia.\nPrima della seconda guerra mondiale.\nNato nella Contea di Cork, in Irlanda studi\u00f2 Teologia presso il seminario di Killarney. Fu inviato a Roma nel 1922 per completare i propri studi e fu ordinato sacerdote il 20 dicembre 1925, restando in servizio presso la Santa Sede, incardinato alla Sacra Congregazione De Propaganda Fide, attraverso la quale, con la collaborazione del Cardinal Prefetto, Pietro dei marchesi Fumasoni Biondi e del Pro-Rettore del Pontificio Collegio Urbano De Propaganda Fide, Monsignor Saverio Maria dei baroni Paventi di San Bonaventura, inizi\u00f2 ad instaurare la sua preziosa rete di collaboratori.\nNel 1934 O'Flaherty ricevette il titolo di \"monsignore\". Negli anni successivi entr\u00f2 nella diplomazia vaticana e, come parte di essa, prest\u00f2 servizio in Egitto, Haiti, Santo Domingo e Cecoslovacchia, per poi rientrare a Roma con un incarico al Sant'Uffizio nel 1938. Oltre che per via delle sue doti di sacerdote e diplomatico, egli si era segnalato quale valente sportivo, sia come campione di boxe sia per la propria passione ed abilit\u00e0 nel gioco del golf.\nSeconda guerra mondiale.\nDurante i primi anni della seconda guerra mondiale, O'Flaherty effettu\u00f2 numerose visite presso i campi di prigionia presso i quali erano reclusi i prigionieri di guerra in Italia, tentando tra l'altro di raccogliere notizie su quanti erano stati dichiarati dispersi dai propri comandi. Man mano che li rintracciava nei campi italiani, utilizzava la Radio Vaticana per comunicare il loro ritrovamento e cos\u00ec far giungere una notizia rassicurante alle loro famiglie.\nDopo l'armistizio dell'8 settembre 1943, migliaia di soldati alleati prigionieri di guerra, soprattutto inglesi furono rilasciati. Alcuni di essi, ricordando la figura del sacerdote che prestava loro assistenza nei campi, si recarono a cercarlo a Roma per ottenere assistenza, mentre altri, raggiunta la capitale italiana, si rivolsero all'ambasciata irlandese, l'unica con personale di lingua inglese rimasta aperta dopo lo scoppio della guerra.\nDelia Murphy, moglie dell'ambasciatore irlandese e, al tempo, una nota cantante di ballate irlandesi, inizi\u00f2 in queste circostanze la sua attiva collaborazione con O'Flaherty.\nSenza la necessit\u00e0 di attendere autorizzazioni dai propri superiori, O'Flaherty si mise immediatamente all'opera con la sua rete di collaboratori, tesa a salvare gli ex prigionieri di guerra ed altre persone minacciate dall'incombente pericolo delle forze di occupazione naziste che avevano preso il controllo di Roma sin dal 10 settembre 1943, reclutando altri religiosi, due agenti segreti al servizio delle forze della Francia libera, il vice questore Angelo de Fiore, attivisti comunisti e numerosi aristocratici, incluso un conte svizzero residente a Roma. Tra i suoi luogotenenti vi fu il colonnello inglese Sam Derry. Prese inoltre ad operare in coordinamento con Sir D'Arcy Osborne, l'ambasciatore Britannico presso il Vaticano. Attraverso la propria rete di assistenza O'Flaherty e i suoi collaboratori riuscirono a nascondere ed a sottrarre alla cattura da parte dei nazifascisti circa quattromila ricercati - soprattutto militari alleati ed ebrei - facendo loro trovare rifugio presso appartamenti protetti, fattorie, case rurali, residenze vaticane, chiese e conventi. Uno dei nascondigli si trovava accanto alla sede centrale delle SS.\nO'Flaherty, coordinatore di un'operazione di salvataggio le cui operazioni non erano sfuggite alla rete spionistica al servizio di Herbert Kappler, per sfuggire alla cattura durante le sue frequenti visite fuori dalle Mura Leonine adott\u00f2 numerosi travestimenti, che non solo evitarono la sua cattura, ma anche la sua morte, dal momento che le SS agli ordini di Kappler tentarono di assassinarlo in diverse occasioni, non potendo violare la neutralit\u00e0 del Vaticano per irrompere al suo interno in forze ed arrestarlo.\nAvvertito del pericolo incombente sulla sua stessa vita anche dall'ambasciatore tedesco, O'Flaherty assunse un comportamento pi\u00f9 prudente, non lasciando personalmente il Vaticano, ma ricevendo i suoi contatti presso la basilica di San Pietro e facendosi vedere beffardamente in piazza San Pietro dai militi tedeschi che ne sorvegliavano il confine tracciato da lastre di travertino nella pavimentazione.\nDurante la sua attivit\u00e0, la rete di O'Flaherty si arricch\u00ec continuamente di collaboratori, includendo numerosi sacerdoti, suore e cittadini italiani, che posero a disposizione dei rifugiati persino le loro stesse abitazioni, a costo di un rischio gravissimo per le loro vite in caso di scoperta da parte dei nazifascisti. Tra questi svolsero un ruolo importante i Padri Agostiniani Maltesi Egidio Galea (l'ultimo sopravvissuto, morto il 3 gennaio 2005 all'et\u00e0 di 86 anni), Aurelio Borg, Ugolino Gatt e fr\u00e0 Robert. Un'altra persona che offr\u00ec un contributo significativo fu la maltese Chetta Chevalier, che nascose diversi rifugiati nella propria casa con i suoi bambini. Cerimonie religiose ebraiche per i rifugiati furono tenute sotto gli auspici O'Flaherty nella centrale Basilica di San Clemente sotto un dipinto raffigurante il profeta Tobia. La basilica si trovava sotto la protezione dell'ambasciata irlandese.\nQuando gli Alleati giunsero finalmente a Roma, nel giugno 1944, si pot\u00e9 verificare la salvezza di dei rifugiati, purtroppo altri erano stati catturati nonostante le misure prese a loro protezione (i fascisti non esitarono ad irrompere nella basilica di San Paolo per catturare gli importanti capi antifascisti che vi erano rifugiati). Agli Alleati, malgrado la persecuzione subita, O'Flaherty chiese che i prigionieri tedeschi fossero trattati umanamente. Prese quindi un aereo per visitare i prigionieri di guerra italiani custoditi in Sudafrica e si rec\u00f2 a Gerusalemme a visitare diversi rifugiati ebrei.\nTornato a Roma, prese a visitare regolarmente in carcere l'ex capo della Gestapo a Roma, Herbert Kappler, frattanto catturato dalle forze britanniche e consegnato alle autorit\u00e0 italiane. A seguito delle visite mensili del sacerdote irlandese, Kappler si convert\u00ec al cattolicesimo nel 1959.\nDi ebrei presenti a Roma durante l'occupazione nazista, furono catturati e mandati a morire ad Auschwitz.\nDegli altri , furono nascosti presso privati e direttamente dal Vaticano ( nella residenza papale di Castel Gandolfo), tra i 200 e i 400 (le stime variano) furono camuffati come \"membri\" della Guardia Palatina, mentre altri circa furono nascosti in monasteri, conventi e scuole cattoliche..\nDopoguerra.\nDopo la guerra O'Flaherty ricevette numerosi riconoscimenti e decorazioni, tra le quali l'Ordine dell'Impero Britannico (CBE) e la Medaglia della Libert\u00e0 statunitense con Silver Palm. Rifiut\u00f2 la pensione a vita assegnatagli dall'Italia. Nel 1960 fu colpito da un grave ictus mentre celebrava la messa e fu costretto a tornare in Irlanda. Si trasfer\u00ec a Cahersiveen per vivere con la sorella, Bride Sheehan.\nHugh O'Flaherty mor\u00ec il 30 ottobre 1963, all'et\u00e0 di 65 anni nella casa della sorella. Fu sepolto nel cimitero Daniel O'Connell Memorial Church a Cahersiveen. Vi \u00e8 un boschetto di alberi piantati in memoria di Hugh O'Flaherty nel Parco Nazionale di Killarney.\nCinema e radio.\nLa figura di O'Flaherty fu resa celebre dal film per la televisione del 1983, \"Scarlatto e nero\", nel quale la sua figura fu incarnata da Gregory Peck. Il film racconta le gesta di O'Flaherty dall'occupazione tedesca di Roma sino all'arrivo degli Alleati. Fu inoltre il secondo protagonista della novella radiofonica di Robin Glendinning sui tentativi di Kappler di ottenere asilo in Vaticano intitolata \"La primula rossa del Vaticano\", trasmessa il 30 novembre 2006 sul canale BBC Radio 4."}
{"id": "1416797", "revid": "1543377", "url": "https://it.wikipedia.org/wiki?curid=1416797", "title": "Disputa Antiqua-Fraktur", "text": "La disputa Antiqua-Fraktur fu una controversia tipografica del XIX e XX secolo tedesco.\nIn molti paesi europei i caratteri gotici, come la scrittura Fraktur sparirono dopo la creazione dei caratteri Antiqua. Al contrario in Germania entrambi i caratteri coesistettero fino alla prima met\u00e0 del XX secolo.\nDurante questo tempo entrambi i caratteri assunsero in Germania connotati ideologici, il che diede luogo a lunghe ed astiose dispute su quale fosse il carattere \u201ccorretto\u201d da usare.\nStoria.\nOrigini.\nStoricamente la disputa ha origine dai differenti utilizzi di questi due caratteri in alcuni testi intellettuali; per i testi latini, venivano normalmente usati i caratteri Antiqua, mentre quelli Fraktur erano usati di preferenza per i lavori scritti in tedesco. In origine questo non aveva altro significato che quello di convenzione.\nXIX secolo.\nL'apice in questa disputa fu raggiunto per la prima volta nell'anno 1800, un periodo nella storia della Germania in cui si tent\u00f2 per la prima volta di definire quali valori culturali fossero comuni a tutti i tedeschi. Vi fu un grande impegno per definire i canoni della letteratura nazionale tedesca \u2014 ad esempio per la raccolta di fiabe dei fratelli Grimm \u2014 e di creare una grammatica tedesca unificata.\nNel contesto di queste discussioni, i due caratteri tipografici furono sempre pi\u00f9 schierati: l'Antiqua venne visto come \u201cnon\u2013tedesco\u201d e fu ritenuto rappresentante di caratteristiche come \u201csuperficiale\u201d, \u201cleggero\u201d e \u201cpoco serio\u201d.\nIn alternativa la Fraktur, con la sua scrittura \u201cnera\u201d e densa, fu identificato come portatore delle virt\u00f9 tedesche quali profondit\u00e0 e sobriet\u00e0.\nDurante il Romanticismo, dal quale il Medioevo veniva glorificato, la scrittura Fraktur ebbe in pi\u00f9 la (storicamente scorretta) interpretazione di rappresentante del gotico tedesco.\nLa madre di Goethe consigli\u00f2 il figlio, che utilizzava l'Antiqua, di rimanere \u2014 \u201cper amor di Dio\u201d \u2014 tedesco anche nella scrittura delle sue lettere (nelle quali, naturalmente, riprese ad usare la Fraktur).\nOtto von Bismarck fu un forte sostenitore dei caratteri tedeschi. Rifiutava di ricevere in dono libri tedeschi in caratteri Antiqua e li restituiva al donatore con la frase \"Deutsche B\u00fccher in lateinischen Buchstaben lese ich nicht!\" (libri tedeschi in caratteri latini io non ne leggo!), citata da Reinecke.\nXX secolo.\nLa disputa tra l'Antiqua e la Fraktur continu\u00f2 nel XX secolo. Gli argomenti a favore della Fraktur non erano solamente basati su una percezione storica e culturale ma anche sul fatto che la Fraktur veniva considerata pi\u00f9 adatta per la stampa in tedesco e in altre lingue germaniche, essendo pi\u00f9 leggibile dell'Antiqua per questo scopo.\nUna pubblicazione del 1910 di Adolf Reinecke, \"Die deutsche Buchstabenschrift\", rivendicava i seguenti vantaggi della scrittura tedesca:\nIl 4 maggio 1911 un picco nella controversia fu raggiunto durante un voto al Reichstag. Il \"Verein f\u00fcr Altschrift\" (\u2018societ\u00e0 per la scrittura antica\u2019), che sosteneva l'Antiqua, propose di rendere l'Antiqua il carattere ufficiale (la Fraktur era stato il carattere ufficiale della fondazione dell'Impero tedesco) e di non insegnare pi\u00f9 la Kurrent tedesca nelle scuole. Dopo un lungo, e in alcuni momenti acceso, dibattito la proposta fu respinta per 85 contro 82 voti.\nIl carattere Fraktur ebbe un uso fortemente diffuso durante il periodo nazista. Dopo essere stato propagandato come il solo autentico esempio di scrittura tedesca fu vietato nel 1941 con un \"Schrifterlass\" (decreto sulla scrittura) e dichiarato \"Schwabacher Judenlettern\" (\u201cscrittura giudaica Schwabacher\u201d)\nSi suppone che la ragione di questo cambiamento d'idea sia stato il fatto che l'Antiqua era molto pi\u00f9 comprensibile per i popoli che vivevano nelle aree occupate, mentre il carattere Fraktur non era molto conosciuto al di fuori dei paesi di lingua tedesca.\nQuesta ipotesi \u00e8 contraddetta dal fatto che i nazisti abbiano stampato libri, giornali e vari testi destinati all'estero in Antiqua per molto tempo. Di conseguenza, sarebbero stati in grado di stampare tutto il necessario alle zone occupate in Antiqua senza che ci fosse bisogno di cambiare lo stile di carattere in uso nelle zone di lingua tedesca.\nVerosimilmente fu Adolf Hitler la causa del divieto. Sembra, infatti, che avesse in antipatia il font Fraktur, come dimostra la seguente dichiarazione fatta al Reichstag nel 1934:\nIl decreto di Bormann del 3 gennaio 1941, inizialmente, proibiva l'uso dei soli caratteri gotici. L'utilizzo della Kurrent (gotico corsivo) fu proibito da una seconda circolare, cos\u00ec come quello della S\u00fctterlin, che era stato introdotto solo dagli anni venti. Dall'anno accademico 1941/42 in avanti della sola \"Normalschrift\" (\u201cscrittura normale\u201d) fu permesso l'uso e l'insegnamento, il quale a questo punto veniva gi\u00e0 insegnato assieme alla scrittura S\u00fctterlin sotto il nome di \u201cscrittura latina\u201d. In ogni caso la Kurrent rimase ancora in uso fino al 1945 sulle insegne delle SS (nomi delle Divisioni\u2013SS ecc.) e in alcuni altri casi.\nDopo la Seconda guerra mondiale.\nDopo la Seconda guerra mondiale la scrittura S\u00fctterlin fu ancora una volta insegnata nelle scuole di alcuni stati come scrittura aggiuntiva ma non poteva resistere a lungo contro la scrittura corsiva latina. Dato che poche persone riescono a leggere la scrittura corsiva tedesca, molte vecchie lettere, diari ecc. rimangono inaccessibili per tutti al di fuori dei tedeschi anziani. Per molti dei tedescofoni ci\u00f2 significa avere difficolt\u00e0 a decifrare lettere, diari o certificati dei propri genitori o nonni.\nLa scrittura Fraktur \u00e8 presente oggigiorno tramite le insegne stradali, dei pub, marchi della birra e altre forme di pubblicit\u00e0, dove viene usata per dare un senso di rusticit\u00e0 e antichit\u00e0. L'ignoranza diffusa della Fraktur si evidenzia anche dai molti errori che vengono fatti, come l'uso frequente della s rotonda al posto della S lunga all'inizio di una sillaba, gli sbagli nell'impiego delle legature obbligatorie della Fraktur, o l'utilizzo di lettere dalla forma molto simile a quelle dell'Antiqua per alcune lettere di lettura particolarmente difficile nella forma originale Fraktur. Libri interamente stampati in Fraktur sono oggi creati per casi particolari. Siccome molte persone hanno difficolt\u00e0 a leggere il gotico, possono avere problemi ad accedere alle edizioni antiche di opere letterarie tedesche.\nAttualmente, poche organizzazioni come il \"Bund f\u00fcr deutsche Schrift und Sprache\" continuano ad essere a favore dell'uso della Fraktur, sottolineandone l'eredit\u00e0 culturale e storica e i vantaggi quando usata per stampare i lavori in lingua tedesca. Queste organizzazioni sono piccole, a volte settarie, e non particolarmente conosciute in Germania."}
{"id": "1416802", "revid": "13833", "url": "https://it.wikipedia.org/wiki?curid=1416802", "title": "Windau", "text": ""}
{"id": "1416804", "revid": "13833", "url": "https://it.wikipedia.org/wiki?curid=1416804", "title": "Mitau", "text": ""}
{"id": "1416815", "revid": "1149807", "url": "https://it.wikipedia.org/wiki?curid=1416815", "title": "Giustiziere (personaggio immaginario)", "text": "Un giustiziere o vigilante \u00e8 una persona che ignora il diritto all'equo processo e mette in atto la propria personale forma di giustizia quando ritiene che la reazione delle autorit\u00e0 sia insufficiente.\nIl personaggio del giustiziere/vigilante ha avuto particolare fortuna nella narrativa di avventura e nei media, evolvendosi nella figura del \"giustiziere mascherato\" (es. Batman) e quindi in quella del supereroe dei fumetti.\nCondotta del vigilante.\nLa \"giustizia del vigilante\" \u00e8 solitamente scatenata dalla percezione che la punizione per il criminale sia insufficiente o inesistente in rapporto al crimine che ha commesso. Alcune persone vedono le autorit\u00e0 legittime come inefficaci nel far rispettare la legge, perci\u00f2 si sostituiscono ad esse portando a termine azioni punitive contro soggetti da loro ritenuti colpevoli. In altre circostanze, una persona pu\u00f2 scegliere di divenire un vigilante a seguito di esperienze personali, invece che per rispondere ad una richiesta \"sociale\".\nBersagli del vigilantismo sono solitamente persone considerate sfuggenti alla legge, o al di \"sopra della legge\". Questo fenomeno pu\u00f2 prendere di mira persone oppure supposte organizzazioni coinvolte in attivit\u00e0 illegali in generale o pu\u00f2 essere puntato contro uno specifico gruppo o tipologia di attivit\u00e0 (come ad esempio la polizia corrotta).\nLa condotta del vigilante pu\u00f2 differire a seconda del grado di violenza che utilizza: in alcuni casi i vigilanti possono assalire verbalmente gli obiettivi, spaventare le vittime, compiere atti disumani, o possono decidere di non usare la violenza scegliendo altri mezzi per fare pressione sull'obiettivo.\nI vigilanti nei media.\nCinema.\nLa figura del giustiziere ha avuto il suo sviluppo ad Hollywood negli anni sessanta e settanta\nnel momento in cui anche le storie con poliziotti e detective erano in auge. Con la censura di questo genere, la produzione di questi film diminu\u00ec, mostrando un cambiamento nei valori statunitensi. Questi poliziotti venivano accusati di mettere in atto una violenza inflessibile ed intransigente verso chiunque si parasse tra il poliziotto giustiziere e i criminali che infrangevano le leggi per raggiungere i loro obiettivi.\nAd esempio il film \"L\u00e9on\" presenta un agente della DEA che, senza alcuna ripercussione, uccide una famiglia, compreso un bambino innocente, in modo da eliminare un trafficante di narcotici che aveva rubato una percentuale dell'eroina che l'agente della DEA gli aveva chiesto di tenere. Dunque l'agente della DEA non agiva come un poliziotto vigilante bens\u00ec come un criminale trafficante di droga che usa la sua posizione di agente della DEA a proprio vantaggio. I veri vigilanti in questo film sono Matilda e Leon.\nUn altro esempio di vigilantismo nel cinema \u00e8 il film \"The Boondock Saints - Giustizia finale\". Esso narra la storia di due irlandesi di Boston rabbiosi che, credendo di agire per conto di Dio, uccidono indiscriminatamente chiunque sia coinvolto nel crimine organizzato. Questo film \u00e8 diventato un \"cult\" classico a seguito della violenza che i vigilanti usano contro tutti coloro che giudicano essere moralmente fallimentari.\nNei fumetti.\nIl vigilantismo nel mondo dei fumetti ha i suoi concetti base in diversi generi, anche in alcune storie pubblicate in \"dime novel\". Molti degli eroi nei \"pulp magazine\" e dei supereroi dei fumetti sono vigilanti dato che operano al di fuori della legge per combattere l'illegalit\u00e0. In realt\u00e0, ogni supereroe virtualmente pu\u00f2 essere considerato un vigilante se non agisce sotto l'autorit\u00e0 di una forza dell'ordine o di un altro organo di governo.\nUn esempio chiave \u00e8 \"Watchmen\", una miniserie della DC Comics della fine degli anni '80 scritta da Alan Moore, in cui i supereroi vengono visti dalla societ\u00e0 e dal governo come vigilanti illegali. Meritevole di nota \u00e8 anche il personaggio dei fumetti della DC degli anni '40 e rigenerato negli anni '80, \"Vigilante\".\nAltri esempi noti:"}
{"id": "1416816", "revid": "78273", "url": "https://it.wikipedia.org/wiki?curid=1416816", "title": "Vigilantismo", "text": ""}
{"id": "1416821", "revid": "20931", "url": "https://it.wikipedia.org/wiki?curid=1416821", "title": "E. Leclerc", "text": ""}
{"id": "1416827", "revid": "92723", "url": "https://it.wikipedia.org/wiki?curid=1416827", "title": "Fabio Poggiali", "text": "Biografia.\nDiplomatosi all'Istituto Tecnico \"Eugenio Pertini\" di Roma, prosegue gli studi presso l'\"Accademia Nazionale d'Arte Drammatica Silvio d'Amico\", e conseguendo la laurea in Lettere e Filosofia presso l'Universit\u00e0 La Sapienza, nel 1995.\nDebutta in teatro come attore nel 1987 nel \"Fiore di cactus\", per la regia di Giorgio Albertazzi. La figura di Albertazzi rimane nella sua memoria tanto che, divenuto studioso accademico, gli intitoler\u00e0 un saggio dal titolo \"L'ultimo imperatore\", edito da Bulzoni editore nel 2005.\nAccanto alla carriera di attore unisce quella di presentatore televisivo, producendosi come presentatore per il notiziario giovanile \"Novit\u00e0 Big\", in onda su Rai Uno, tra il 1989 ed il 1990.\nLa carriera teatrale prosegue lavorando con Rossella Falk, per dieci anni, in spettacoli al Teatro Eliseo di Roma e poi in tourn\u00e9e: da \"Vortice\" di No\u00ebl Coward, in cui interpretava il figlio Nicky, ai \"Parenti terribili\" di Cocteau (nel ruolo del protagonista scritto per il divo francese Jean Marais), passando per \"Boomerang\" di Da Costa, fino ad \"Anima nera\" (prima regia di Rossella Falk, che gli affid\u00f2 il ruolo del protagonista, scritto da Giuseppe Patroni Griffi per Marcello Mastroianni).\nMaurizio Scaparro lo ha poi scelto per \"Lorenzaccio\" di Alfred De Musset. \u00c8 poi Romeo nel celebre testo shakesperiano, recita in veneziano il personaggio di Anzoletto ne \"Le massere\" di Goldoni, a Venezia, ed \u00e8 il protagonista de \"Le notti bianche\" di Dostoevskij, partner Simona Mastroianni, la voce di Giorgio Albertazzi e la regia di Rossella Falk. Quest'ultimo spettacolo lo porter\u00e0 poi a San Pietroburgo nel 2003 per le celebrazioni del tricentenario della citt\u00e0 russa e a Parigi, nel 2008: dall'esperienza nascer\u00e0 il libro \"Le notti bianche\" (Bulzoni 2004) e l'edizione televisiva, con la regia di Giovanni Covini. Partecipa anche ad alcune fiction televisive; molto limitata \u00e8, invece, l'attivit\u00e0 nel cinema.\nNel 1997 viene segnato dalla morte del fratello Maurizio, ufficiale dell'Aeronautica Militare, e navigatore di Tornado, caduto su Monte Lupone in un incidente aereo provocato da imperizia altrui: la tragica vicenda lo porta a scrivere un libro inchiesta dal titolo \"In nome di mio fratello\" (Gaffi 2004) e un monologo teatrale intitolato \"Missione 933 rispondete...\" oltre a un corto che presenta, fuori concorso, alla Mostra del cinema di Venezia. In occasione del francobollo emesso da Poste Italiane, nel 2007, realizza il documentario \"Maurizio Poggiali, l'aviatore poeta\", che vince il concorso internazionale \"ilcorto.it\"\nContinua l'attivit\u00e0 di drammaturgo vincendo, nel 2000, il Premio Oddone Cappellino indetto dal Teatro Stabile di Torino col testo \"Con la mano sul cappello\".\nIl rapporto con la Compagnia dei Giovani (della quale \u00e8 direttore artistico della nuova formazione dal 2000) lo ha spinto a realizzare un documentario RAI con testimonianze di Rossella Falk, Pierluigi Pizzi, Giuseppe Patroni Griffi, Renzo Tian, Anna Maria Guarnieri e materiale di repertorio con Romolo Valli, Giorgio De Lullo ed Elsa Albani. Nel 2001 organizza un convegno sempre alla compagnia teatrale per il ventennale della morte di De Lullo.\nDivenuto intanto docente universitario (professore a contratto presso vari atenei: Sapienza di Roma, Molise, Tuscia, Siena, Cassino) e saggista, collabora con alcune testate giornalistiche italiane. \nNel 2005 gli \u00e8 stato conferita l'onorificenza di Cavaliere, da parte dell'allora Presidente della Repubblica Carlo Azeglio Ciampi.\nDal 2007 al 2011 \u00e8 direttore artistico della Fondazione Teatro Savoia di Campobasso, in tale periodo rilancia la struttura ospitando importanti artisti.\nNel 2009 \u00e8 autore e regista del documentario \"Storia di un astronauta: Umberto Guidoni\", in collaborazione con RAI teche, primo documentario realizzato in Italia su un astronauta italiano. Dal diario di bordo di Umberto Guidoni, primo astronauta europeo ad arrivare sulla stazione spaziale internazionale nel 2001, scrive anche il testo teatrale \"Storia di un astronauta\", che porta a Londra, in Francia ed in Italia.\nNel 2012 \u00e8 il curatore della mostra: \"La Compagnia dei Giovani\": memoria e futuro del teatro italiano, organizzata dall'Associazione Maurizio Poggiali, in collaborazione con Roma Capitale presso la Casa dei teatri.\nNel 2012 \u00e8 autore e regista dei ritratti Rai dedicati a Giorgio Albertazzi, \"Un Maestro\", e a Rossella Falk, \"Gli occhi pi\u00f9 occhi di cos\u00ec\", retrospettiva al Festival internazionale del film di Roma 2013. Quest'ultimo viene presentato in anteprima al Teatro Eliseo di Roma, con la presenza del Presidente della Repubblica Giorgio Napolitano.\nNel 2012 pubblica il volume \"Giorgio De Lullo regista pirandelliano: dal teatro alla televisione\". Il volume, che presenta un capitolo dedicato al rapporto tra teatro e tv, circoscrive l'analisi alle messinscene dei testi pirandelliani che De Lullo realizz\u00f2, nel corso della sua carriera, prima in teatro e poi per un'edizione televisiva: \"Sei Personaggi in cerca d'autore\"; \"Il giuoco delle parti\"; \"L'amica delle mogli\"; \"Cos\u00ec \u00e8 (se vi pare)\"; \"Trovarsi\"; \"Enrico IV\". La scelta \u00e8 motivata: le registrazioni Rai dell'epoca (dal 1964 al 1979; tutte visibili in DVD) permettono di confrontare ed analizzare i vari spettacoli diretti da De Lullo ed interpretati, nei ruoli principali, da Romolo Valli e Rossella Falk.\nNel 2013 organizza il \"Premio Maurizio Poggiali\", per il miglior documentario proiettato al Festival internazionale del film di Roma."}
{"id": "1416829", "revid": "93556", "url": "https://it.wikipedia.org/wiki?curid=1416829", "title": "Antonio Greppi", "text": "Biografia.\nCombattente nella prima guerra mondiale, nel 1919 si iscrive al Partito Socialista Italiano e durante gli anni del regime fascista viene a pi\u00f9 riprese arrestato per la sua attivit\u00e0 di antifascista.\nNel luglio del 1943 partecipa alla fondazione del Comitato di Liberazione Nazionale Alta Italia e dopo l'armistizio prende parte attiva alla Resistenza nell'VIII \"Brigata Matteotti\". Si ricorda di lui il figlio Mario, caduto da partigiano in via San Michele del Carso a Milano, ucciso disarmato dalla milizia fascista, il 23 agosto 1944.\nDopo la Liberazione viene designato dal CLN alla carica di sindaco di Milano, ruolo che manterr\u00e0 fino al 25 giugno 1951. Nel corso del suo mandato, si adoper\u00f2 attivamente per mantenere l'unit\u00e0 municipale sia fra i socialisti che pi\u00f9 in generale fra le forze antifasciste, entrambe minacciate dai cambiamenti politici nazionali: vi riusc\u00ec fino al 1949, quando i contrasti divennero insanabili ed egli stesso dovette uscire dal suo storico partito per aderire al Partito Socialista Unitario che conflu\u00ec poi nel PSDI, mentre la giunta di Milano virava sul modello della maggioranza centrista al governo a Roma. Il suo posizionamento comunque troppo progressista gli cost\u00f2 la rielezione dopo la tornata elettorale del 1951.\nConcluso il mandato di sindaco, nel 1953 si oppose attivamente alla legge truffa, tanto che la direzione nazionale del PSDI lo espulse. Dopo una breve esperienza in Unit\u00e0 Popolare, Greppi torn\u00f2 alla casa madre del PSI e, nel 1958, venne eletto deputato, mantenendo l'incarico fino al 1968.\nOpere.\nScrittore e autore teatrale, Greppi \u00e8 ricordato per i suoi romanzi\ninoltre un diario sulla ricostruzione del primo dopoguerra\ne per le proprie creazioni teatrali"}
{"id": "1416831", "revid": "110157", "url": "https://it.wikipedia.org/wiki?curid=1416831", "title": "E.Leclerc", "text": "E.Leclerc \u00e8 una catena di ipermercati e supermercati francesi fondata nel 1949 da \u00c9douard Leclerc con l'apertura del primo punto vendita a Parigi.\nDa allora, l'insegna \"E.Leclerc\" si \u00e8 diffusa in tutta la Francia, tanto da diventare la prima catena della grande distribuzione organizzata del paese, tenendo testa ad altri grandi distributori quali Carrefour, Auchan e Les Mousquetaires - Intermarch\u00e9.\nE.Leclerc aderisce alla centrale d'acquisto europea \"Coopernic\".\nE.Leclerc in Europa.\nDopo aver registrato una larga diffusione nella Francia, la catena s'\u00e8 diffusa anche in altri paesi europei con i seguenti numeri:\nE.Leclerc in Italia.\nNel 2002 Conad, dopo aver aperto appena 11 ipermercati, con il brand \"Pianeta\", si allea con E.Leclerc per il rilancio di questa tipologia.\nL'alleanza si conclude nel 2014 e di conseguenza tutti gli oltre 40 E.Leclerc-Conad in Italia diventano, a seconda della dimensione, Superstore o Ipermercato, con insegna Conad."}
{"id": "1416833", "revid": "7", "url": "https://it.wikipedia.org/wiki?curid=1416833", "title": "Gian Andrea Doria", "text": ""}
{"id": "1416834", "revid": "775372", "url": "https://it.wikipedia.org/wiki?curid=1416834", "title": "Charles Wesley Turnbull", "text": "Biografia.\nNacque a Saint Thomas. Studi\u00f2 presso la Hampton University in Virginia, dove consegu\u00ec laurea e master e inoltre consegu\u00ec un dottorato presso l'Universit\u00e0 del Minnesota.\nPrima di essere eletto nel 1998, lavor\u00f2 come maestro elementare, preside di un liceo e docente universitario. Svolse le cariche di commissario e assistente commissario territoriale del Dipartimento dell'Istruzione.\nNel gennaio del 1999 divenne governatore come membro del Partito Democratico, nel 2002 venne rieletto e nel 2007 lasci\u00f2 l'incarico per via dei limiti di mandato imposti dalla costituzione."}
{"id": "1416835", "revid": "120771113", "url": "https://it.wikipedia.org/wiki?curid=1416835", "title": "Alberto di W\u00fcrttemberg", "text": "Biografia.\nEra il figlio maggiore del duca Filippo di W\u00fcrttemberg e dell'arciduchessa Maria Teresa d'Asburgo-Teschen, figlia di Alberto d'Asburgo-Teschen.\nMatrimonio.\nSpos\u00f2, il 21 gennaio 1893 a Vienna, l'arciduchessa Margherita Sofia d'Asburgo-Lorena (1870-1902), figlia di Carlo Ludovico d'Asburgo-Lorena e di Maria Annunziata di Borbone-Due Sicilie. Ebbero sei figli:\nPrima guerra mondiale.\nAllo scoppio della prima guerra mondiale Alberto ebbe il comando della 4\u00aa Armata tedesca, che guid\u00f2 nella battaglia delle Frontiere dell'agosto 1914; dopodich\u00e9 prese parte alla prima battaglia della Marna. Nell'ottobre dello stesso anno la 4\u00aa Armata venne trasferita nelle Fiandre e partecip\u00f2 alla battaglia dell'Yser.\nEbbe il comando generale delle forze tedesche durante la seconda battaglia di Ypres, che vide per la prima volta l'uso su vasta scala dell'arma chimica.\nFu decorato con l\u2019Ordine \"Pour le M\u00e9rite\" nell'agosto 1915 e promosso feldmaresciallo nell'agosto 1916. Il neoformato gruppo d'armata \"Albrecht\" fu messo ai suoi ordini nel febbraio 1917 e tenne il settore meridionale del fronte occidentale sino all'armistizio del 1918.\nDopoguerra.\nIl duca Alberto era divenuto presunto erede al trono del W\u00fcrttemberg in seguito alla morte del padre (avvenuta nell'ottobre 1917) ma, dopo la fine della guerra e la sconfitta, suo cugino Guglielmo abdic\u00f2 e la gli imped\u00ec di salire al trono. Divenne comunque il capo della casata del W\u00fcrttemberg alla morte di Guglielmo, avvenuta il 2 ottobre 1921.\nAlberto mor\u00ec nel castello di Altshausen nel 1939, con suo figlio Filippo Alberto a succedergli come capo della casata.\nAi suoi funerali non furono presenti gli alti gradi dell'apparato nazista, essendo la famiglia ben nota per le sue posizioni contrarie al regime. Lo stesso Adolf Hitler mand\u00f2 appena una corona di fiori."}
{"id": "1416839", "revid": "13833", "url": "https://it.wikipedia.org/wiki?curid=1416839", "title": "Libau", "text": ""}
{"id": "1416842", "revid": "120353943", "url": "https://it.wikipedia.org/wiki?curid=1416842", "title": "Comunit\u00e0 virtuale", "text": "Una comunit\u00e0 virtuale o comunit\u00e0 online \u00e8, nell'accezione comune del termine, un insieme di persone interessate ad un determinato argomento, o con un approccio comune alla vita di relazione, che corrispondono tra loro attraverso una rete telematica, come internet, e le reti di telefonia, costituendo una rete sociale con caratteristiche peculiari. \nDescrizione.\nCaratteri generali.\nL'analisi del fenomeno, ampio ed articolato, si pu\u00f2 affrontare dal punto di vista della sociologia, della psicologia dell'individuo appartenente alla comunit\u00e0, cos\u00ec come dal punto di vista di comunicazione, computer, e reti, e dalle tipologie di applicazioni e protocolli, dedicati alla gestione delle informazioni utilizzati per crearne la struttura. Aspetto fondamentale del fenomeno \u00e8 comunque la creazione di un'identit\u00e0, che rende il singolo membro di un gruppo.\nTale aggregazione non \u00e8 necessariamente vincolata al luogo o paese di provenienza; essendo infatti questa una comunit\u00e0 \"online\", chiunque pu\u00f2 partecipare ovunque si trovi con un semplice accesso alle reti, lasciando messaggi su forum (\"Bullettin Board\"), partecipando a gruppi \"Usenet\" (Newsgroups o gruppi di discussione), o attraverso le \"chat room\" (Chiacchierate in linea) e programmi di messaggistica istantanea come ICQ, ebuddy, Pidgin, MSN Messenger, Yahoo! Messenger, WhatsApp e altri. Una comunit\u00e0 virtuale pu\u00f2 rimanere unicamente tale, oppure estendersi nel mondo fisico, permettendo l'incontro dei suoi appartenenti.\nL'identit\u00e0.\nUn aspetto fondamentale della comunicazione in tale aggregazione sociale consiste nella riduzione di inibizioni e condizioni di subordinazione presenti nella relazione diretta. Estesi studi sull'argomento sono stati condotti dalla sociologa Sara Kiesler, specializzata in interazione uomo-macchina. Il fenomeno \u00e8 stato analizzato inizialmente in ambiti aziendali, dove l'identit\u00e0 dell'utente era comunque generalmente nota al gruppo. Nel comune utilizzo non professionale delle reti, invece, l'identit\u00e0 viene spesso nascosta dietro uno pseudonimo, o nickname, a cui pu\u00f2 essere associato in caso di collegamento tramite interfacce grafiche un'immagine di riferimento, o avatar. Viene cos\u00ec a cadere, potenzialmente, ogni collegamento con la realt\u00e0 fisica del soggetto. Et\u00e0, aspetto, etnia, titolo, ceto sociale, sesso smettono quindi potenzialmente di costituire un vincolo. Questi aspetti decostruttivi sono stati analizzati e descritti in primo luogo da Elizabeth Mary Reid, nella sua tesi di dottorato, e nei suoi lavori successivi.\nComunicazione e linguaggio.\nL\u00ec dove le reti forniscono il canale fisico di comunicazione, un elemento fondamentale per lo sviluppo di comunit\u00e0 virtuali diventa l'utilizzo di un comune linguaggio, intanto a livello semantico, quindi di una comune lingua. L'ampia diffusione della lingua inglese in tempi recenti ha consentito lo sviluppo di comunit\u00e0 tra persone di diversa lingua madre.\nAltro passo nell'estensione di un comune codice di interazione \u00e8 stato il sopperire sinteticamente all'assenza di linguaggio non verbale. Un fatto noto nella comunicazione colloquiale \u00e8 che il tono e la mimica associate a una stessa frase pronunciata possano farle assumere significati completamente diversi. L'utilizzo diffuso delle emoticons, (le \"faccine\") si \u00e8 diffuso in diversi contesti, e fin dagli esordi della rete (lo smiley originario \u00e8 nato in epoca di computer con interfaccia utente a riga di comando). La capacit\u00e0 sintetica delle emoticons ha permesso il loro diffondersi, dall'uso su sistemi esclusivamente testuali, fino alle pi\u00f9 recenti interfacce grafiche ad effetto tridimensionale.\nInfine la diffusa frequentazione di ambienti dove la digitazione veloce del testo \u00e8 fondamentale ha portato al diffondersi di uno \"slang\" e di una serie di abbreviazioni, a volte di interpretazione riservata agli \"addetti ai lavori\".Si ritiene che un uso troppo esteso di questo linguaggio gergale sia da ritenersi \"cattiva educazione\".\nStruttura.\nPremessa necessaria \u00e8 che la modalit\u00e0 di interazione tra i membri, in ogni comunit\u00e0, virtuale o meno, possa avvenire in forma sincrona o asincrona. Una lettera, o un messaggio in una bacheca universitaria sono ad esempio sistemi asincroni; una telefonata o un incontro diretto si configurano come modalit\u00e0 sincrone (in tempo reale).\nLe comunit\u00e0 virtuali si appoggiano su svariate modalit\u00e0 di ambienti comunicativi. La struttura online di una comunit\u00e0 virtuale permette di soddisfare le necessit\u00e0 di comunicazione dei propri membri, sia nella forma individuale (\"one-to-one\") che collettiva (\"many-to-many\" e \"one-to-many\"), a seconda delle esigenze. Esigenze che possono richiedere lo scambio di pareri o informazioni, la discussione pubblica o le relazioni interpersonali, la comunicazioni ai membri.\nTipologie.\nTra le molte tipologie di comunit\u00e0 virtuali possiamo distinguere, spaziando tra le varie finalit\u00e0 d'uso e le rispettive tempistiche d'interazione, tra i principali strumenti che le supportano:\nIl \"bookcrossing\".\nUn caso emblematico di commistione tra comunit\u00e0 virtuale e comunit\u00e0 reale, \u00e8 quella offerta dal Bookcrossing. In questo caso osserviamo come una robusta comunit\u00e0 digitale, con oltre mezzo milione di iscritti, localizzata in diversi paesi del mondo, si concretizzi fisicamente negli incontri (in Italia i cosiddetti Meetup, locali e MUNZ, nazionali). La contaminazione tra diverse modalit\u00e0 di interazione \u00e8 un caso non isolato, e sono frequenti ad esempio i siti, prevalentemente commerciali, che utilizzano la rete come supporto per finalit\u00e0 di incontro, ma in genere di tipo individuale e non rientranti quindi nella categoria comunitaria.\nSecondo l'etnologa Alessandra Guigoni il caso del Bookcrossing \u00e8 paradigmatico, e tentando di ricostituire forme, quasi scomparse nella societ\u00e0 urbana contemporanea, di \"socialit\u00e0 primaria\", va oltre e contribuisce alla costruzione di \"legami forti\", proponendo contemporaneamente modalit\u00e0 sociali alternative a quelle dominanti. "}
{"id": "1416844", "revid": "13833", "url": "https://it.wikipedia.org/wiki?curid=1416844", "title": "Budweis", "text": ""}
{"id": "1416845", "revid": "13833", "url": "https://it.wikipedia.org/wiki?curid=1416845", "title": "Znaim", "text": ""}
{"id": "1416848", "revid": "486946", "url": "https://it.wikipedia.org/wiki?curid=1416848", "title": "Aravir", "text": ""}
{"id": "1416856", "revid": "767487", "url": "https://it.wikipedia.org/wiki?curid=1416856", "title": "Ettore Lindner", "text": "Fu eletto deputato nella VI Legislatura.\nInsegnante laureato in Matematica, nel dopoguerra venne nominato Provveditore agli Studi di Reggio Emilia dal CLN e mantenne tale incarico fino al 1972.\nConsigliere Provinciale a Reggio Emilia nelle file della DC dal 1951 al 1971.\nSuccessivamente venne eletto Deputato al Parlamento nel collegio elettorale di Parma, Reggio Emilia, Modena nelle file della DC.\nSi iscrisse al gruppo parlamentare della Democrazia Cristiana dal 25 maggio 1972 al 4 luglio 1976.\nFu componente dei seguenti organi parlamentari:\nInsignito della medaglia d'oro ai benemeriti della scuola della cultura e dell'arte il 2/6/1972."}
{"id": "1416857", "revid": "486946", "url": "https://it.wikipedia.org/wiki?curid=1416857", "title": "Aragorn I", "text": ""}
{"id": "1416858", "revid": "33689", "url": "https://it.wikipedia.org/wiki?curid=1416858", "title": "LZ 126", "text": ""}
{"id": "1416864", "revid": "107793602", "url": "https://it.wikipedia.org/wiki?curid=1416864", "title": "David L\u00f3pez-Zubero", "text": "Specializzato nella farfalla ha vinto la medaglia di bronzo nei 100\u00a0m di questa disciplina alle Olimpiadi di Mosca 1980.\nDavid \u00e8 il fratello maggiore di Mart\u00edn L\u00f3pez-Zubero che ha vinto la medaglia d'oro nei 200\u00a0m dorso alle Olimpiadi di Barcellona 1992."}
{"id": "1416865", "revid": "33689", "url": "https://it.wikipedia.org/wiki?curid=1416865", "title": "ZR-3 USS Los Angeles", "text": ""}
{"id": "1416867", "revid": "712828", "url": "https://it.wikipedia.org/wiki?curid=1416867", "title": "Vista (Terra di Mezzo)", "text": ""}
{"id": "1416868", "revid": "339392", "url": "https://it.wikipedia.org/wiki?curid=1416868", "title": "Original animated video", "text": ""}
{"id": "1416876", "revid": "1067855", "url": "https://it.wikipedia.org/wiki?curid=1416876", "title": "Campionato europeo maschile di pallacanestro 1971", "text": "Il 17\u00ba Campionato Europeo Maschile di Pallacanestro FIBA (noto anche come FIBA EuroBasket 1971) si \u00e8 tenuto dal 10 al 19 settembre 1971 nella Germania Ovest.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in due gruppi da sei squadre.\nPrima fase.\nLa vincente di ogni gara si aggiudica due punti, la perdente uno. Le prime due accedono alle semifinali, la terza e la quarta alle semifinali per i posti dal quinto all'ottavo e le ultime due si disputano i posti dal nono al dodicesimo."}
{"id": "1416879", "revid": "125156879", "url": "https://it.wikipedia.org/wiki?curid=1416879", "title": "Giampiero Borghini", "text": "Biografia.\nLaureato alla facolt\u00e0 di Lingue dell'Universit\u00e0 Ca' Foscari Venezia, ha conseguito un master in Filologia slava all'Universit\u00e0 di San Pietroburgo. Ha tradotto opere del filosofo russo Aleksandr Ivanovi\u010d Herzen per Einaudi e dello storico V. Rutenburg per Il Mulino; \u00e8 sposato e padre di due figli. \u00c8 fratello gemello di Gianfranco Borghini.\nDiventato giornalista professionista, tra il 1968 e il 1970 \u00e8 stato corrispondente da Londra per il settimanale \"Rinascita\", e quindi direttore del settimanale romano \"Nuova\" \"Generazione\"\u201d. \u00c8 stato in seguito direttore della rivista ufficiale della Federazione Giovani Comunisti Italiani e dal 1980 al 1985 vice direttore nazionale e responsabile della redazione milanese de l'Unit\u00e0. L'ultimo incarico giornalistico fu la direzione de \"Il Giornale di Bergamo\" tra il 1993 e il 1994.\nDal 1996 al 2001 \u00e8 stato membro del Consiglio di Amministrazione dell'Istituto nazionale per il Commercio Estero (ICE) e dal 2000 al 2001 \u00e8 stato direttore della Missione Arcobaleno (fondi privati) nei Balcani. Dal 2000 al 2006 \u00e8 stato Vice Presidente e componente del Comitato Esecutivo della SACBO S.p.A., societ\u00e0 di gestione dell'aeroporto di Orio al Serio; gli \u00e8 succeduto per due anni Aldo Brandirali, prima che Borghini rientrasse nell'incarico nel 2008. \u00c8 consulente di SEA - Aeroporti di Milano per i rapporti istituzionali. \u00c8 membro del Consiglio di Amministrazione della Fondazione AEM.\nAttivit\u00e0 politica.\nCresciuto politicamente nelle file del Partito Comunista Italiano, dal 1976 al 1981 Borghini ha ricoperto la carica di segretario provinciale della Federazione bresciana del PCI.\nPer il PCI \u00e8 stato Consigliere Regionale della Lombardia dal 1985 al 1992. Dal 1990 al 1992 ha ricoperto il ruolo di Presidente del Consiglio regionale.\nMembro del Partito Democratico della Sinistra, ne esce il 14 dicembre 1991 per diventare Sindaco di Milano il 21 gennaio 1992 con l'appoggio del Partito Socialista Italiano. Rimarr\u00e0 in carica fino al marzo del 1993, firmando durante il suo mandato la convenzione per lo spostamento della Fiera al Portello e verso un sito esterno al territorio comunale ancora da individuare, preludio alla nascita del polo fieristico Rho-Pero. Alle Elezioni amministrative italiane del 1993 si ricandida, sostenuto da PSI e \"Fiducia Milano\", ma ottiene solo il 6% dei voti, rimanendo lontano dal ballottaggio. Rientrato in politica con Forza Italia, nel 2004 \u00e8 eletto consigliere regionale per FI. Scelto nel 2005 dal Presidente della Regione Lombardia Roberto Formigoni come assessore regionale alle Opere pubbliche, Politiche per la casa ed Edilizia residenziale pubblica, mantiene l'incarico fino al luglio 2006. Borghini mantiene l'incarico di consigliere regionale (e relativo compenso di circa 10.000 euro al mese) nonostante le successive nomine a dirigente del Comune di Milano, sostenendo che \"non \u00e8 un lavoro a tempo pieno. Se noi trasformassimo il lavoro di consigliere regionale in un lavoro a tempo pieno che impedisce ogni altra attivit\u00e0 noi non avremmo pi\u00f9 consiglieri regionali, avremmo dei funzionari di partito\".\nAlle elezioni comunali del 2006 si candida per la Lista Moratti, ma non ottiene l'elezione a consigliere comunale. Viene quindi nominato direttore generale del Comune di Milano nel biennio 2006-2008. Nel 2009 \u00e8 richiamato a Palazzo Marino come dirigente e consigliere del sindaco, con il compito di affiancare il Sindaco nelle relazioni politiche e istituzionali, ricevendo un compenso di 279.000 euro l'anno (23.250 euro al mese), cui si somma quello da consigliere regionale.\nControversie.\nIl 24 marzo 2009 venne condannato dalla Corte dei Conti, assieme al sindaco Letizia Moratti, per lo scandalo delle \"consulenze d'oro\", per il conferimento di incarichi esterni da parte del Comune di Milano a persone non laureate, e dunque illegittimi, nel 2006. Borghini dovr\u00e0 risarcire 19.000 euro allo stesso Comune di Milano. Nello stesso giudizio, la Corte dei Conti giudica incompatibili i ruoli di Borghini come consigliere regionale e direttore generale del comune."}
{"id": "1416880", "revid": "207432", "url": "https://it.wikipedia.org/wiki?curid=1416880", "title": "Beretta 92 FS", "text": ""}
{"id": "1416882", "revid": "74801", "url": "https://it.wikipedia.org/wiki?curid=1416882", "title": "West Point (New York)", "text": "West Point \u00e8 un census-designated place degli Stati Uniti, nella contea di Orange, nello stato di New York. \u00c8 posto a circa a nord di New York.\n\u00c8 noto per essere la sede dell'Accademia Militare degli Stati Uniti (United States Military Academy), l'Accademia militare della nazione; a West Point vi \u00e8 anche il Battle Monument."}
{"id": "1416884", "revid": "207432", "url": "https://it.wikipedia.org/wiki?curid=1416884", "title": "Beretta 34", "text": ""}
{"id": "1416887", "revid": "1272592", "url": "https://it.wikipedia.org/wiki?curid=1416887", "title": "Condizione umana", "text": "Con l'espressione condizione umana in filosofia si tende ad indicare la specifica dimensione esistenziale dell'essere umano, in quanto soggetto a limitazioni e ad una serie di vincoli che sono biologicamente inevitabili per le vite di tutti gli uomini, mentre altri sono comuni alla maggior parte di essi. \nTale condizione, riferita prevalentemente alla caducit\u00e0, fallibilit\u00e0, e provvisoriet\u00e0 tipica dell'individuo umano, sebbene talora accompagnata ad una tensione ideale verso uno stato di eternit\u00e0 e perfezione, denota l'insieme delle situazioni in cui egli si trova, reagendo o adattandosi di volta in volta.\nUtilizzo del termine.\nIl tema della condizione umana \u00e8 oggetto di studio da parte di molti campi disciplinari come la filosofia, la teologia, la sociologia, la psicologia, l'antropologia, la demografia, i cultural studies e la sociobiologia.\nIl termine viene usato per cercare di comprendere il significato metafisico di sentimenti ed emozioni come la gioia, l'angoscia, ecc. rispetto alla dimensione dell'Essere e alla categoria dell'esistenza. Gli uomini infatti, a differenza di tutte le altre forme di vita, sono coscienti del fluire del tempo, possono ricordare il passato ed immaginare il futuro, e sono intimamente consapevoli della propria mortalit\u00e0. Questa consapevolezza conduce gli esseri umani a porsi domande relative allo scopo della vita, al di l\u00e0 delle necessit\u00e0 basilari della mera sopravvivenza, o della natura di ci\u00f2 che \u00e8 empiricamente apparente, del tipo: \u00abqual \u00e8 il senso della vita? Perch\u00e9 sono nato? Perch\u00e9 sono qui? Dove andr\u00f2? quando morir\u00f2?\u00bb\nLa ricerca umana per trovare risposte a queste domande costituisce gran parte delle riflessioni in ambito filosofico. Solo relativamente al secolo scorso la problematica della condizione umana \u00e8 stata oggetto di interesse da parte di filosofi occidentali come Martin Heidegger, Edmund Husserl, Jos\u00e9 Ortega y Gasset e di altri intellettuali come Andr\u00e9 Malraux, Hannah Arendt.\nLa scuola filosofica dell'esistenzialismo, di cui Jean-Paul Sartre \u00e8 stato un capofila, esamina questa continua ricerca per dare significato definitivo alla condizione umana.\nQuesta tematica \u00e8 stata esplorata anche in altri espressioni dell'attivit\u00e0 umano, ad esempio in cinematografia il regista giapponese Masaki Kobayashi ha girato una trilogia sul tema, intitolata \"The Human Condition\" (1959-1961) della durata complessiva di circa 10 ore.\nNei paesi pi\u00f9 sviluppati economicamente, i progressi in medicina, nell'educazione, e nella salute pubblica hanno generato cambiamenti marcati nella condizione umana negli ultimi secoli, con aumenti nella speranza di vita alla nascita e nella demografia. Uno dei pi\u00f9 grandi cambiamenti \u00e8 stata la disponibilit\u00e0 dei contraccettivi, che ha cambiato le vite sessuali degli esseri umani (in particolar modo per le donne), e i comportamenti verso la sessualit\u00e0. Ad ogni modo, questi cambiamenti alterano solamente i dettagli della condizione umana. In alcune delle parti pi\u00f9 povere del mondo, la condizione umana \u00e8 cambiata di poco nel corso dei secoli.\nUso negativo del termine.\nQuesta espressione viene talvolta impiegata in modo pessimistico o sprezzante, sottintendendo che la condizione umana in generale \u00e8 miserabile o che non pu\u00f2 essere migliorata. Visioni negative della \"condizione umana\" possono anche essere associate ad una posizione cinica verso la civilt\u00e0 umana."}
{"id": "1416889", "revid": "12290", "url": "https://it.wikipedia.org/wiki?curid=1416889", "title": "Bat-caverna", "text": ""}
{"id": "1416895", "revid": "1444886", "url": "https://it.wikipedia.org/wiki?curid=1416895", "title": "Virgilio Ferrari", "text": "Biografia.\nFiglio dei lombardi Achille Ferrari, sostenitore garibaldino, e Giuseppa Giorgi, nacque a Pordenone. Studi\u00f2 a Como, poi, ottenuta una borsa di studio, alla Regia Scuola Superiore di Veterinaria, a Milano, che concluse a pieni voti nel 1904. Vinto un concorso, nel 1908 inizi\u00f2 a lavorare presso il macello di Fiume. Si dimise gi\u00e0 nel 1909, per iscriversi all'Universit\u00e0 degli Studi di Pavia, Facolt\u00e0 di Medicina. Si laure\u00f2 a pieni voti con Camillo Golgi, nel 1914. Divenne assistente volontario di Carlo Forlanini.\nMedico tisiologo, fu per quasi un quarantennio primario del Sanatorio \"Vittorio Emanuele III\" di Garbagnate Milanese. Ferrari fu anche medico clinico nel quartiere di Vialba (guadagnandosi l'appellativo di \"dottore dei poveri\", in quanto curava gratuitamente i pi\u00f9 poveri), e docente di Tisiologia all'Universit\u00e0 degli Studi di Milano, nonch\u00e9 presidente del Pio Istituto dei Rachitici. Si fece una fama nello studio delle malattie polmonari.\nNel 1919 fond\u00f2 la Lega dei Medici Socialisti.\nAntifascista, nel 1931 venne arrestato per aver favorito la fuga in Francia di Filippo Turati e dovette scontare un periodo di confino.\nNel novembre 1944 venne arrestato nella sua casa milanese da un drappello delle brigate nere di Bollate, nell'ambito di un rastrellamento del personale ospedaliero di Garbagnate. Ferrari venne brevemente internato nel carcere di San Vittore, per poi essere trasferito nel campo di concentramento di Bolzano; molto probabilmente anche in quel luogo dovette svolgere l'attivit\u00e0 di medico.\nIscritto al Partito Socialista Italiano, nel 1946 entr\u00f2 come consigliere nel primo consiglio comunale di Milano nella storia della Repubblica Italiana (consiglio precedentemente designato, nel 1945, dal Comitato di Liberazione Nazionale, con sindaco Antonio Greppi, successivamente confermato da elezioni il 7 aprile 1946). Nel 1947, passato al Partito Socialista Democratico Italiano, divenne assessore all'igiene.\nNel giugno 1951 fu eletto sindaco di Milano, succedendo a Greppi. Taciturno e riservato, l'opposto del suo predecessore, nel 1956 venne riconfermato per un secondo mandato, restando in carica fino al 21 gennaio del 1961.\nCattolico, accusato dai detrattori di conservatorismo e di essere un uomo di destra nei socialisti, Ferrari caratterizz\u00f2 invece la sua amministrazione, oltre che da buona parte della ricostruzione della citt\u00e0 distrutta dai bombardamenti della Seconda guerra mondiale, dal rilancio di Milano tramite importanti infrastrutture, come la metropolitana milanese, costruita principalmente nel periodo del suo mandato, e il rinnovamento dell'aeroporto di Milano-Linate.\nIn seguito si candid\u00f2 alla Camera dei deputati nelle Elezioni politiche del 28 e 29 aprile 1963, ottenendo 6035 preferenze che non bastarono per la sua elezione. Per\u00f2 nel febbraio 1964, quando un altro medico milanese, Pietro Bucalossi, dovette lasciare il posto da deputato poich\u00e9 eletto sindaco della citt\u00e0 meneghina, Virgilio Ferrari subentr\u00f2 al suo posto e divenne deputato, sempre per il PSDI, nella IV legislatura, fino alla sua fine nel giugno 1968.\nMor\u00ec alla Casa di Riposo Comunale di via Panigarola 14 dove era ricoverato. Per questa ragione la Casa di Riposo viene poi chiamata \"Virgilio Ferrari\" in memoria dell'ex Sindaco; venne tumulato nel Civico Mausoleo Palanti, nel Cimitero Monumentale di Milano; il suo nome \u00e8 iscritto al Famedio del medesimo cimitero."}
{"id": "1416896", "revid": "287204", "url": "https://it.wikipedia.org/wiki?curid=1416896", "title": "Santos (disambigua)", "text": ""}
{"id": "1416897", "revid": "12940165", "url": "https://it.wikipedia.org/wiki?curid=1416897", "title": "Ferrovia Siracusa-Canicatt\u00ec", "text": ""}
{"id": "1416901", "revid": "1067855", "url": "https://it.wikipedia.org/wiki?curid=1416901", "title": "Campionato europeo maschile di pallacanestro 1973", "text": "Il 18\u00ba Campionato Europeo Maschile di Pallacanestro FIBA (noto anche come FIBA EuroBasket 1973) si \u00e8 tenuto dal 27 settembre al 6 ottobre 1973 in Spagna.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in due gruppi da sei squadre.\nPrima fase.\nLa vincente di ogni gara si aggiudica due punti, la perdente uno. Le prime due accedono alle semifinali, la terza e la quarta alle semifinali per i posti dal quinto all'ottavo e le ultime due si disputano i posti dal nono al dodicesimo."}
{"id": "1416902", "revid": "1343317", "url": "https://it.wikipedia.org/wiki?curid=1416902", "title": "Absolut", "text": "Absolut \u00e8 una marca svedese di vodka, del gruppo francese Pernod Ricard, prodotta a \u00c5hus, Scania nel sud della Svezia. Absolut \u00e8 una delle vodka pi\u00f9 vendute al mondo.\nStoria.\nIl nome Absolut fu registrato nel 1879 da Lars Olsson Smith, importante imprenditore svedese soprannominato \"il re della vodka\", il quale invent\u00f2 nel 1877 un nuovo metodo di distillazione frazionata del Br\u00e4nnvin, con il quale produrre un liquore senza fusel\u00f6l che nomin\u00f2 \"Tiodubbelt Renadt Br\u00e4nnvin\" (\"Vodka purificata dieci volte\"); dopo due anni di migliorie, Smith cambi\u00f2 il nome in \"Absolut Rent Br\u00e4nnvin\", e lanci\u00f2 il liquore sul mercato svedese. In quel periodo vi era il monopolio di Stoccolma sulla vendita dei liquori: per poter vendere il suo prodotto, acquist\u00f2 un negozio dove vendere l'Absolut Rent, a prezzi concorrenziali, a Reimersholme, appena fuori dai confini della citt\u00e0; verso la fine del secolo cominci\u00f2 anche ad esportare il liquore. Nel 1917 l'industria dell'alcool in Svezia \u00e8 stata monopolizzata dal governo svedese, attraverso la societ\u00e0 Vin &amp; Spirit. La vodka allora \u00e8 stata venduta in tutta la nazione con due nomi che si alternavano periodicamente nomi Absolut Rent Br\u00e4nnvin e Renat Br\u00e4nnvin (dopo il successo della Absolut, Renat divenne un marchio separato prodotto dalla V&amp;S).\nNegli anni settanta, il presidente della V&amp;S Lars Lindmark, decise di sfidare il mercato statunitense: fece ristudiare la ricetta e dopo varie proposte del gruppo di ricerca marketing, vennero scelti il nome Absolut vodka e il design. Il 17 giugno 1979 la Absolut venne lanciata a Boston, New York, Chicago, Los Angeles e San Francisco, e nel primo anno furono venduti 90.000 litri. Nel 1985 divenne il marchio di vodka importata pi\u00f9 venduta negli Stati Uniti, superando i concorrenti russi e finlandesi; nello stesso periodo la vodka Absolut cominci\u00f2 ad essere esportata in altri paesi europei ed asiatici, entrando nella classifica dei cento distillati pi\u00f9 venduti al mondo. Nel 1986 esce la prima versione aromatizzata al pepe, mentre nel 2004 esce la prima versione super premium. Nel 2008 l'azienda venne acquisita dal gruppo Pernod Ricard.\nProdotto.\nLa vodka Absolut \u00e8 una vodka svedese di grano a 40\u00b0 alcolici, prodotta con frumento invernale e acqua del sud della Svezia, nei dintorni di \u00c5hus, di colore bianco trasparente, dal gusto corposo ed equilibrato, buona base per vari cocktail.\nVarianti.\nNel tempo son nate diverse varianti della vodka Absolut, sia per la qualit\u00e0 del distillato, che per l'aromatizzazione:\nPer le vodke bianche sono state create:\nPer le vodke aromatizzate son state create \nEdizione speciale.\nNel 2003 la vodka Absolut ha creato una bottiglia dell'edizione speciale progettata da Romero Britto, chiamata \"Absolut Magon\", con una dedica in miniatura sulla etichetta.\nMarchio.\nIl marchio \u00e8 frutto di ripetute ricerche e tentativi, da parte del team creativo, per mettere in evidenza sul mercato americano la vodka Absolut.. Dopo vari studi, che proponevano di puntare su colori sgargianti, figure evocative e nomi altisonanti, la societ\u00e0 decise invece di puntare, in onore alla tradizione e all'idea iniziale di Smith di una vodka pura, su elementi essenziali, minimali, che richiamassero la purezza e la semplicit\u00e0, elementi che vennero considerati riconducibili anche all'idea della Svezia.\nNome.\nIl nome deriva dal nome dato da Lars Smith al suo liquore, \"Absolut Rent Br\u00e4nnvin\", traducibile come \"Brandevino/vodka assolutamente puro\". Nel 1979 il team di marketing ristudi\u00f2 il nome del prodotto: vennero pensati nomi ammiccanti quali \"Swedish Blonde Vodka\" o \"Royal Court Vodka\", ma alla fine, in armonia con il progetto si decise di usare la traduzione \"Absolute Pure Vodka\". La parola \"absolute\" era troppo generica e non poteva essere registrata come marchio, quindi decisero di togliere la \"e\" finale per aggirare l'ostacolo e dare un tocco pi\u00f9 svedese al nome. La dicitura \"pure\" anche non poteva essere compresa nel nome, rimanendo quindi il nome finale di \"Absolut Vodka\". Venne deciso di indicare come sottotitolo \"Country of Sweden\" per evidenziare l'origine del prodotto.\nConfezione.\nLa Absolut viene distribuita in bottiglie di vetro cilindriche trasparenti con il marchio e varie diciture stampate direttamente sul vetro ed un unico elemento che spicca, un medaglione con il ritratto di L.O.Smith sul collo; in alto chiude un tappo di metallo grigio liscio e cilindrico. I font utilizzati sono il Futura Extra Bold Compressed e L'Edwardian Script. Le bottiglie come il resto sono prodotte ad \u00c5hus.\nAnche per la confezione furono studiate molte soluzioni, dal disegno di vichinghi, a bottiglie sofisticate, che richiamassero le corti russe. Il design finale fu ispirato invece a quello delle bottiglie di medicinali che vennero usate fin dal XVII secolo in Svezia per contenere i medicamenti; il designer Gunnar Broman vide una di queste bottiglie in un negozio di Stoccolma, e venne colpito sia dall'eleganza semplice, tipica svedese, sia per il fatto che per secoli la vodka venne utilizzata come medicinale. Si decise quindi di ispirarsi a quell'oggetto, mantenendone la trasparenza. Dopo varie prove si not\u00f2 che per\u00f2 un tocco di colore era necessario: venne quindi utilizzato il blu, colore che meglio si adattava, per colorare il nome, mentre il bianco per le scritte. \nMercato.\nLa fama di Absolut \u00e8 dovuta alla relativa campagna pubblicitaria di fondo, creato dall'agenzia di pubblicit\u00e0 TBWA, sulla base della figura distintiva della bottiglia. Iniziando intorno al 1980 con il fotografo Steven Bronstein, con circa 1500 immagini. Le immagini caratterizzano frequentemente le bottiglie nel centro e evidenziano il titolo \"ABSOLUT ____\" nella parte inferiore."}
{"id": "1416903", "revid": "110157", "url": "https://it.wikipedia.org/wiki?curid=1416903", "title": "San Carlos (Cojedes)", "text": "San Carlos \u00e8 una citt\u00e0 del Venezuela capitale dello stato di Cojedes e capoluogo della municipalit\u00e0 di Ezequiel Zamora.\nLa citt\u00e0 venne fondata il 27 aprile 1678 dal frate cappuccino Pedro de Berja con il nome di San Carlos de Austria."}
{"id": "1416904", "revid": "104485", "url": "https://it.wikipedia.org/wiki?curid=1416904", "title": "Rash", "text": "In medicina per rash si intende un improvviso cambiamento del colore, consistenza o aspetto della cute che spesso anticipa la comparsa di un esantema tipico delle malattie esantematiche come, ad esempio, varicella e morbillo.\nDescrizione.\nUn \"rash\" pu\u00f2 essere localizzato in una sola parte del corpo o pu\u00f2 interessare tutta la cute. Questo pu\u00f2 causare un cambiamento di colore, prurito, scottatura, irregolarit\u00e0, screpolatura, secchezza, vesciche e rigonfiamenti, oltre che causare dolore. Sia l'eziologia che il trattamento possono variare di molto da caso a caso. La diagnosi deve prendere in considerazione aspetti come l'apparizione, i sintomi concomitanti, le possibili esposizioni del paziente e l'eventuale insorgenza nei membri della famiglia. Un rash tipico pu\u00f2 durare dai 5 ai 20 giorni. La presenza di un \"rash\" pu\u00f2 aiutare la diagnosi della condizione sottostante."}
{"id": "1416905", "revid": "729019", "url": "https://it.wikipedia.org/wiki?curid=1416905", "title": "Teresa Marzia", "text": "Biografia.\nTrasferitasi in provincia di Bergamo, dopo il liceo ha frequentato la \"Scuola del fumetto\" di Milano.\nDopo alcune collaborazioni nel campo dell'illustrazione (fra cui qualche album da colorare di \"Barbie\" per la Mattel), ha esordito nel mondo del fumetto nel 1991 con la breve serie \"Moon Police Dpt.\", su testi del marito Federico Memola, per la rivista \"Fumo di China\" (Edizioni Ned 50).\nSuccessivamente ha realizzato alcune brevi storie per Intrepido (Casa Editrice Universo) e nel 1995 ha iniziato la sua collaborazione con la Sergio Bonelli Editore, per la quale ha realizzato graficamente il n. 1 della serie Legs Weaver. Nel 1999, sempre per la Bonelli, \u00e8 stata creatrice grafica della serie Jonathan Steele, di cui ha disegnato anche alcuni albi. Quando la serie passa alla Star Comics, nel 2004, ne \u00e8 divenuta copertinista, ruolo che ha ricoperto fino alla chiusura della serie regolare con l'albo numero 53.\nTra il 2006 e il 2007 ha disegnato alcune storie di \"Winx Club\" per la testata Il Giornalino (Edizioni San Paolo).\nContemporaneamente alla carriera di fumettista ha continuato a portare avanti anche quella di illustratrice, realizzando cartoline e immagini pubblicitarie per la Bonelli e illustrazioni a colori per il portale web Kataweb, PSM (Future Media Italy) e Giochi per il mio computer (Gruppo Editoriale Sprea). Dal 2008 collabora anche agli albi Stick &amp; Fun di \"Winx Club\", mentre dal 2009 \u00e8 fra i collaboratori della collana Disegna Manga&amp;Anime della De Agostini. Dal 2010 disegna due albi della serie \"Huntik - Secrets &amp; Seekers\", edita dalla Rainbow S.p.A.. A partire dal 2014, affianca a quella di disegnatrice l'attivit\u00e0 di colorista, colorando storie per la ristampa di Tex venduta in allegato a Repubblica e per Topolino edito da Panini Comics."}
{"id": "1416906", "revid": "729019", "url": "https://it.wikipedia.org/wiki?curid=1416906", "title": "Castello di Castiglione", "text": "Il castello di Castiglione o di Castiglioni \u00e8 situato nei pressi di Cercina, frazione del comune di Sesto Fiorentino.\nStoria.\nL'esistenza di un castello nei pressi di Cercina \u00e8 attestata a partire dal X secolo. Lo sviluppo del castello fu legato alla famiglia dei Catellini da Castiglione, che ne deteneva il possesso intorno al 1230 e ne deriv\u00f2 il nome.\nAlla fine del XIV secolo i Catellini vennero espulsi dalla Repubblica Fiorentina, perdendo i propri diritti sul castello, che riottennero nel 1434, mantenendone il possesso per i successivi secoli. Nel XV e nel XVI secolo dovette subire diversi interventi, che lo trasformarono da luogo fortificato a residenza signorile; gli interventi sono databili a questo periodo sia per l'uso delle grandi finestrate utilizzate anche in altre trasformazioni dello stesso periodo, sia per la concordanza con la raffigurazione nell'affresco cinquecentesco del chiostro di San Marco a Firenze dove, nello sfondo, il castello ha condizioni molto simili alle attuali.\nNel 1452 sant'Antonino Pierozzi, arcivescovo di Firenze, soggiorn\u00f2 nel castello per un breve periodo, ospite di Francesco di Bernardo da Castiglione, suo segretario particolare e pievano di Sant'Andrea a Cercina. L'arcivescovo fu ospitato per tre giorni nella residenza della famiglia. Qui avrebbe operato il miracolo invocato da Dante di Bernardo da Castiglione che, sposato da tempo con Marietta di Ruberto di Bonaccorso Pitti, fino ad allora non aveva avuto figli, col pericolo di vedere cos\u00ec estinguere la propria casata. I coniugi chiesero la grazia al santo arcivescovo ed ebbero numerosi figli. Le stanze ai piedi della torre che avevano ospitato l'arcivescovo furono trasformate in seguito in una cappella a lui dedicata. Papa Leone X fu ospite del proprio segretario apostolico, Francesco di Dante da Castiglione, uno dei figli di Dante di Bernardo e anch'egli pievano di Sant'Andrea.\nL'edificio si presenta composto da pi\u00f9 parti edificate in periodi diversi. L'ala sud-occidentale sembra essere di pi\u00f9 antica origine. L'attuale aspetto si deve a trasformazioni subite probabilmente nel XV-XVI secolo: di questo riordino e ampliamento sono visibili sulla facciata sud i due portoni di accesso incorniciati con blocchi bugnati di pietra (uno dei quali tamponato) e le ampie finestrate uguali a quelle del lato est nel cortile interno.\nDurante l'assedio di Firenze (1529-1530), Dante di Bernardo da Castiglione si batte a duello con il fuoriuscito Bertino Aldobrandi, lontano parente di Benvenuto Cellini. Lo stocco impugnato da Dante fu per secoli conservato nel castello e viene minuziosamente descritto da Domenico Guerrazzi nel suo romanzo storico \"L'assedio di Firenze\", fino a quando, verso il 1889, viene venduto all'asta, insieme al cartello di sfida, in una villa presso San Domenico di Fiesole. A tale deprecabile perdita ha assistito impotente l'allora ventenne Arturo Villoresi che ne fa cenno nel suo libro, del 1950, \"La storia di Sesto\" nel capitolo relativo a Cercina.\nIl duello \u00e8 ricordato in un affresco, ora in condizioni fatiscenti, su una parete di una grande sala interna al castello. Vi si distinguono, con difficolt\u00e0, i duellanti e, sullo sfondo Porta San Pier Gattolino (Porta Romana). Lo stesso episodio \u00e8 riportato dal Vasari nell'affresco \"L'assedio di Firenze\", presso le stanze di Clemente VII in Palazzo Vecchio.\nParte dell'ala sud dell'edificio \u00e8 dovuta ad un'aggiunta successiva, ci\u00f2 \u00e8 provato dall'assenza dei locali sotterranei, che invece sono presenti nel resto della costruzione, e dalla raffigurazione del complesso nell'affresco di Bernardino Poccetti nel chiostro di San Marco; la presenza dello stemma dei Catellini al centro della facciata di quest'ala indica tuttavia la sua realizzazione precedentemente alla vendita dell'edificio nel XIX secolo.\nAgli inizi del XIX secolo l'edificio fu venduto ai Garinei, passando poi per successivi atti di vendita ai Sambalino, agli Strozzi, a Giangualberto Carminati (1897), ai Pozzolini (1913). Nel corso del XX secolo ebbe numerosi altri cambiamenti di propriet\u00e0 e venne lasciato in stato di abbandono.\nAlcuni lavori di trasformazione interna sono stati eseguiti nel XX secolo, come mostrano i resti di solai laterocementizi semicrollati, alcuni mirati alla suddivisione dell'edificio in unit\u00e0 abitative con il tamponamento di porte interne. L'edificio a lungo abbandonato ha subito diffusi crolli di solai e coperture oltre ai danni causati da vandali e saccheggiatori che lo hanno spogliato di quasi tutto ci\u00f2 che era possibile asportare."}
{"id": "1416915", "revid": "138790", "url": "https://it.wikipedia.org/wiki?curid=1416915", "title": "Venerd\u00ec (Le Orme)", "text": "Venerd\u00ec \u00e8 un LP del complesso musicale italiano Le Orme registrato nel 1982. Ne fu tratto il singolo \"Marinai\", presentato al Festival di Sanremo 1982.\nDopo il ritiro di Germano Serafin, il gruppo torna ad essere un trio lasciando a casa, con poche eccezioni, gli strumenti classici usati negli album precedenti. Si dedica invece ad un genere pi\u00f9 elettronico e pi\u00f9 consono all'evoluzione musicale dell'epoca. Si riducono le sezioni strumentali e si sperimenta un ibrido fra il technopop, il prog e la new wave.\nPer la prima volta dopo tanti anni le Orme rinunciano a proporsi come unici autori dei brani i quali, pi\u00f9 che \"pezzi\" come era di consueto una volta, sono da intendersi ora come \"canzoni\", che tra l'altro tornano a rientrare pienamente nel formato compreso tra i tre e i cinque minuti. L'autore dei testi di quasi tutti i brani di questo album \u00e8 Alberto Salerno. Nonostante l'interessante miscela e produzione curatissima del produttore Roberto Colombo, l'album non gode del successo commerciale sperato.\nL'album venne ristampato come CD sotto il titolo di \"Biancaneve\", pubblicazione che riporta sulla copertina una foto del gruppo di epoca parecchio anteriore a quella dell'album. Nel 2009 \u00e8 uscita una ristampa su CD con titolo e copertina originale. Come la precedente cassetta \"Marinai\", questa edizione riprende, oltre ai dieci brani dell'album, le due canzoni del singolo successivo a questo lavoro, \"Rosso di sera/Sahara\"."}
{"id": "1416919", "revid": "406085", "url": "https://it.wikipedia.org/wiki?curid=1416919", "title": "1 eurocent", "text": ""}
{"id": "1416922", "revid": "486946", "url": "https://it.wikipedia.org/wiki?curid=1416922", "title": "Voroshilovgrad", "text": ""}
{"id": "1416923", "revid": "486946", "url": "https://it.wikipedia.org/wiki?curid=1416923", "title": "Voroscilovgrad", "text": ""}
{"id": "1416924", "revid": "486946", "url": "https://it.wikipedia.org/wiki?curid=1416924", "title": "Voro\u0161ilovgrad", "text": ""}
{"id": "1416930", "revid": "767487", "url": "https://it.wikipedia.org/wiki?curid=1416930", "title": "Orme (album)", "text": "Orme \u00e8 un CD del complesso musicale italiano Le Orme registrato nel 1990. Segn\u00f2 il ritorno all'album dopo una pausa di otto anni e diversi periodi di crisi. Significative le partecipazioni a questo lavoro, seppure di successo modesto:\nLa partecipazione di Pagliuca rimase piuttosto in sordina. Come accadeva nell'album precedente, anche per questa produzione ci si limit\u00f2 ad eseguire alcune canzoni pi\u00f9 che dei veri e propri pezzi."}
{"id": "1416932", "revid": "2080079", "url": "https://it.wikipedia.org/wiki?curid=1416932", "title": "2 centesimi di euro", "text": "2 centesimi di euro (0,02 \u20ac) \u00e8 uno degli 8 tagli delle monete in euro. Come le monete da 1 e 5 centesimi \u00e8 di acciaio con placcatura in rame (da cui il colore rossastro): la percentuale di acciaio \u00e8 del 94,4% mentre quella del rame del 5,56%. Il 1\u00ba gennaio 2018, \u00e8 terminato in Italia il conio delle monete da 1 e 2 centesimi.\nAspetto.\nLa moneta da 2 centesimi ha un diametro di , \u00e8 spessa e pesa 3,06 grammi. Il diametro della moneta da 2 centesimi \u00e8 superiore di a quello della moneta da 1 centesimo ed \u00e8 inferiore della stessa misura al diametro della moneta da 5 centesimi di euro. \u00e8 la stessa differenza tra il diametro della moneta da 2 euro e quello della moneta da 1 euro.\nTutte le monete presentano una faccia comune detta rovescio e una specifica per ogni nazione chiamata dritto. Sul rovescio, opera di Luc Luycx (un artista e grafico belga vincitore del concorso europeo per il design delle nuove monete), \u00e8 presente a sinistra il valore della moneta mentre sulla destra vi \u00e8 un disegno raffigurante la Terra attraversato da 6 linee che uniscono 12 stelle. Il disegno della Terra simboleggia l'Europa rispetto al mondo, mentre le 12 stelle richiamano la bandiera europea. Il contorno \u00e8 liscio con un singolo solco centrale."}
{"id": "1416935", "revid": "110157", "url": "https://it.wikipedia.org/wiki?curid=1416935", "title": "Morcella", "text": "Morcella \u00e8 una frazione del comune di Marsciano (PG).\n\u00c8 popolata da 307 persone. Il paese si trova 5\u00a0km a nord-ovest del capoluogo, a 221 , sulle colline circostanti la valle solcata dal fiume Nestore, lungo la strada che porta da Migliano alla strada statale marscianese. L'attivit\u00e0 pi\u00f9 importante della frazione \u00e8 l'agricoltura, grazie alle aziende agricole con sede nel territorio periferico del paese.\nGeografia fisica.\nTerritorio.\nLa modesta parte del territorio marscianese che occupa Morcella \u00e8 caratteristica del paesaggio umbro. Il borgo medievale infatti sorge su un rilievo e la dolce valle del Nestore forma una piccola piana sotto alle colline circostanti.\nClima.\nIl clima di Morcella \u00e8 temperato, con inverni non troppo freddi, la cui temperatura media \u00e8 3,9\u00b0; e con estati umide e abbastanza calde a causa dell'umidit\u00e0 derivante dal fiume Nestore, la temperatura media del periodo \u00e8 28,1\u00b0. Le precipitazioni sono scarse in estate e massicce in autunno ().\nIdrografia.\nNelle vicinanze del borgo scorrono diversi affluenti del Nestore. Oltre al torrente Fersinone sono presenti i seguenti tributari:\nStoria.\nLa storia del paese di Morcella \u00e8 remota e citata gi\u00e0 nel 900 a.C. Secondo alcune ipotesi, il nome deriverebbe da quello della dea Murcia. Sono state rinvenute nel periodo del Risorgimento anche delle tombe appartenute a generazioni molto remote. Nel 1027 la chiesa del paese viene citata in un documento di Corrado il Salico, che la conferma possesso del monastero di San Pietro di Perugia.\nIl castello di Morcella venne donato nel 1328 da Ludovico il Bavaro ai conti di Marsciano, per ringraziarli dell'aiuto offerto durante il conflitto con Arrigo VII.\nNel 1310 venne respinto un assalto portato dal perugino Libriotto di Portasole; risulta comunque che il castello ricadesse sotto la giurisdizione del contado perugino di Porta San Pietro, che lo dispens\u00f2 a pi\u00f9 riprese dal pagamento delle tasse, per poterne finanziare la riparazione.\nAltri assedi avvennero nel 1534, ad opera di Baldassarre della Staffa, e nel 1643, con i fiorentini di Mattia de Medici accampati a San Biagio della Valle: da questo, in particolare, gli abitanti dovettero liberarsi dietro il pagamento di un riscatto. La storia recentissima ci parla della caduta dello sbarramento edificato nel 1917 per modificare il corso del fiume Nestore. L'esondazione del 12 novembre 2012 ha distrutto il muro, ricostruito nel 2015.\nStoria del cimitero.\nIl cimitero di Morcella ha una storia molto tormentata. Un tempo, nel 1840 circa (Il borgo faceva parte dello Stato Pontificio), il cimitero si trovava a monte del paese. Venne smantellato intorno al 1880 (il borgo faceva gi\u00e0 parte del Regno d'Italia) e spostato ai piedi del paese, appena il Ponte sul Nestore, edificato nel 1946, alla fine del secondo conflitto mondiale. Si suppone che ci\u00f2 sia avvenuto per ragioni di potere, ma non vi sono certezze a riguardo.\nEconomia e manifestazioni.\nOgni anno vi si tiene, dal 1985, durante la settimana che precede Ferragosto, la sagra denominata \"Mezz'agosto a Morcella\".\nSport.\n- Campo di calcetto.\n- Campo da calcio a 9.\nOgni anno viene organizzata la corsa ciclistica \"Mediofondo Valle del Fersinone\"."}
{"id": "1416937", "revid": "339392", "url": "https://it.wikipedia.org/wiki?curid=1416937", "title": "Rugby League World Cup", "text": ""}
{"id": "1416946", "revid": "35813", "url": "https://it.wikipedia.org/wiki?curid=1416946", "title": "Johann Gottlob Friedrich Wieck", "text": ""}
{"id": "1416955", "revid": "1233442", "url": "https://it.wikipedia.org/wiki?curid=1416955", "title": "Internationale Nederlanden Groep", "text": ""}
{"id": "1416989", "revid": "799790", "url": "https://it.wikipedia.org/wiki?curid=1416989", "title": "San Carlos", "text": "San Carlos (lingua spagnola, corrispondente all'italiano \"San Carlo\") pu\u00f2 riferirsi a diversi toponimi:"}
{"id": "1417001", "revid": "729019", "url": "https://it.wikipedia.org/wiki?curid=1417001", "title": "U.S. Route 101", "text": "L'U.S. Route 101 \u00e8 una strada federale che corre da nord a sud attraverso gli Stati di Washington, Oregon e California, lungo la costa occidentale degli Stati Uniti. \u00c8 conosciuta anche come \u201cel camino real\u201d (la strada reale) dove corre lungo la costa della California centrale e meridionale accostata alla vecchia ferrovia che collegava i villaggi e le missioni spagnole. In alcuni punti incorpora la strada statale 1 della California, conosciuta anche come autostrada della costa del Pacifico, che poi giunge fino al confine con il Messico.\nIn accordo con il piano di numerazione delle strade statunitensi dell'AASHTO le strade con numeri a tre cifre sono generalmente ausiliarie di quelle con numeri a due cifre. La Route 101 \u00e8 trattata come un percorso primario con numero a due cifre con dieci come prima cifra ed uno come seconda. Perci\u00f2 \u00e8 la 101 e non la 99 la via nord-sud pi\u00f9 ad ovest nel sistema stradale degli Stati Uniti.\nLa Route 101 era un tempo il maggior collegamento nord-sud lungo la costa pacifica. Perse importanza in favore delle autostrade del sistema autostradale interstatale, in particolare l'autostrada interstatale 5, che ha un progetto pi\u00f9 moderno. La strada 101 viene molto usata come alternativa alla strada interstatale per gran parte della sua lunghezza. Un'eccezione rilevante \u00e8 dove il percorso \u00e8 diviso con quello della I-5 ed il numero 101 diventa I-5 che inizia circa un miglio (1,6\u00a0km) ad est del centro di Los Angeles e continua verso sud fino a San Diego.\nIl capolinea settentrionale della strada \u00e8 ad Olympia (WA); anche se il punto pi\u00f9 a nord \u00e8 vicino a Port Angeles. Il capolinea meridionale \u00e8 a Los Angeles (CA) allo svincolo di Los Angeles est, lo svincolo senza pedaggio pi\u00f9 trafficato al mondo."}
{"id": "1417002", "revid": "106908", "url": "https://it.wikipedia.org/wiki?curid=1417002", "title": "Genna", "text": " fu un', dopo Keich\u014d e prima di Kan'ei, che and\u00f2 dal 1615 al 1624. L'imperatore regnante fu .\nIl cambio di era.\nL'assedio di Osaka comprende una serie di battaglie condotte dallo shogunato Tokugawa che portarono alla sconfitta e alla distruzione del clan Toyotomi. L'assedio ebbe inizio con la campagna invernale del 1614 e, dopo una tregua, prosegu\u00ec ed ebbe fine con la campagna estiva del 1615, mettendo fine all'ultima grande opposizione armata contro l'egemonia e la stabilit\u00e0 dello shogunato. La fine di questo periodo di guerra \u00e8 anche chiamato perch\u00e9 il nome dell'era fu cambiato da \"Keich\u014d\" in \"Genna\" immediatamente dopo questi fatti.\nPer ordine di Tokugawa Ieyasu, il nome dell'era dell'Imperatore Xuanzong di Tang Cina fu adottato."}
{"id": "1417004", "revid": "406085", "url": "https://it.wikipedia.org/wiki?curid=1417004", "title": "2 eurocent", "text": ""}
{"id": "1417010", "revid": "1442080", "url": "https://it.wikipedia.org/wiki?curid=1417010", "title": "Il fiume (Le Orme)", "text": "Il fiume \u00e8 un disco del complesso musicale italiano Le Orme registrato nel 1996. Si tratta di un concept album che riporta il gruppo agli albori \"progressive\" degli anni settanta. \u00c8 il primo disco de Le Orme registrato dopo l'uscita dal gruppo dello storico tastierista Tony Pagliuca.\nIl disco.\nIl fiume \u00e8 la metafora della vita, dell'uomo che con il suo flusso di acqua va a congiungersi a quello di altri nel momento di sfociare nel mare (pezzo conclusivo). Il concetto dell'album \u00e8 fortemente basato sulle musiche e filosofie indiane, che hanno un ruolo preponderante nella struttura del brano omonimo strumentale. Come i Beatles decenni prima, le Orme scelgono di eseguire la loro musica con il contributo del sitar.\nCome in Felona e Sorona, i brani si susseguono senza soluzione di continuit\u00e0 e formano, per usare la terminologia del gruppo, una \"suite\" che alterna il cantato a lunghe sezioni strumentali. Privi dell'ambizione di rientrare nei grandi circuiti commerciali, i componenti scelgono di seguire il genere musicale che da sempre preferivano, anche se dopo la met\u00e0 degli anni settanta, per una ragione o per l'altra, avevano abbandonato.\nTracce.\nTesti di Tagliapietra. Musiche di Tagliapietra, Dei Rossi, Bon e Sartori\nFormazione.\nAltri musicisti"}
{"id": "1417014", "revid": "92723", "url": "https://it.wikipedia.org/wiki?curid=1417014", "title": "Gimma", "text": "Gimma \u00e8 una citt\u00e0 dell'Etiopia situata nella regione di Oromia, circa 250\u00a0km a sud-ovest della capitale Addis Abeba. Prima che venisse sciolta, era la capitale della provincia di Caffa.\nIn citt\u00e0 si trovano alcuni edifici risalenti al \"Regno di Gimma\", precedente alla conquista etiope. Gimma ospita inoltre un museo, numerosi mercati, un'universit\u00e0 e un importante centro di ricerca specializzato nel campo dell'agricoltura.\nA 7\u00a0km da Gimma \u00e8 posta Giren, gi\u00e0 sede di sultanato e capitale del regno del Gimma indipendente prima della sottomissione del territorio allo Scioa di Menelik nel 1884.\nStoria.\nDurante l'amministrazione coloniale italiana era sede del Governatorato di Galla e Sidama (GS). La localit\u00e0 venne scelta a causa della sua centralit\u00e0 rispetto al territorio del Governatorato e la citt\u00e0 venne praticamente fondata ex novo inglobando un vecchio centro indigeno chiamato \"Hirmata\", ove era un popolare mercato, secondo un piano regolatore che prevedeva di creare una citt\u00e0 residenziale dotata di tutti i servizi in grado di soddisfare le esigenze di una sede di Governatorato. Gi\u00e0 nel 1938 la citt\u00e0 di Gimma era valutata avere 15.000 abitanti, dei quali almeno 5.000 italiani.\nInfrastrutture e trasporti.\nGimma \u00e8 collegata con Addis Abeba da un'importante arteria stradale. Nel dicembre 2006 il governo etiope ha annunciato di aver ottenuto un cospicuo finanziamento (98 milioni di dollari) dal Banco per lo sviluppo Africano per completare la pavimentazione della strada che da Gimma giunge fino a Mizan Teferi, nell'Etiopia meridionale.\nLa citt\u00e0 \u00e8 inoltre sede aeroportuale (codice ICAO: HAJM; codice IATA: JIM)."}
{"id": "1417015", "revid": "1504506", "url": "https://it.wikipedia.org/wiki?curid=1417015", "title": "Francis D'Arcy Osborne", "text": "Insieme al collega statunitense Myron Charles Taylor ebbe un importante ruolo sia nelle trattative condotte per conto di papa Pio XII nel tentativo di evitare i bombardamenti su Roma durante la seconda guerra mondiale, sia successivamente, in particolare in contatto con l'allora monsignor Giovanni Battista Montini per l'apertura dei primi canali di trattativa che condussero all'armistizio dell'8 settembre 1943; collabor\u00f2 inoltre con monsignor Hugh O'Flaherty nella tessitura della rete di protezione organizzata dal sacerdote irlandese che consent\u00ec di sottrarre migliaia di ebrei, di militari alleati e di antifascisti alla persecuzione nazifascista durante l'occupazione tedesca di Roma.\nNel 1943 il SIM riusc\u00ec a far assumere un proprio uomo come maggiordomo di d'Arcy Osborne; l'agente italiano riusc\u00ec ad asportare ed a far fotografare il cifrario impiegato dal diplomatico ed a consegnarlo ai propri superiori, che furono cos\u00ec in grado di decrittare i dispacci inviati in patria dal diplomatico britannico. Questi per\u00f2 fu presto informato della possibile penetrazione dei servizi italiani nella sicurezza delle proprie comunicazioni e pass\u00f2 tosto ad inserire informazioni false e fuorvianti nei dispacci che inviava al proprio ministero degli Affari Esteri, rendendo cos\u00ec in buona parte vana e infruttuosa l'operazione portata a termine dal SIM.\n\u00c8 tramite D'Arcy Osborne che, il 30 agosto 1943 il generale Giuseppe Castellano viene convocato dagli Alleati in Sicilia per la firma, avvenuta il 3 settembre successivo, dell'armistizio con il governo di Pietro Badoglio.\nTornato in patria, succedette a suo cugino di secondo grado come duca di Leeds nel 1963, ma fu l'ultimo della linea di successione, e il ducato di Leeds con tutti i titoli sussidiari si estinsero con la sua morte, avvenuta l'anno successivo."}
{"id": "1417016", "revid": "10431", "url": "https://it.wikipedia.org/wiki?curid=1417016", "title": "Jimma", "text": "Jimma \u00e8 una delle zone amministrative in cui \u00e8 suddivisa la Regione di Oromia in Etiopia.\nWoreda.\nLa zona \u00e8 composta da 22 \"woreda\":"}
{"id": "1417017", "revid": "339392", "url": "https://it.wikipedia.org/wiki?curid=1417017", "title": "D'Arcy Osborne", "text": ""}
{"id": "1417020", "revid": "339392", "url": "https://it.wikipedia.org/wiki?curid=1417020", "title": "Sir D'Arcy Osborne", "text": ""}
{"id": "1417027", "revid": "116944", "url": "https://it.wikipedia.org/wiki?curid=1417027", "title": "Altezza x", "text": ""}
{"id": "1417032", "revid": "287204", "url": "https://it.wikipedia.org/wiki?curid=1417032", "title": "Myron Charles Taylor", "text": "Nato a Lyons (Contea di Wayne, Stato di New York), vi crebbe sino al suo trasferimento a New York, ove si laure\u00f2 presso la Cornell University nel 1894.\nTornato nella piccola citt\u00e0 natale, dopo aver per qualche tempo tentato, senza il successo che si attendeva, di stabilirvi un affermato studio legale, torn\u00f2 a New York, ove in un primo tempo si associ\u00f2 agli uffici del fratello a Wall Street, quindi si dedic\u00f2 agli affari nell'industria tessile nell'area del New England, giungendo in alcuni anni a dominarne il mercato e a costruire una fortuna personale.\nSoddisfatto di quanto aveva realizzato, era sul punto di ritirarsi a godere dei proventi accumulati durante la propria attivit\u00e0 quando, nel 1927, John Pierpont Morgan Jr. si rivolse a lui per far fronte alla crisi che affliggeva la United States Steel Corporation.\nNel 1928, grazie ad una sua donazione di 1.500.000 dollari, fu creato l'edificio della \"Myron C. Taylor Hall\", che attualmente ospita la Cornell Law School (facolt\u00e0 di Legge).\nAssunta in un primo tempo la presidenza del comitato finanziario della U.S. Steel, Taylor ne scal\u00f2 i vertici negli anni successivi, divenendone successivamente CEO e presidente tra il 1932 e il 1938, dopo aver sottratto in maniera brillante il proprio gruppo alla Crisi del 1929, avendo annullati i debiti che affliggevano il gruppo proprio alla vigilia del crollo delle Borse. In tal modo pot\u00e9 impiegare proficuamente il periodo della Depressione riorganizzando e modernizzando la compagnia.\nSebbene egli non fosse in prima persona un sostenitore politico n\u00e9 del modello della contrattazione collettiva, n\u00e9 del movimento sindacale, Taylor riusc\u00ec a garantire il mantenimento dei posti di lavoro attraverso l'esecuzione di un lungimirante e, per l'epoca, assai ardito, piano di sua concezione per una razionale ridistribuzione delle attivit\u00e0 tra i lavoratori dell'azienda.\nLa sua iniziativa di permettere lo sviluppo dei sindacati nella U.S. Steel garant\u00ec all'azienda una prosperit\u00e0 sconosciuta ad altri gruppi che si ostinavano a negarla e che, pertanto, soffrivano gravemente dei conseguenti scioperi. La decisione di sindacalizzare la societ\u00e0, perfezionata nel 1937 in seguito ad una serie di incontri con John Llewellyn Lewis, allora presidente del Comitato parlamentare per l'Industria, ebbe un notevole peso politico e fece scalpore in tutto il Paese, in quanto si tratt\u00f2 della prima grande industria negli Stati Uniti ad accettare il sindacato.\nNel 1938, ritiratosi dagli affari, fu chiamato dal Presidente degli Stati Uniti Franklin Delano Roosevelt a rappresentare il proprio Paese alla Conferenza di Evian, convocata per iniziativa dello stesso Roosevelt al fine di discutere il problema dei rifugiati ebrei in fuga dal nazismo. La conferenza si concluse senza l'emissione di un documento di condanna della Germania nazista, ci\u00f2 che fu interpretato come un incoraggiamento indiretto ad Adolf Hitler nell'aggravare la persecuzione contro gli ebrei.\nA seguito della richiesta della Santa Sede di riallacciare i rapporti diplomatici tra gli Stati Uniti, partire dal 1939, e per tutta la durata della seconda guerra mondiale, Taylor prest\u00f2 servizio come Emissario personale, con il rango di ambasciatore presso la Santa Sede del presidente Roosevelt, assumendo un ruolo di centrale importanza, in collaborazione con il collega britannico D'Arcy Osborne, sia nelle trattative condotte per conto di papa Pio XII nel vano tentativo di risparmiare Roma dai bombardamenti aerei, sia nei contatti che condussero, in particolare tramite l'allora monsignor Giovanni Battista Montini (poi papa Paolo VI), all'armistizio dell'8 settembre 1943.\nIl 6 giugno 1945, ad un anno dalla liberazione di Roma, ricevette, presente l'allora presidente del consiglio Ivanoe Bonomi, una laurea honoris causa presso l'Universit\u00e0 degli Studi di Roma \"La Sapienza\" quale primo segno di riconoscenza dell'Italia per i servigi da lui prestati come diplomatico statunitense nell'organizzare soccorsi alla popolazione civile afflitta dalle distruzioni causata dalla guerra e da fame e miseria.\nDopo la morte di Roosevelt, fu confermato nell'incarico dal nuovo presidente Harry Truman e prosegu\u00ec il proprio incarico diplomatico a Roma sino al 1950 e mantenne il rango di ambasciatore sino al 1953, continuando ad operare al servizio del proprio Paese.\nMor\u00ec il 6 maggio 1959, nella sua casa di New York, al 16 della Settima strada Est, per le complicazioni seguite ad una polmonite; aveva 85 anni."}
{"id": "1417033", "revid": "34222", "url": "https://it.wikipedia.org/wiki?curid=1417033", "title": "Myron C. Taylor", "text": ""}
{"id": "1417035", "revid": "34222", "url": "https://it.wikipedia.org/wiki?curid=1417035", "title": "Myron Taylor", "text": ""}
{"id": "1417038", "revid": "3115", "url": "https://it.wikipedia.org/wiki?curid=1417038", "title": "Chlamydia trachomatis", "text": "Chlamydia trachomatis \u00e8 un batterio gram-negativo, parassita intracellulare obbligato appartenente alla famiglia Chlamydiaceae.\nSierotipi.\n\"C. trachomatis\" comprende numerosi sierotipi (A-L) correlati a diversi quadri clinici. I sierotipi L1, L2 e L3 sono responsabili del linfogranuloma venereo, mentre i sierotipi A, B e C del tracoma, e quelli da D a K sono associati a infezioni genitali, congiuntiviti e polmonite del neonato.\nCiclo vitale.\n\"C. trachomatis\" \u00e8 caratterizzato da due stadi cellulari che si alternano durante il ciclo di sviluppo: il \"corpo elementare\" (dimensioni 200-300 nm), incapace di riprodursi, ma in grado di sopravvivere al di fuori della cellula ospite, e il \"corpo reticolare\" (che raggiunge le dimensioni di 1000\u00a0nm), in grado di riprodursi ma privo di capacit\u00e0 infettante. Il corpo reticolare si moltiplica all'interno della cellula infetta, e subisce quindi un processo di riorganizzazione che lo trasforma in corpo elementare, che fuoriesce dalla cellula infetta a seguito di un processo di esocitosi: l'unico agente patogeno per l'uomo della famiglia Chlamydiaceae che fuoriesce dalla cellula infettata tramite lisi \u00e8 \"C. psittaci\". Questo significa che il meccanismo di patogenesi legato a \"C. trachomatis\" \u00e8 indiretto: la risposta immunitaria che si scatena a livello locale induce infiammazione locale con conseguente sostituzione del tessuto epiteliale con tessuto fibrotico. La trasmissione, pertanto, avviene attraverso il corpo elementare, per contagio interumano, sia per via sessuale sia per via materno-fetale.\nInfezione.\n\u00c8 molto diffusa in Nord America, ma anche in Europa sta aumentando di incidenza. \u00c8 pericolosa perch\u00e9, dopo aver infettato la cervice uterina, pu\u00f2 raggiungere per via ascendente la tuba di Falloppio e determinare lo sviluppo di una infezione pelvica che prende il nome di malattia infiammatoria pelvica, molto grave, e pu\u00f2 causare infertilit\u00e0.\n\u00c8 anche causa di alcune polmoniti atipiche ed \u00e8 la prima causa di cecit\u00e0 al mondo.\nTrattamento.\nIl trattamento delle infezioni sostenute da \"C. trachomatis\" avviene attraverso l'impiego di antibiotici come: tetracicline, macrolidi e fluoro-chinoloni. I macrolidi (es. eritromicina) sono impiegati nel trattamento delle infezioni delle donne in gravidanza."}
{"id": "1417039", "revid": "799790", "url": "https://it.wikipedia.org/wiki?curid=1417039", "title": "Dallos", "text": ", primo OAV della storia dell'anime giapponese, scritto da Hisayuki Toriumi e Mamoru Oshii, diretto da quest'ultimo, e prodotto dalla Pierrot nel 1983.\nOrigine.\nConcepito inizialmente per essere l'ennesimo anime televisivo di fantascienza, considerata la complessit\u00e0 e lo spessore della trama, si prefer\u00ec pubblicarne una versione ridotta di soli quattro episodi da 30 minuti ciascuno, destinandola direttamente all'allora emergente mercato home video. Un po' per scelta, un po' per caso si dette cos\u00ec inizio al prolifico settore degli OAV: l'opera, infatti, ebbe un discreto riscontro di vendite (12.000 copie complessive) sufficiente ad innescare il nuovo meccanismo produttivo.\nTrama.\nLa storia, chiaramente ispirata al romanzo \"The Moon is a harsh mistress\" (La Luna \u00e8 una severa maestra) di Robert A. Heinlein, narra della guerriglia condotta, dopo anni di sfruttamento del loro lavoro sul lato oscuro della Luna, dai discendenti dei primi coloni lunari contro l'oppressione della madre Terra.\nStaff e caratteristiche.\nDiretto da Mamoru Oshii, che ne scrisse il soggetto assieme a Hisayuki Toriumi, il character design fu affidato a Toshiyasu Okada, mentre le suggestive musiche furono composte da Hiroyuki Nanba.\nMolte le sperimentazioni introdotte in quest'opera, a cominciare da un approccio maggiormente fotorealistico alle ambientazioni, associato ad un ricorso frequente ad inquadrature fisse, sequenze lente e massiccio uso di voci fuori campo.\nEdizioni.\nL'opera, inedita in Italia, fu distribuita anche negli Stati Uniti come film di montaggio dei quattro OAV, per una minore durata complessiva di 85 minuti, anzich\u00e9 120."}
{"id": "1417041", "revid": "277947", "url": "https://it.wikipedia.org/wiki?curid=1417041", "title": "Teatro all'italiana", "text": "Il teatro all'italiana \u00e8 il tipo di struttura teatrale caratteristica dell'architettura italiana particolarmente diffusa tra il XVIII e XIX secolo.\nLe peculiarit\u00e0 architettoniche sono da ravvisarsi principalmente in alcune caratteristiche:\nGenesi.\nLa genesi del teatro all'italiana \u00e8 da ricercarsi negli studi degli architetti umanisti del XVI secolo, che cercarono una comunione tra la pratica del teatro di corte, agito in cortili e stanze di forma rettangolare, ed il teatro greco e latino, i cui edifici sintetizzavano la necessit\u00e0 urbanistica a quella drammaturgica. Uno dei primi esempi di tale tentativo fu a Ferrara nel 1486, in occasione del fidanzamento di Isabella d\u2019Este con Francesco Gonzaga, quando furono rappresentati i \"Menaechmi\" di Plauto e il Duca Ercole I fece costruire un teatro in legno provvisorio, con tribune rudimentali a gradinata semicircolare e case di legno che facevano da sfondo scenografico, nel Cortile Vecchio di Palazzo Ducale.\nAltro esempio fu Teatro sul Campidoglio di Pietro Rosselli, struttura lignea provvisoria eretta a Roma nel 1513 in occasione di festeggiamenti pubblici per la famiglia Medici, nel quale confluiva il bisogno di adattamento delle antiche strutture teatrali (la gradinata per gli spettatori semiellittica ne \u00e8 un esempio) a quelle normalmente in uso (la forma rettangolare, somigliante alle stanze delle corti dove era uso praticare l'arte teatrale).\nNel 1524 a Padova, Alvise Corner commission\u00f2, all'architetto e pittore Giovanni Maria Falconetto, un complesso architettonico appositamente ideato per il giardino di casa sua, ove tenervi delle rappresentazioni teatrali, in conseguenza dell'interesse umanistico per il teatro antico: La Loggia e Odeo Cornaro, che riproduce fedelmente gli ordini classici. La struttura \u00e8 costituita da uno spazio per il pubblico e da uno spazio scenico, formato da un palco e da uno sfondo teatrale, dove ci sono 5 vie di fuga ad arco, le cosiddette quinte. Vi vennero rappresentate le opere di Angelo Beolco detto il Ruzante, che di Alvise Corner era sovrintendente e uomo di fiducia.\nNel 1527 a Ferrara il duca Alfonso I d\u2019Este diede incarico a Ludovico Ariosto di costruire e sovrintendere il primo teatro stabile d\u2019Europa: il \"Teatro di Sala Grande di Corte\": struttura lignea dotata di un palcoscenico sul quale era costruita una cittadella di legno dipinto, tridimensionale e praticabile al primo e secondo piano, e attrezzata con gradoni per il pubblico, questo spazio teatrale venne realizzato all\u2019interno dell\u2019odierno palazzo municipale, nella Sala di Corte Vecchia. Nel 1531 il teatro venne distrutto da un incendio.\nNel 1580 ebbe inizio la costruzione del Teatro Olimpico di Vicenza, su progetto di Andrea Palladio, che dot\u00f2 la sala di una cavea semicircolare sul modello degli antichi teatri greci. Palladio si applic\u00f2 alla difficile operazione di ricostruzione di un proscenio del teatro romano sulla base della interpretazione dei testi latini. La scena, la cui progettazione si deve a Vincenzo Scamozzi su esplicita richiesta dell'Accademia Olimpica, \u00e8 profonda 12 metri e, con un gioco prospettico di quinte, rende l'illusione prospettica maggiore. In senso pi\u00f9 strettamente drammaturgico, lo spazio della recitazione cambia: non si agisce pi\u00f9 di fronte alla scena ma dentro di essa, potenziando in questo modo le possibilit\u00e0 sceniche e modificando lo spazio teatrale, in diretto riferimento alla citt\u00e0 ideale rinascimentale. Nell'esempio del Teatro Olimpico numerosi scenografi ed architetti troveranno un punto di riferimento per le successive ideazioni dello spazio dedicato all'apparato scenografico, tecnico e di azione.\nNel febbraio 1586, presso il Palazzo degli Uffizi di Firenze, fu inaugurato il\u00a0 \"Teatro Mediceo\", progettato inizialmente nel 1560 da Giorgio Vasari, venne terminato dallo scenografo Bernardo Buontalenti. \nSempre Vincenzo Scamozzi progett\u00f2 il Teatro all'antica di Sabbioneta, che vide la luce tra il 1588 ed il 1590. L'ispirazione al Teatro Olimpico \u00e8 evidente, come per il resto la sala ad emiciclo a \"U\", che rappresenta la sintesi tra il teatro dei classici e gli spazi della corte. La pianta ad U divenne quindi il compromesso tra il recupero dell'antichit\u00e0 classica e le nuove esigenze spaziali del teatro moderno.\nNel 1628 venne inaugurato a Parma il \"Teatro Farnese\", con la rappresentazione dell\u2019opera torneo \"Mercurio e Marte\", libretto di Claudio Achillini, musiche di Claudio Monteverdi. Per la prima volta sul peristilio comparvero le loggette che anticipavano i palchi del teatro all\u2019italiana.\nFu grazie agli studi di Ferdinando Galli da Bibbiena ed ai progetti del figlio Antonio che la sala dei teatri cambi\u00f2 la forma da \"U\" alla cosiddetta \"a campana\": la differenza sostanziale era una larghezza maggiore del boccascena ed una sostanziale, seppur ridotta, migliorabilit\u00e0 visiva dai palchetti laterali. La comunione tra l'edificio scenico classico e quello moderno aveva infatti imposto una struttura la cui visibilit\u00e0 del palcoscenico era minore dai palchi laterali. Lo svasamento degli ordini, invece, donava una visibilit\u00e0 maggiore, seppur sempre limitata. Non erano, per\u00f2, solo le migliorie ad interessare il lavoro degli architetti: la scoperta della prospettiva nella scena rendeva necessario un adattamento del punto di osservazione degli spettatori per godere dell'illusione scenica. Alcuni esempi di teatri con pianta a campana sono il Teatro Scientifico di Mantova, il Teatro Comunale di Bologna, il Teatro Filarmonico di Verona ed il Teatro della Concordia di Monte Castello di Vibio, il secondo pi\u00f9 piccolo \"teatro all'italiana\" del mondo dopo quello di Villa Aldrovandi Mazzacorati a Bologna che pu\u00f2 contenere fino a sole 80 persone. \nMeno utilizzate furono le piante ovoidali e ad ellisse, ravvisabili principalmente nei teatri privati o di modeste dimensioni, spesso frutto di adattamenti di precedenti stabili. Un esempio di maestoso teatro costruito con pianta semiellittica fu per\u00f2 il Teatro Regio di Torino, distrutto da un incendio nel 1936 e ricostruito differentemente. Di particolare interesse il progetto, a firma dell'architetto Cosimo Morelli, del teatro Nuovo di Imola con pianta perfettamente ellittica presentato nel 1780 alla marchesa Lilla Cambiaso, cos\u00ec come il teatro Rossini di Lugo a firma dell'architetto Ambrogio Petrocchi, 1758-1760. \u00c8 da sottolineare che gli studi degli architetti e degli scenografi si svilupparono, nel corso del XVII secolo, grazie alla fortuna del melodramma, che impose necessit\u00e0 di ripensare lo spazio scenico in favore di una maggiore spettacolarit\u00e0 e di dare nobilt\u00e0 all'edificio teatrale come luogo convenzionalmente utilizzato dai ceti abbienti come luogo d'incontro.\nLa divisione in palchetti.\nDai disegni conservati nella Biblioteca dell'Archiginnasio di Bologna datati circa alla met\u00e0 del Seicento, viene documentato in maniera straordinaria come durante le sfarzose feste barocche quali l'annuale festa della porchetta, la piazza principale della citt\u00e0 venisse delineata in spalti disposti a semicerchio, come se si trattasse di un edificio concluso vero e proprio, dotato di un ordine inferiore e uno superiore e con il pubblico ivi posto, che senza saperlo era gi\u00e0 in un vero e proprio teatro d'opera. Inoltre venivano usate per la prima volta complesse macchine a pantografo, antesignane di quelle che poi verranno usate nel Teatro pubblico, ponti e delle strutture esterne che diventeranno poi le torri sceniche.\nIl teatro all'italiana, con la sua divisione in palchetti, rappresent\u00f2 emblematicamente la struttura sociale dell'Italia dell'epoca: mentre in platea, nei teatri pubblici, si radunava il popolo, i palchetti, la cui gestione era affidata a \"societ\u00e0 di palchettisti\", erano affittati annualmente agli aristocratici, che ne potevano fare uso anche per ricevervi degli invitati, mangiare e gestire la propria vita sociale in un salotto pubblico. I palchetti vengono citati in una descrizione della \"Sala del Palazzo del Podest\u00e0\" di Bologna risalente al 1615, andato in fumo nel 1623 e ricostruito nel 1639. Nel 1621 fu costruito a Napoli il Teatro S. Bartolomeo, per volere dei Governatori dell\u2019Ospedale degli Incurabili, affinch\u00e9 accrescesse i suoi introiti grazie agli spettacoli teatrali, una struttura che contava ben 34 palchetti e 320 posti in platea. Distrutto da un incendio nel 1681 fu ricostruito due anni dopo, ma nel 1737 con l\u2019apertura del San Carlo perse la sua egemonia nella citt\u00e0 e lo stabile fu convertito in chiesa. I palchetti compaiono anche in un dipinto dell'epoca, raffigurante il \"Teatro delle quattro fontane,\" presso Palazzo Barberini di Roma, inaugurato nel 1632, dove si entrava su invito. Nel 1636 a Padova, per la rappresentazione dell\u2019\"Ermonia\", musiche di Giovanni Felice Sances e libretto di Pio Enea II Obizzi, fu allestito un teatro ligneo, corredato da cinque file di logge e palchettoni, appositamente costruito in una sala a Pr\u00e0 della Valle, avvalendosi del progetto e della scenografia di Alfonso Rivarola detto il Chenda, allievo di Gian Battista Aleotti. Il successo dell'\"Ermiona\" ispir\u00f2 la famiglia Tron di Venezia a ricostruire un vecchio teatro ligneo neoclassico a gradinata semicircolare e palchetti sovrastanti, distrutto da un incendio nel 1629, per poi trasformarlo, nella ricostruzione, nel primo teatro pubblico a pagamento con 5 ordini di palchetti sovrapposti: il \"S. Cassiano\" di Venezia, inaugurato nel 1637 con la rappresentazione dell\"'Andromeda\", libretto di Benedetto Ferrari, musica di Francesco Manelli. Il teatro veneziano venne demolito nel 1812, ma esiste attualmente un progetto per ricostruirlo. Altro disegno dell'epoca testimonia la presenza di palchetti di legno sovrapposti nel \"Teatro della Pergola\" di Firenze, iniziato nel 1652 e ultimato nel 1661.\nLa distinzione dei ceti sociali venne aspramente criticata dagli illuministi, che vi ravvisarono una differenziazione e ghettizzazione dell'umanit\u00e0. A poco a poco si approntarono anche i palchi reali, solitamente posti su un ordine di fronte al palcoscenico e destinati ad ospitare le famiglie reali: la loro larghezza, pi\u00f9 ampia rispetto agli altri e la posizione centrale permettevano sia una migliore visibilit\u00e0 dell'intera scena sia una maggiore visibilit\u00e0 dei monarchi da parte degli astanti e degli attori. Sovente, comunque, alcuni componenti della famiglia reale preferivano assistere allo spettacolo prendendo posto nella Barcaccia o nei palchi di proscenio, che affacciavano direttamente sulla ribalta e permettevano di assistere, spesso non visti, alle performance degli attori ad una distanza ravvicinata.\nTra il XVIII ed il XIX secolo si afferm\u00f2 la struttura \"a ferro di cavallo\", la cui pianta subiva, rispetto alla sala \"a campana\", un lieve restringimento del boccascena con la curvatura verso l'interno degli ordini di palchi: in compenso, si approfondiva e si alzava la capienza del retropalco per ospitare torri sceniche e macchine sceniche sempre pi\u00f9 complesse. Esempi di questo tipo di teatro furono il Teatro Argentina di Roma, La Fenice di Venezia, il Teatro San Carlo di Napoli, il Teatro Massimo di Catania, il Teatro Massimo di Palermo e il Teatro alla Scala di Milano.\nIl modello del teatro all'italiana, sulla scia del successo del melodramma, fu presto importato ed imitato in tutta Europa sino al XX secolo inoltrato, diventando di fatto una delle principali tipologie di strutture teatrali edificate e divenendo al contempo un simbolo non solo del teatro come edificio ma anche della concezione dell'arte teatrale e della sua fruizione: le riflessioni dei teorici del teatro contemporaneo modificarono profondamente questa idea, svincolando le manifestazioni teatrali dall'obbligo delle convenzioni imposte dal teatro all'italiana."}
{"id": "1417049", "revid": "123369475", "url": "https://it.wikipedia.org/wiki?curid=1417049", "title": "Manuela Doriani", "text": "Biografia.\nNata e cresciuta a Torino, ha incominciato la professione in una radio locale piemontese, sul finire degli anni ottanta, dove ha condotto un programma per il circuito Sper. Ha ottenuto, vincendo un concorso, un contratto di un anno su One o One, l'attuale radio R101.\nGrazie a Claudio Cecchetto ha incominciato a lavorare per Radio Deejay, dove ha condotto il programma Gran sera Deejay, insieme con la collega Paoletta, e la fascia che andava dalle ore 16 alle ore 18, contenitore di vari programmi. Nel corso del 1993-94 ha avuto pi\u00f9 volte la conduzione del programma \"Deejay Parade\".\nNel 1995 ha segu\u00ecto Cecchetto a Radio Capital, dove ha condotto il programma mattutino Capitalia, con Giorgio Mastrota, e il programma serale Kara Manu.\nNel 1997, dopo il logoramento del rapporto con Cecchetto, \u00e8 passata a Station 1 dove ha condotto \"Scusa Manu\" e, verso il termine di quella esperienza radiofonica, ha sostituito il collega Marco Mazzoli nel programma pomeridiano Music Factory. Nel 1999 ha incominciato a condurre sulla radio RDS, prima in fascia notturna e poi nella fascia pomeridiana, lasciatale da Mauro Marino.\nNello stesso periodo ha incominciato a lavorare anche come autrice televisiva per Gay Tv e All Music. \nNel 2003 approda a Radio Kiss Kiss, dove ha condotto per due stagioni il programma \"Il neurone\", prima nella fascia pomeridiana e poi in quella pre-serale.\nDal 2005 \u00e8 chiamata da Luca Viscardi per condurre i programmi sportivi nella neo-nata Play Radio. Affiancando le prestigiose firme de La Gazzetta dello sport e comici come Gene Gnocchi, Teo Teocoli e Max Pisu.\nNel 2007 pubblica il suo primo libro \"Basta Mostri\" con la prefazione di Max Pisu\nNel 2008 entra a far parte di Radio Viva FM, conducendo il programma \"Viva Around The Word\" (ora \"Viva TVTB\").\nNel 2010 si aggiunge alla crew di M2o, in onda tutti i pomeriggi nel Provenzano Dj Show.\nNel 2018 conduce il programma M2oparty, in onda tutte le sere (dal luned\u00ec al venerd\u00ec) dalle 20 alle 22 con Andrea Mattei e Fabio Amoroso su M2o \"radio alla stato puro\" e, grazie al talk show estivo in diretta dal Gay Village di Roma, vince il prestigioso Diversity Award.\nNello stesso anno diventa docente di tecniche radiofoniche presso Accademia09 Milano.\nHa suonato come dj nelle pi\u00f9 prestigiose serate lgbtq+ italiane e internazionali rappresentando l'Italia nei pi\u00f9 importanti Gay Pride: Tel Aviv, Barcellona, Amburgo, Vienna...\nNel 2021 pubblica il suo secondo libro \"Confessioni di una Dj\" con la prefazione di Paola Iezzi"}
{"id": "1417054", "revid": "215946", "url": "https://it.wikipedia.org/wiki?curid=1417054", "title": "Trentatr\u00e8", "text": ""}
{"id": "1417056", "revid": "1305772", "url": "https://it.wikipedia.org/wiki?curid=1417056", "title": "Notti europee delle farfalle notturne", "text": "Le Notti europee delle farfalle notturne (inglese: \"European Moth Nights\" - EMN) sono una manifestazione internazionale a cadenza annuale rivolta a tutti gli appassionati di entomologia, durante la quale singoli ricercatori o gruppi di essi, in differenti localit\u00e0 d'Europa, raccolgono od osservano esemplari di farfalle notturne.\nLa formazione dei gruppi \u00e8 spontanea ed autonoma, e i dati raccolti vengono successivamente inoltrati ad una sede di raccolta centrale.\nManifestazioni realizzate.\n1e Notti europee delle farfalle notturne.\nLa prima edizione della manifestazione si \u00e8 svolta dal 12 al 16 agosto 2004. \n2e Notti europee delle farfalle notturne.\nLa seconda edizione si \u00e8 svolta dal 30 giugno al 4 luglio 2005.\n3e Notti europee delle farfalle notturne.\nLa terza edizione si \u00e8 svolta dal 27 aprile al 1\u00ba maggio 2006.\n4e Notti europee delle farfalle notturne.\nLa quarta edizione si \u00e8 svolta dall'11 al 15 ottobre 2007. I dati sono ancora in fase di elaborazione."}
{"id": "1417076", "revid": "767487", "url": "https://it.wikipedia.org/wiki?curid=1417076", "title": "\u00c8 arrivata la felicit\u00e0 (film)", "text": "\u00c8 arrivata la felicit\u00e0 (\"Mr. Deeds Goes to Town\") \u00e8 un film del 1936 diretto da Frank Capra, vincitore del premio Oscar alla miglior regia.\nNel 2002 ne \u00e8 stato realizzato un remake, \"Mr. Deeds\", con Adam Sandler e Winona Ryder.\nTrama.\nLa vita tranquilla di un giovane uomo di campagna, Longfellow Deeds, che nel suo piccolo villaggio di Mandrake Falls, Vermont, \u00e8 una personalit\u00e0 di primo piano, grazie alla sua fabbrica di candele che d\u00e0 lavoro nel pieno della Grande depressione, all'impegno nella vita del paese come capitano volontario dei vigili del fuoco e suonatore di tuba nella banda, ed alla sua attivit\u00e0 di scrittore di rime per le cartoline di auguri che lo rende un \"artista\" agli occhi degli umili compaesani, viene completamente stravolta dall'arrivo inaspettato di un'enorme eredit\u00e0, 20 milioni di dollari, da un lontano zio che neppure conosceva.\nCostretto a trasferirsi a New York per sistemare la questione dell'eredit\u00e0 e gli affari del defunto, Deeds viene travolto dall'attenzione interessata di tutti, a partire dall'avvocato John Cedar, che si occupava dell'ingente patrimonio e vorrebbe continuare a farlo. All'inizio, il suo comportamento prudente (non si affida subito a Cedar, rifiuta di investire i suoi soldi per ripianare i debiti del teatro d'opera di cui lo zio era finanziatore, non si fa imbrogliare da un falso erede) sembra sconfessare il pregiudizio dell'\"ingenuo venuto dalla campagna\" e trova l'approvazione dell'ex giornalista e tuttofare Cornelius Cobb. Ma rimane vittima della sua generosit\u00e0 e del suo complesso di salvatore di fanciulle in difficolt\u00e0, quando incontra quella che sembra essere una giovane donna disoccupata, prostrata dalla fame, la aiuta e comincia a frequentarla, innamorandosene: si tratta in realt\u00e0 dell'affermata reporter Louise \"Babe\" Bennett, che sfrutta la confidenza concessale fiduciosamente da Deeds per scrivere una serie di pungenti articoli su di lui, in cui lo soprannomina \"Cinderella Man\" e ne esaspera le innocue eccentricit\u00e0, rendendolo lo zimbello della metropoli.\nQuando Cobb gli rivela l'identit\u00e0 della donna amata, Deeds, con il cuore spezzato e definitivamente disilluso sulla citt\u00e0 e le persone che lo circondano, decide di disfarsi dell'eredit\u00e0, utilizzandola interamente per acquistare terra e bestiame per gli agricoltori rovinati dalla crisi economica, e tornarsene alla sua vita precedente. Cedar, per evitare che tutta quella ricchezza sfugga dalle sue mani, si serve di un altro possibile erede per intentare una causa e farlo interdire per insanit\u00e0 mentale.\nAl processo, inizialmente Deeds rifiuta di difendersi, consapevole che ogni suo gesto o parola sono stati mal interpretati ma, dopo che Louise si \u00e8 dichiarata pentita del proprio comportamento scorretto e si \u00e8 esibita in una sua difesa appassionata nella quale ha rivelato di ricambiarne l'amore, prende a sua volta la parola e smonta pezzo per pezzo la pretestuosa accusa (cos\u00ec scorretta da definire di per s\u00e9 folle la generosit\u00e0 e la solidariet\u00e0 verso gli altri ed esaltare come normale l'avidit\u00e0 e la grettezza d'animo), tanto che il giudice arriva a dire che l'imputato \u00e8 forse l'uomo pi\u00f9 sano di mente che sia mai entrato in quell'aula di tribunale. Trionfa la giustizia e trionfa anche l'amore, perch\u00e9 Deeds non pu\u00f2 che perdonare Louise.\nDistribuzione.\nEdizione italiana.\nIl film venne presentato in concorso alla 4\u00aa Mostra del Cinema di Venezia, ricevendo una segnalazione speciale.\nL'adattamento italiano di epoca fascista, a cura di Tullio Gramantieri e Pio Vanzi, offre alcune curiosit\u00e0 linguistiche. Le pi\u00f9 evidenti: il nome proprio del protagonista, Longfellow, diventa Ariosto, mentre il soprannome affibbiatogli dalla stampa, \"Cinderella Man\", diventa \"Cincinnato\", in ossequio al culto per la romanit\u00e0, ma con il tentativo di mantenerne in qualche modo sonorit\u00e0 e senso. Per definire il suo comportamento in originale viene utilizzato l'insolito termine \"pixilated\", poi di uso comune, adattato in italiano come \"picchiatello\" (termine che in seguito si identificher\u00e0 indissolubilmente con i personaggi interpretati da Jerry Lewis).\nPi\u00f9 importante il fatto che siano state tagliate alcune sequenze, le pi\u00f9 esplicite dal punto di vista politico (la visita di Deeds alla tomba di Ulysses S. Grant, con discorso patriottico sul senso di responsabilit\u00e0 individuale; l'agricoltore espropriato che irrompe, pistola in pugno, nella sua villa e lo accusa per l'egoismo e l'insensibilit\u00e0 dei ricchi verso le masse che stanno soffrendo la fame), o che banalmente potevano risultare offensive per l'italianit\u00e0 tanto esaltata dal regime (il personaggio ridicolo della cantante d'opera italiana Madame Pomponi ad esempio).\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester.\nRiconoscimenti.\nIl film ha ricevuto cinque candidature ai Premi Oscar 1937 (miglior film, miglior regista, attore protagonista, sceneggiatura e sonoro), vincendo il premio per il miglior regista.\nHa vinto il National Board of Review Award al miglior film.\nNel 2000 l'American Film Institute l'ha inserito al 70\u00ba posto della classifica delle cento migliori commedie americane di tutti i tempi. Nel 2006 l'ha inserito all'83\u00b0 della classifica dei cento film pi\u00f9 commoventi."}
{"id": "1417077", "revid": "767487", "url": "https://it.wikipedia.org/wiki?curid=1417077", "title": "La strada scarlatta", "text": "La strada scarlatta (\"Scarlet Street\") \u00e8 un film del 1945 diretto da Fritz Lang.\nTrama.\nCristopher Cross \u00e8 un cassiere di mezza et\u00e0, apprezzato dal suo principale e stimato dai colleghi, la cui vita \u00e8 per\u00f2 amareggiata da un matrimonio infelice. Da qualche anno infatti, spinto dalla solitudine, ha sposato Adele, vedova di un poliziotto che, nel cercare di salvare una donna, \u00e8 morto annegato ma il suo corpo non \u00e8 mai stato trovato. Adele \u00e8 una donna bisbetica ed egoista, rimprovera a Christopher di essere un fallito e di sprecare tempo e denaro nella sua unica passione, la pittura. In realt\u00e0 Cross crea opere molto originali, che nessuno della sua cerchia \u00e8 per\u00f2 in grado di apprezzare.\nPer i suoi fedeli 25 anni di servizio, i colleghi organizzano una festa in suo onore e il suo principale gli fa dono di un orologio da taschino d'oro con dedica. Alla fine della serata, Cross assiste a un'aggressione e presta soccorso a una donna, Kitty March, giovane e bella. Per un equivoco, Kitty si convince che egli sia un pittore ricco e famoso. Spinta da Johnny, il suo spregiudicato, disonesto e manesco amante, Kitty si fa passare per attrice, accetta il suo timido corteggiamento e lo spinge a spese sempre maggiori, convincendolo a prendere per lei un appartamento in affitto in cui Cross trasferisce anche tutti i suoi dipinti, nel timore che sua moglie possa decidere di cederli a un rigattiere, come andava minacciando. Per affrontare la spesa, Cross \u00e8 costretto a sottrarre fondi dalla ditta in cui lavora.\nJohnny, che si fa mantenere da Kitty, ritenendo i quadri di Cross di nessun valore, vuol dimostrare alla sua amante di essere stata da questo ingannata e fa stimare le tele da un critico d'arte che le giudica negativamente. Per tentare poi di venderne di nascosto alcuni ad una fiera, li fa firmare da Kitty, in quanto Cross non vi apponeva alcuna firma. I dipinti vengono per\u00f2 inaspettatamente notati e acquistati da un celebre critico d'arte. Aprendosi cos\u00ec prospettive di forti guadagni, Johnny spinge l'amante \u2013 soggiogata da lui e disposta a subirne le angherie e anche le violenze \u2013 a farsi passare per l'autrice. Nel frattempo la moglie di Cross vede i quadri esposti in una famosa galleria d'arte, ma non crede siano opera del marito, il quale piuttosto deve averli maldestramente copiati. Cross si reca allora da Kitty per spiegazioni, ma, accecato dalla passione, la giustifica e crede alle sue bugie, ritenendo anzi che il successo dei suoi quadri sia proprio dovuto al fatto che li abbia firmati lei. Per ringraziarla, le dipinge un ritratto perch\u00e9 lei lo faccia passare per un autoritratto; l'opera viene molto apprezzata.\nIntanto ricompare il primo marito di Adele, che s'era fatto credere morto per sparire dalla circolazione in quanto implicato in un affare di corruzione: questo consente a Cross di liberarsi del legame con la moglie, oramai insopportabile. Cross si reca quindi a sorpresa presso l'abitazione di Kitty per chiederle finalmente di sposarlo, ma scopre la donna insieme a Johnny e si allontana fortemente deluso e amareggiato. Johnny, infuriato, addebitando all'amante la colpa di essere stato visto in casa da Cross, la schiaffeggia e va via anche lui.\nSoltanto il mattino seguente Cross ritorna da Kitty per un dialogo chiarificatore, ma quest'ultima lo insulta deridendolo, perch\u00e9 vecchio e brutto, facendogli capire di non averlo mai amato. Cross, rendendosi conto di essere stato sempre ingannato, in un momento di follia, la pugnala a morte attraverso la coperta sotto la quale la donna aveva cercato riparo. Del delitto viene per\u00f2 accusato Johnny, che, visibilmente ubriaco e alterato, viene visto poco dopo recarsi in casa di Kitty. Cross, che nel frattempo \u00e8 stato licenziato dal suo datore di lavoro dopo la scoperta degli ammanchi di cassa, durante il processo conferma che i quadri sono stati dipinti da Kitty per non attrarre sospetti su di lui e per punire Johnny, che ritiene il vero responsabile della morte di Kitty. Il giovane viene condannato e giustiziato.\nSolo e disperato, continuamente ossessionato dalle voci di Kitty e Johnny, ormai uniti per sempre dalla morte, il pover'uomo tenta d'impiccarsi, ma invano. Anni dopo lo ritroviamo ridotto a un rottame, mentre passa davanti a una famosa galleria d'arte dalla cui vetrina l'\u00abautoritratto\u00bb di Kitty viene in quel momento ritirato per essere stato venduto a 10\u00a0000 dollari.\nProduzione.\nNell'aprile del 1945 Lang crea la Diana Productions, Inc., di cui fanno parte Walter Wanger (vicepresidente e produttore esecutivo), sua moglie Joan Bennett e Dudley Nichols. Alla ricerca di un soggetto per la prima produzione della Diana, Lang viene a sapere che la Paramount aveva acquistato i diritti di \"La cagna\", film realizzato in Francia da Jean Renoir. Il regista Lubitsch, incaricato dell'adattamento, aveva per\u00f2 rinunciato al progetto perch\u00e9 non riusciva a trovare il modo di adattare l'argomento ai gusti del pubblico americano. Una traduzione letterale dello stesso titolo sicuramente non sarebbe stata accettato da parte dello Hays Office, per cui al regista viene in mente di trasferire l'ambientazione al Greenwich Village pur cercando di mantenere la stessa atmosfera.\nTuttavia, mentre nel film di Renoir la protagonista \u00e8 una prostituta che dice esplicitamente di vivere con il suo protettore, in questo adattamento Kitty \u00e8 una commessa che, prima di \"innamorarsi\" di Johnny e accettare di mantenerlo, coabita con un'amica che disegna cinture per lo stesso negozio di abbigliamento dove lei lavora. Il problema pi\u00f9 grande nell'adattamento del soggetto fu nel far accettare, prima volta in un film hollywoodiano, che un innocente fosse giustiziato per un crimine che non aveva commesso. Dipingendo Johnny come una figura sommamente sgradevole e descrivendo la caduta di Chris in una crisi profonda, caratterizzata dall'ossessione delle voci di Kitty e Johnny che lo torturano anche dopo la morte, Lang in ogni caso riusc\u00ec a tenere in piedi il teorema del \u00abdelitto che non paga\u00bb e a superare le obiezioni del Codice Hays.\nSoggetto.\nLa pellicola \u00e8 il secondo adattamento cinematografico dell'opera \"La Chienne\" di Georges de la Fouchardi\u00e8re, gi\u00e0 portata al cinema da Jean Renoir con il film \"La cagna\" del 1931.\nCast.\nIl film \u00e8 interpretato dallo stesso trio di attori \u2013 Edward G. Robinson, Joan Bennett e Dan Duryea \u2013 che Lang aveva diretto nell'anno precedente nel film \"La donna del ritratto\".\nTitolo.\nLang racconta che insieme a Wanger e a Joan Bennet non riuscivano a trovare un titolo appropriato al film, finch\u00e9 egli si ricord\u00f2 di un passo dell\"'Apocalisse\" in cui la grande meretrice Babilonia viene descritta come \"la donna vestita di porpora e di scarlatto\".\nRiprese.\nLa lavorazione del film dur\u00f2 56 giorni. Lang ambienta la storia, anzich\u00e9 a Parigi e a Montmartre come nel romanzo e nel film di Renoir, a New York, nel quartiere degli artisti di Greenwich Village, completamente ricostruito in studio.\nPrima.\nLa prima si ebbe il 28 dicembre 1945.\nCritica.\nGeorges Sadoul:\nPaolo Mereghetti:\nSimone Villani:\nRenato Venturelli:"}
{"id": "1417082", "revid": "287204", "url": "https://it.wikipedia.org/wiki?curid=1417082", "title": "Anello ridotto", "text": "In matematica, un anello ridotto \u00e8 un anello privo di elementi nilpotenti non nulli, ovvero in cui le potenze formula_1 di ogni elemento non nullo formula_2 sono tutte diverse da 0.\nIl concetto di anello ridotto \u00e8 pi\u00f9 debole di quello di dominio d'integrit\u00e0, in quanto un divisore dello zero pu\u00f2 non essere nilpotente: ad esempio, gli anelli formula_3 e formula_4 sono anelli ridotti ma non sono domini d'integrit\u00e0.\nDato un anello formula_5 e un ideale formula_6, il quoziente formula_7 \u00e8 ridotto se e solo se formula_6 \u00e8 un ideale radicale; in particolare, formula_5 \u00e8 ridotto se e solo se l'ideale formula_10 \u00e8 radicale, cio\u00e8 se e solo se il nilradicale di formula_5 (che \u00e8 uguale all'intersezione di tutti gli ideali primi di formula_5) \u00e8 formula_10. Sottoanelli, prodotti diretti e localizzazioni di anelli ridotti sono ancora ridotti.\nIn geometria algebrica, gli anelli ridotti sono rilevanti in quanto gli anelli delle coordinate delle variet\u00e0 affini sono anelli ridotti. Pi\u00f9 precisamente, una delle forme equivalenti del teorema degli zeri di Hilbert afferma che, se formula_14 \u00e8 un campo algebricamente chiuso, allora c'\u00e8 una corrispondenza biunivoca tra l'insieme delle variet\u00e0 affini in formula_15 e quello dei quozienti ridotti di formula_16 e, per estensione, tra le variet\u00e0 affini su formula_14 e le formula_14-algebre commutative, ridotte e finitamente generate. Il concetto pu\u00f2 essere poi generalizzato a quello di schema ridotto."}
{"id": "1417092", "revid": "554814", "url": "https://it.wikipedia.org/wiki?curid=1417092", "title": "Cecchina", "text": "Cecch\u00ecna \u00e8 un centro abitato di abitanti. Amministrativamente, il suo nucleo centrale fa parte del comune di Albano Laziale - (con lo \"status\" di circoscrizione), mentre altre sue parti ricadono nel territorio di Ariccia - (con lo \"status\" di frazione) e di Ardea, nella citt\u00e0 metropolitana di Roma capitale in Lazio.\nIl paese, di recente sviluppo urbanistico, \u00e8 incluso nell'area dei Castelli Romani: la parte pi\u00f9 antica dell'abitato \u00e8 adagiata a quota 237 sul versante occidentale dell'antico cratere vulcanico prosciugato di Vallericcia, al chilometro 9 della Strada Regionale 207 Nettunense e lungo la ferrovia Roma-Velletri.\nGeografia fisica.\nClima.\nPer la sua posizione collinare e la poca distanza dal mare, circa 20-25\u00a0km, \"Cecchina\" gode di un clima mediterraneo con estati calde e ventilate ed inverni relativamente miti e raramente nevosi.\nDal punto di vista termico il territorio rientra nel dominio del clima temperato mediterraneo con inverni miti, temperature autunnali leggermente superiori a quelle primaverili, estati ventilate e tiepide. Le precipitazioni si aggirano sui 900 \u2013 1000\u00a0mm. annui, con una diminuzione da gennaio-febbraio a luglio-agosto e un brusco aumento a settembre. I venti spirano prevalentemente da sud e da ovest, quindi lasciano spazio a giornate miti e tirreniche, pi\u00f9 raramente da nord e da est.\nLa distribuzione annuale della piovosit\u00e0 \u00e8 inferiore ai 1000\u00a0mm e in media \u00e8 compresa tra i 700 e i 900\u00a0mm. Ai Colli Albani si presenta il fenomeno detto \"stau\", che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si ha sulle prime alture dei Colli Albani, rivolte verso il mare, verso sud sud-ovest, e la minore verso nord.\nNormalmente la zona \u00e8 battuta da venti di Scirocco e Libeccio, ma talvolta compare anche il Ponentino. Durante l'inverno invece si ha la presenza di Tramontana e Grecale, il primo proveniente dalla vasta pianura dell'Agro Romano.\nTerritorio.\nIl territorio \"cecchinese\" \u00e8 composto geologicamente da materiali delle manifestazioni eruttive finali del Vulcano Laziale, provenienti dai crateri del Lago Albano, di Vallericcia e del \"Laghetto di Turno\" a \"Pavona\", nell'adiacente territorio di Castel Gandolfo. Questi materiali piroclastici originarono, circa 30.000 anni or sono, i \"peperini di Cecchina\", del tipo del peperino, materiale di cui \u00e8 composta prevalentemente la zona dei Castelli Romani e che nasconde il \"segreto\" della produzione vitivinicola della zona.\nNel territorio della \"circoscrizione cecchinese\" non sono presenti alture di rilievo, poich\u00e9 il terreno tende a declinare verso il mar Tirreno dalle montagne vulcaniche dei Colli Albani. L'altitudine massima si registra a quota 315 metri s.l.m. in prossimit\u00e0 dell'antica localit\u00e0 denominata \"Prelatura Doria\" (odierna \"Perlatura\"), lungo la Strada Provinciale \"Vallericcia-Perlatura\", a picco sul cratere di Vallericcia. Poco pi\u00f9 bassi sono \"Ginestreto\" e \"Rufelli\" (290 metri s.l.m.), \"Poggio Ameno\" (anticamente denominato \"Colle Conicchione\" - 276 metri s.l.m); la stazione ferroviaria di Cecchina si attesta invece a 216 metri s.l.m., mentre l'area di \"Roncigliano\" risulta essere a 181 metri, la \"Cancelliera\" a 175 metri e \"Montagnano\" a 151 metri s.l.m..\nLa Classificazione sismica \u00e8 nella zona 2 (sismicit\u00e0 medio-alta), secondo la \"riclassificazione sismica del territorio\" della Regione Lazio 2003.\nOrigini del nome.\n\"Cecchina\" trae il nome dalla antica e nobile famiglia romana dei Cecchini che nel Seicento possedevano un casale al chilometro 9 della via Nettunense (l'antica via romana \"Anziate\"), tra cui un sacerdote cattolico, monsignor Sebastiano Cecchini, ed il fratello Bernardino Cecchini: da costoro il casale prese il nome di \"Casale della Cecchina\" (odierno Cecchina vecchia) e la tenuta circostante divenne nota come La Cecchina.\nA riguardo del nome esiste anche una leggenda moderna, peraltro non documentata, secondo cui una discendente del Re Turno, infortunatasi ad un occhio, venne chiamata per questo \"la Cechina\".\nStoria.\nA inizio 2008, un giovane ricercatore e studente di archeologia, Christian Mauri, ha localizzato con esattezza in \"Cecchina di Albano Laziale\" il sito dell'antico \"Lucus Ferentinae\" ovvero il bosco \"sacro\" (lucus) ove si riuniva la federazione delle citt\u00e0 della Lega Latina.\nGi\u00e0 lo storico Emanuele Lucidi riteneva che \"Cecchina\" sorgesse anche nei pressi dell'antica sede della citt\u00e0 volsca di Corioli, conquistata dall'eroe romano Gneo Marcio Coriolano; proprio all'opera dei Romani si deve la costruzione degli emissari del lago di Nemi e di Vallericcia, col fine di livellare le acque dei due specchi d'acqua che attraversavano l'area cecchinese scendendo a valle verso il mar Tirreno. L'analisi archeologica e topografica ha evidenziato infatti la presenza a Cecchina di un abitato a costante continuit\u00e0 di vita dall'et\u00e0 del Bronzo fino all'et\u00e0 repubblicana, il cui confronto con le fonti letterarie ha permesso di identificare con il Lucus Ferentinae. Questo sito sorgeva fin dall'epoca arcaica all'interno del territorio di Ariccia ed a non molta distanza dalla citt\u00e0 volsca di Corioli (oggi Monte Giove). Tra gli importanti ritrovamenti archeologici effettuati a Cecchina nel corso del Novecento ricordiamo l'abitato dell'et\u00e0 del Ferro venuto alla luce negli anni settanta lungo Via Perlatura e la necropoli arcaica di Via Lazio, rimasta inedita per molti anni. Questo in particolare fu il luogo dove venne ucciso Turno Erdonio per mano di Tarquinio il Superbo, in occasione di una riunione della Lega Latina alla fine del VI secolo a.C., a causa della sua opposizione nei confronti del re di Roma. Le tombe a fossa restituirono circa 20 scheletri ammassati tra loro e privi dei crani, i quali vennero rinvenuti in una fossa circolare a parte, segno evidente di un'esecuzione capitale. A breve distanza si trova lo sbocco dell'emissario di Nemi a Cecchina, riconoscibile con il \"caput aquae Ferentinae\" riportato dagli storici e presso il quale venne ucciso Turno. Da segnalare infine il celebre santuario di Valle Ariccia, rinvenuto subito al di sotto del costone di tufo di Via Perlatura, nel lato verso Vallericcia, il quale ha restituito le bellissime statue in terracotta di tre divinit\u00e0 femminili (Cerere, Proserpina ed appunto Ferentina) oggi conservate nel Museo delle Terme a Roma.\nAltra localit\u00e0 di antica origine nel territorio di Cecchina \u00e8 quella di Montagnano, che ha restituito numerosi reperti di et\u00e0 preistorica (conservati nel Museo Civico di Albano) ed una tomba a pozzo del IX secolo a.C. (oggi nel Museo di S. Scolastica a Subiaco). Il nome deriva dall'antico villaggio di Giano, riportato da Virgilio nell'Eneide (VII, 601-622) ai tempi dello sbarco di Enea nel Lazio. Nel Medioevo sorse sul luogo il Casale di Monte Giano (oggi Tor di Sbarra), in localit\u00e0 Monte Jani, da cui deriva il nome Montagnano. Non lontano verr\u00e0 aggiunto nel Cinquecento il bel mulino di Montagnano, alimentato dalle acque dell'emissario di Nemi.\nIn epoca romana nel territorio di Cecchina sorsero molte ville romane, tra cui la pi\u00f9 importante fu la villa del console Memmio Regolo in localit\u00e0 Le Cese, che ha restituito molte statue, tra cui un Sileno con pantera (oggi ai Vaticani) ed una statua colossale di Artemide. Altra villa fu quella di Senecianus presso il casale della Pagliarozza, che ha restituito molto materiale, tra cui i resti di un cornicione romano e tegole con bolli. Da segnalare soprattutto le molte ville di liberti imperiali del II secolo d.C. in localit\u00e0 Cancelliera. Per ultima la cosiddetta villa di Flavio Fileconzio in Via Perlatura, con sottostante criptoportico, di cui rimangono oggi un mosaico ed alcune strutture in opera incerta. Notevoli anche i mosaici di una villa romana in Via Tor Paluzzi.\nNel Medioevo, in prossimit\u00e0 di \"Cecchina\" sorsero alcuni insediamenti fortificati: Castel Savello, \"Tor di Sbarra\" (\"Montagnano\") e \"Tor Paluzzi\", \"Torre Cancelliera\".\nNel Medioevo il primo casale ad essere eretto fu quello di Montagnano nel XII secolo, in localit\u00e0 detta Monte Jani. Oggi se ne conserva la torre originaria con scarpata, nota in epoca moderna anche come Tor di Sbarra. A ridosso della Via Nettunense sorsero nel Cinquecento le stalle (oggi in localit\u00e0 Fontana di Papa), il mulino e la chiesetta di S. Antonio abate (demolita negli anni \u201960).\nAl Duecento risale la costruzione della Turris de Gandulphis da parte del senatore di Roma Giannotto Ottone Gandolfi (gi\u00e0 fondatore di Castel Gandolfo). A partire dal Quattrocento compare la doppia denominazione di \"Torre Paluzza\" o \"Gandulfa\" ed inizia a rientrare tra le propriet\u00e0 dei Paluzzi Albertoni. I Paluzzi ampliarono il casale alzandolo di un piano (nascondendo di fatto la torre) ed aggiungendo la chiesetta dell\u2019Immacolata Concezione (distrutta negli anni \u201960). Oggi \u00e8 noto come Vecchio Montano ed ospita un Museo della Civilt\u00e0 contadina. Nel XII secolo venne eretta la torre Cancelliera, cos\u00ec chiamata dalla famiglia dei Cancellieri di Roma, che entr\u00f2 in possesso della tenuta nel corso del Trecento.\nAl Seicento risale la costruzione del casale di Roncigliano e dei Casali di Villafranca e Casal Negroni, questi ultimi sorti intorno al 1620 per volere del monsignor Marcaurelio Maraldi da Cesena. La localit\u00e0 gi\u00e0 in questo periodo produceva del vino \u201cdelicato e dolce\u201d tra i migliori di Albano. La famiglia Negroni entr\u00f2 in possesso del casale omonimo nel Settecento, ampliandolo. Nel portone d\u2019ingresso se ne conservava lo stemma \u201cparlante\u201d, con due mori affrontati.\nLe prime notizie storiche su \"Cecchina\" risalgono alla met\u00e0 del XVII secolo, e precisamente all'anno 1677, quando al miglio XI della via Nettunense monsignor Sebastiano Cecchini, membro della omonima nobile famiglia romana nato nel territorio dell\u2019Aquila, dove il padre Filippo reggeva la rappresentazia dello Stato pontificio nella provincia borbonica dell\u2019Abruzzo ulteriore, fece erigere un grande casale, oggi in localit\u00e0 denominata \"Cecchina vecchia\". Intorno all'anno 1670 circa, il religioso aggiunse al casale anche una chiesetta dedicata a Sant'Antonio da Padova, al cui interno, dal 1881, riposa la salma della marchesa Francesca Ferraioli. Alla morte di Sebastiano Cecchini il casale pass\u00f2 in eredit\u00e0 al fratello, don Bernardino Cecchini, il quale ne risulta essere proprietario nel 1720. L'edificio quindi divenne noto come il Casale dei Cecchini ed anche la tenuta circostante, possesso di questa famiglia, venne chiamata La Cecchina, da cui deriva il nome attuale.\nPer il resto, buona parte del territorio rimaneva possesso di un numero limitato di famiglie, specialmente i Savelli, i Chigi e i Doria.\nNel 1863 \"Cecchina\" venne attraversata dalla ferrovia Roma-Velletri, e l'apertura della propria stazione ferroviaria pose le basi del futuro sviluppo urbanistico della frazione.\nIl primo fabbricato dell'odierna \"Cecchina\" e dal quale la memoria popolare degli abitanti ancora oggi attinge, attraverso scritti e racconti tramandati di generazione in generazione, fu un'abitazione eretta intorno al 1880 di fianco alla stazione ferroviaria, che venne adibita ad ufficio postale, costruita da tale \"Giovanni Primavera\", uno dei primissimi cecchinesi.\nNel 1919, dopo la promulgazione del decreto Vivacchi che ordinava la spartizione dei terreni dei grandi proprietari terrieri ai reduci della prima guerra mondiale, in tutta la fascia occidentale dei Castelli Romani, da Ciampino, allora frazione di Marino, fino a Velletri, passando per Frattocchie, \"Cecchina\" e Genzano, scoppiarono violenti tumulti per sollecitare la suddivisione delle terre.\nLa met\u00e0 degli anni trenta del XX secolo, e precisamente il 1935, fu una data importante per il paese: \"Cecchina centro\" e le sue zone, composte di case sparse, vennero cedute, in seguito a scambi di territori tra il comune di Roma ed i comuni limitrofi, ad Albano Laziale; la parte ad est dell'emissario del lago di Nemi pass\u00f2 invece ad Ariccia (\"Ginestreto\", \"Fontana di Papa\", \"Piani di Santa Maria\"); \"Montagnano basso\", sotto l'Ardeatina, assieme a \"Pescarella\" and\u00f2 a far parte di Pomezia (pi\u00f9 tardi, in seguito alla creazione del comune di Ardea diverr\u00e0 possedimento di quest'ultima), mentre Campoleone fin\u00ec per essere inglobata da Aprilia, citt\u00e0 appena nata per opera della \"bonifica\" nella nuova provincia allora denominata Littoria, l'odierna Latina. Per l'amenit\u00e0 del luogo ed anche per la sua vicinanza alle zone paludose bonificate o in fase di ultimazione dal regime fascista, \"il paese\" inizia ad essere popolato ed ampliato da piccoli artigiani ed agricoltori del luogo (albanesi, ariccini e genzanesi), individui in cerca di nuova e migliore occupazione, divenendo cos\u00ec anche un punto di ristoro ed approvvigionamento lungo la via Nettunense; di seguito sar\u00e0 ampliata la stazione ferroviaria e l'abitato comincia a conoscere un elevato fenomeno d'immigrazione, accogliendo molti lavoratori provenienti, oltre che dalle zone limitrofe (Abruzzo, Umbria, Marche e la vicina Provincia di Frosinone) anche dalla Calabria, dal Veneto e dall'Emilia-Romagna.\nDurante la seconda guerra mondiale, dopo lo sbarco degli Alleati nel gennaio 1944 ad Anzio, \"Cecchina\" si trov\u00f2 quasi sulla prima linea dei combattimenti. Immediatamente dopo la liberazione, avvenuta per i Castelli tra il 2 ed il 3 giugno 1944, venne emanato il \"decreto Gullo\", a cui segu\u00ec una re-distribuzione delle terre appartenenti ai grandi latifondi, che interessava sempre la parte occidentale dei Colli Albani, \"Cecchina\" inclusa.\nTra gli anni cinquanta e sessanta ci fu un maggior incremento demografico ed un pi\u00f9 sostenuto sviluppo urbanistico, mediante la creazione del rialzo della sede stradale della via Nettunense per oltrepassare la ferrovia Roma-Velletri, la costruzione della \"Parrocchia\" di San Filippo Neri, dell'asilo, delle scuole elementare e media. Seguiranno l'apertura dello stabilimento della \"Contir\" a \"Cecchina vecchia\", della \"Aros Sud\" in localit\u00e0 \"Poggio Ameno\", della \"Metalchimica\" in via Lazio, della \"Mcquay\" ai \"Piani di S. Maria\" e di molteplici attivit\u00e0 concernenti i pi\u00f9 svariati settori della vita pubblica, processo che continua innarrestabile anche nel periodo attuale. Oggi \"Cecchina\", nonostante il notevole sviluppo industriale e commerciale degli ultimi decenni, \u00e8 un paese ancorato alle proprie radici e tradizioni, pur se con lo sguardo proiettato al futuro.\nMonumenti e luoghi d'interesse.\nChiese e conventi.\nLa Parrocchia di \"Cecchina di Albano Laziale\", intitolata al Patrono \"San Filippo Neri\", risale all'anno 1941 del secolo scorso. L'unione tra il \"Santo\" e la \"comunit\u00e0 di Cecchina\" si perde ad ogni modo nella storia: la \"Marchesa Ferrajoli\", donando il terreno per la costruzione della chiesa parrocchiale, poneva la condizione che la nuova costruzione fosse dedicata alla memoria del defunto marito Filippo; cos\u00ec il Vescovo di Albano, il cardinale \"Granito Pignatelli\" di Belmonte, eresse la chiesa parrocchiale del paese dedicandola a San Filippo Neri.\nAncor oggi rappresenta un concreto luogo di aggregazione della comunit\u00e0 cecchinese, grazie alle tante iniziative pastorali ed alla presenza dell'oratorio giovanile.\nPalazzi, casali e ville.\nAntiche ed importanti sono le tenute ed i casali ubicati nel territorio, tra cui:\nSociet\u00e0.\nLingue e dialetti.\nLa lingua ufficiale parlata nei comuni di Albano Laziale, Ariccia ed Ardea \u00e8 la lingua italiana: infatti non sono presenti minoranze linguistiche di entit\u00e0 storica e numerica tali da giustificare il riconoscimento ufficiale delle stesse.\nAi locali dialetti dei Castelli Romani -in questa zona, il dialetto albanense ed il dialetto di Ariccia- parlati storicamente nella zona, dopo la seconda guerra mondiale -con l'attrazione di manodopera verso Roma e l'introduzione di Ardea ed Ariccia nell'area beneficiata dai fondi della Cassa del Mezzogiorno- si sono affiancati i dialetti delle zone di provenienza del gran numero di nuovi abitanti installatisi -spesso precariamente- nella zona, e provenienti soprattutto dalla Provincia di Frosinone. Oggi, la tendenza \u00e8 alla generale espansione del dialetto romanesco un po' in tutta l'area metropolitana della Capitale e soprattutto nel quadrante meridionale della provincia di Roma.\nCultura.\nBiblioteche.\n\"Cecchina\" di Albano \u00e8 dotata di una \"biblioteca comunale\", sita all'interno della Villa Comunale Del Vescovo. La biblioteca, inaugurata nel 1982, \u00e8 composta di 8331 volumi e numerosi servizi per il cittadino, disposti sui 125 metri\u00b2 del primo piano della palazzina. Fino all'anno 2006, nei locali adiacenti vi era ubicata la sede circoscrizionale, ora posta presso l'apposita struttura di recente costruzione in via Rocca di Papa, edificata a tale scopo dalla passata amministrazione locale per migliorare il servizio alla cittadinanza.\nScuole.\nNel territorio comunale albanense sono attive cinque scuole materne, una elementare, una media, un istituto di formazione ed avviamento al lavoro ed un istituto comprensivo.\nCucina.\nCome in tutte le localit\u00e0 dei Castelli romani, cos\u00ec anche in \"Cecchina\" si possono gustare i piatti tipici della cucina laziale castellana: la pasta cacio e pepe oppure con funghi porcini o prataioli; le carni locali bovine e suine con relativi insaccati (da citare il maialino arrostito e la rinomata porchetta di Ariccia); la selvaggina; i latticini e suoi derivati; i broccoli (famoso il \"broccolo attufato\" di Albano Laziale).\nFeste, sagre ed eventi.\nL'artigianato locale trova una delle forme di massima espressione nell'annuale allestimento del \"presepe natalizio\", giunto oramai alla quattordicesima edizione, appuntamento che richiama molti fedeli ed appassionati da tutto il territorio dei castelli romani; anche la festa patronale, dedicata il giorno 26 di maggio al Santo patrono Filippo Neri, coinvolge tutta la popolazione in attivit\u00e0 di preghiera e festeggiamenti.\nOgni anno si svolge nel territorio albanense anche il carnevale cecchinese, con la tradizionale sfilata di carri lungo le vie del paese e l'incontro della popolazione e dei bambini in maschera nella piazza 25 aprile.\nDurante il periodo estivo, nei mesi di luglio e agosto, viene organizzata l\"'estate cecchinese\", appuntamento con spettacoli di cabaret, musica dal vivo e balli presso il campo sportivo parrocchiale \"Paolo VI\".\nGeografia antropica.\nUrbanistica.\nIn \"Cecchina\", presso localit\u00e0 \"Fontana di Papa\" nel comune di Ariccia, \u00e8 in fase di progettazione la costruzione del nuovo \"Policlinico dei Castelli Romani\", che raggrupper\u00e0 l'insieme delle strutture ad oggi presenti sul territorio castellano.\nLocalit\u00e0.\n\"Cecchina\" \u00e8 un paese con una marcata cultura e tradizioni proprie, nonostante sia diviso in tre diverse amministrazioni comunali, tra cui l'essere \"in primis\" circoscrizione e quindi parte integrante del comune di Albano Laziale. Il suo \"territorio \" risulta essere omogeneo, compatto, senza soluzione di continuit\u00e0. \u00c8 composto dalle seguenti localit\u00e0:\nEconomia.\nAgricoltura.\nSviluppato \u00e8 il settore della viticoltura per la produzione del vino Colli Albani DOC e del Colli Lanuvini DOC, come testimoniato dalla presenza sia in territorio albanense sia in quello ariccino di due importanti aziende vinicole, la \"Cantina Villafranca\" e la casa vinicola \"Fontana di Papa\", e dell'agricoltura per la produzione dei prodotti tipici della zona quali olio, ortaggi, cereali.\nArtigianato e Industria.\nMolto attiva \u00e8 l'industria metalmeccanica ed artigianale, soprattutto nelle grosse zone industriali di \"Quarto Negroni\" (Cecchina di Ariccia) e di \"Cancelliera\", divisa tra i comuni di Albano Laziale e di Ariccia, con oltre 50 ditte operanti nei settori \"metalmeccanico\", \"piccola e media industria\", \"artigianato\", \"commercio\", \"servizi\". Il pendolarismo verso Roma (occorrono circa 40 minuti per raggiungere la stazione Termini) rappresenta un'altra realt\u00e0 del mondo del lavoro di \"Cecchina\".\nServizi.\nIn \"Cecchina\", nella zona \"Roncigliano\", \u00e8 presente la \"discarica di Roncigliano-Albano Laziale\", da anni oramai al centro di numerose polemiche, tuttora irrisolte, per quanto concerne i problemi legati allo smaltimento dei rifiuti urbani e di conseguenza all'ambiente. Questo complesso, nel quale da circa trent'anni convergono i rifiuti di alcuni paesi della provincia di Roma meridionale, e cio\u00e8: Albano Laziale, Ardea, Ariccia, Castel Gandolfo, Genzano di Roma, Lanuvio, Marino, Nemi e Rocca di Papa, \u00e8 composto da sei fosse, di cui l'ultima in esaurimento.\nInfrastrutture e trasporti.\nStrade.\n\u00ab\u00bb.\n\"Cecchina\" \u00e8 attraversata dalla S. R. 207 Nettunense che dalla Strada statale 7 Via Appia all'altezza delle Frattocchie collega i Castelli romani, passando per Aprilia, ad Anzio e Nettuno. \u00c8 collegata ad Albano dalla strada provinciale \"93a Albano-Cecchina\", dalla \"SP4a Albano-Cancelliera\" e dalla \"SP90b Perlatura\"; ad Ariccia dalla \"SP1e Vallericcia-Ginestreto\"; a Genzano di Roma dalla \"SP94a Genzano-Cecchina\"; ad Ardea dalla \"SP7a Campoleone\"; a Pomezia dalla \"SP93b Cancelliera-Valle Caia\"; a Santa Palomba e Roma dalla \"SP3e\" via Ardeatina. Inoltre nel territorio sono presenti altre strade provinciali: la \"SP3a Roncigliano\", la \"SP94b Tor Paluzzi\", la \"SP1a Montagnano\", tutte e tre di collegamento tra \"Cecchina centro\" e la via Ardeatina in direzione ovest verso \"Montagnano d'Ardea\". Per la localit\u00e0 passano sia corse COTRAL sia corse intercomunali (Onorati).\nFerrovie.\nPer \"Cecchina\" transita la linea ferroviaria Roma-Velletri, ed \u00e8 presente nel centro del paese la nota stazione ferroviaria, la quale serve anche le citt\u00e0 di Genzano di Roma ed Ariccia.\nAmministrazione.\nCecchina \"amministrativamente\" \u00e8 divisa tra i comuni di:\nAmministrazione di Albano Laziale.\n\"Cecchina\" \u00e8 capoluogo della seconda circoscrizione del comune di Albano Laziale.\nSport.\nCalcio.\nLa \"Polisportiva Cecchina AIPA Calcio\" \u00e8 la squadra di calcio di \"Cecchina di Albano Laziale\"; i colori societari sono il bianco ed il rosso.\nIl \"Cecchina Calcio\" nasce nel 1976 quando \"Vincenzo Tomei\" ed alcuni soci istituiscono una piccola societ\u00e0 di calcio. Iniziano ad arrivare i primi successi e i primi passaggi di categoria. La societ\u00e0 si ingrandisce ed istituisce un'ottima scuola calcio che in breve tempo si impone sul territorio regionale, arrivando a scalare ben presto le classifiche di varie categorie dilettantistiche. Il resto \u00e8 storia recente: nel 1996 conquista il primo posto e viene promossa in \"Promozione\" dove disputa 6 campionati in continuo crescendo fino a raggiungere nel 2001 il secondo posto che le consente un meritato ripescaggio per la promozione in \"Eccellenza\". Seguono due anni tra i primi della classe, per arrivare allo splendido secondo posto della stagione 2003-2004, anno in cui il Cecchina perde con la \"Spes Mentana\" lo spareggio che le consentirebbe la promozione alla Serie D.L'andata 2004-2005 sarebbe da dimenticare per il quartultimo posto, ma la squadra conquista la Coppa Italia regionale ai danni del \"Cynthia\" di Genzano di Roma, in seguito ad un'avvincente finale allo stadio \"Flaminio\" di Roma. Da ricordare anche le vicende del Cecchina rugby che disput\u00f2 la Serie C1 nel decennio tra il 1982 ed il 1992, per approdare in Serie B nella stagione 1992-93.\nPallavolo.\nLa \"Polisportiva Libertas Cecchina\", nata nel 1975, \u00e8 la squadra di pallavolo di \"Cecchina di Albano Laziale\". I colori societari sono il bianco ed il blu.\nScherma.\n\u00c8 in fase di progettazione la costituzione della Societ\u00e0 sportiva \"Cecchina scherma\"."}
{"id": "1417093", "revid": "161374", "url": "https://it.wikipedia.org/wiki?curid=1417093", "title": "SS 434 Transpolesana", "text": ""}
{"id": "1417094", "revid": "287204", "url": "https://it.wikipedia.org/wiki?curid=1417094", "title": "Nathalie Sarraute", "text": "Biografia.\nNata in una famiglia borghese, ebrea e piuttosto agiata, quando ha solo due anni i genitori divorziano e la mamma la porta a Ginevra, e quindi a Parigi. Dopo un'infanzia trascorsa fra Russia, Francia e Svizzera nonch\u00e9 soggiorni di studio in Inghilterra e Germania, intraprende la professione di avvocato iniziando una carriera di giurista internazionale. A 25 anni sposa un collega avvocato, Raymond Sarraute, da cui ha tre figlie.\nContemporaneamente scopre la letteratura del XX* secolo (Marcel Proust, James Joyce e Virginia Woolf).\nI suoi due primi libri, \"Tropismes\" (Tropismi, del 1939) e \"Portrait d'un inconnu\" (Ritratto d'ignoto, del 1948), passarono quasi inosservati ma, ristampati nel 1956-1957, suscitarono grande interesse, grazie anche ad una presentazione di Jean-Paul Sartre.\nNel saggio \"L'\u00e8re du soup\u00e7on\" (L'et\u00e0 del sospetto, del 1956), la Sarraute chiarisce le fonti della sua ricerca narrativa (F\u00ebdor Dostoevskij, Franz Kafka, Ivy Compton-Burnett), imperniata sull'esplorazione di moti psicologici al limite dell'inconscio (i cosiddetti \"tropismi\" e la famosa \"sotto-conversazione\").\nNel 1964 per il suo romanzo \"Les Fruits d'or\" le \u00e8 stato conferito il Prix International de Litt\u00e9rature creato nel 1960 da Carlos Barral, editore, poeta e romanziere spagnuolo. Nel 1982 ha ricevuto dal Ministero della Cultura francese il Grand Prix national des lettres.\nTutti i suoi manoscritti sono attualmente depositati alla Biblioth\u00e8que Nationale de France e nel 1999 le sue opere sono entrate nella Pl\u00e9iade, la famosa collezione Gallimard in cui sono inseriti solo i pi\u00f9 grandi scrittori."}
{"id": "1417097", "revid": "1104133", "url": "https://it.wikipedia.org/wiki?curid=1417097", "title": "Gabry2o", "text": "Gabry2o \u00e8 il terzo album di Gabry Ponte, pubblicato nel 2008."}
{"id": "1417103", "revid": "10652", "url": "https://it.wikipedia.org/wiki?curid=1417103", "title": "Lycoperdon hoylei", "text": ""}
{"id": "1417104", "revid": "287204", "url": "https://it.wikipedia.org/wiki?curid=1417104", "title": "Monster Hunter Freedom 2", "text": "Monster Hunter Freedom 2 \u00e8 un videogioco per PlayStation Portable della serie \"Monster Hunter\".\nIl giocatore impersona un cacciatore nel villaggio montano di Pokke, dove la vecchia o il capovillaggio gli affider\u00e0 varie missioni. Altre missioni da svolgere, pi\u00f9 difficili e con ricompensa pi\u00f9 alta, si possono trovare presso la gilda dei cacciatori. A partire dalla scuola di addestramento si possono compiere missioni di allenamento.\nI materiali utili a potenziare armi e armature si ottengono uccidendo i mostri. Minerali, insetti, piante e pesci, possono essere trovati durante le missioni o alla fattoria Pokke.\nModalit\u00e0 di gioco.\nEsistono quattro tipi di missioni:\nLe missioni possono essere eseguite anche in pi\u00f9 giocatori (modalit\u00e0 \"multiplayer ad hoc), con alcune restrizioni:\nLe missioni si possono svolgere in vari ambienti: montagne nevose, palude, deserto, foresta e colline, giungla, vulcano, la torre, il vulcano antico, il deserto antico, la giungla antica, l'arena, la fortezza/citt\u00e0 e il castello Schrade, dove si deve combattere contro i mostri pi\u00f9 forti del gioco.\nNei diversi ambienti sono presenti aree segrete in cui si possono trovare oggetti rari, oppure passaggi segreti che portano ad una zona completamente diversa da quella di partenza, sempre nella medesima ambientazione.\nLe armi si dividono in due gruppi principali: armi da mischia (chi le usa si chiama spadaccino) e armi da distanza (chi le usa si chiama artigliere). Le armi da mischia sono generalmente dotate di un potere di attacco molto pi\u00f9 elevato delle armi a distanza, ma comportano lo svantaggio di essere costantemente alla portata degli attacchi dei mostri. Le armi da distanza sono tendenzialmente inutili da soli, ma sono efficaci in gruppo, specie se supportate da dei buoni attaccanti dotati di potenti armi da mischia.\nLe diverse armi sono dotate di \"acutezza\" (grado di affilatura) che corrisponde alle capacit\u00e0 di penetrazione: con l'uso questa pu\u00f2 calare, diminuendo la potenza degli attacchi. Si distinguono in base al colore (dalla minima alla massima: rossa, arancione, gialla, verde, blu e bianca); l'\"acutezza\" viola, ulteriore potenziamento di quella bianca, \u00e8 disponibile solo nello \"unite\".\nLa \"guardia\" corrisponde alle capacit\u00e0 di difesa.\nLe armi dispongono inoltre di colpi critici, o \"affinit\u00e0\", che corrisponde alla possibilit\u00e0 di infliggere un maggior danno: la quantit\u00e0, o frequenza, dei critici \u00e8 espressa tramite percentuale nella barra delle informazioni. I critici positivi aumentano i danni del 25%, quelli negativi li diminuiscono del 25%\nAccoglienza.\n\"Monster Hunter Freedom 2\" ha ricevuto recensioni \"nella media\" secondo l'aggregatore di recensioni di videogiochi Metacritic.\nAl 31 marzo 2008, il gioco ha venduto 2,15 milioni di copie, secondo Capcom. A partire dal 9 luglio 2008, il gioco aveva venduto copie in Giappone, secondo \"Famitsu\". A partire dal 4 gennaio 2009, la riedizione di \"Monster Hunter Portable 2nd G\" con il marchio \"Best\", ha venduto copie in Giappone. \"Monster Hunter Portable 2nd G\" \u00e8 stato il gioco pi\u00f9 venduto in Giappone nel 2008, vendendo in quell'anno."}
{"id": "1417106", "revid": "1272592", "url": "https://it.wikipedia.org/wiki?curid=1417106", "title": "Juan Santamar\u00eda", "text": "Biografia.\nQuando l'avventuriero e mercenario statunitense William Walker rovesci\u00f2 il governo del Nicaragua tentando poi di conquistare altri stati dell'America Centrale, compresa la stessa Costa Rica, al fine di creare un impero personale a regime schiavista, il presidente della Costa Rica, Juan Rafael Mora Porras chiam\u00f2 il popolo a prendere le armi e a marciare contro l'invasore straniero.\nSantamar\u00eda, un povero lavoratore, figlio illegittimo cresciuto dalla sola madre, si arruol\u00f2 nell'esercito come tamburino. I suoi compagni d'arme lo soprannominarono \"el erizo\" (\"l'istrice\"), a motivo dei suoi capelli ispidi.\nDopo essersi scontrati con un contingente di soldati di Walker a Santa Rosa nella provincia di Guanacaste, le truppe costaricane continuarono la loro marcia verso il nord e attaccarono la citt\u00e0 di Rivas in Nicaragua l'8 aprile 1856. I combattimenti furono feroci ma i costaricani non riuscirono a sloggiare gli uomini di Walker asserragliati in una locanda posta quasi al centro della citt\u00e0 che assicurava loro una posizione strategica dominante.\nLa leggenda racconta che l'11 aprile il generale Jos\u00e9 Mar\u00eda Ca\u00f1as, salvadoregno pens\u00f2 di mandare un soldato ad incendiare con una torcia la locanda. Molti soldati tentarono l'impresa ma fallirono: anche Santamar\u00eda si offr\u00ec volontario alla sola condizione che se fosse stato ucciso si prendessero cura di sua madre. Santamar\u00eda, pur ferito a morte dai nemici, riusc\u00ec prima di morire a incendiare la locanda, contribuendo cos\u00ec decisivamente alla vittoria dei costaricani.\nI dubbi sul racconto della morte.\nQuesto episodio sembrerebbe apparentemente sostenuto dalla domanda di pensione di Stato avanzata nel novembre 1875 dalla madre di Santamar\u00eda e documenti governativi attestano che la pensione fu concessa e corrisposta.\nMolti storici si sono chiesti se il racconto della morte di Santamar\u00eda fosse autentico e hanno cercato di appurare se l'eroe fosse morto in quell'occasione o in un'altra battaglia.\nAlla fine del XIX secolo intellettuali e politici costaricani fecero di Juan Santamar\u00eda il simbolo della loro ideologia nazionalista.\nI due monumenti.\nA Juan Santamar\u00eda \u00e8 stato eretto un monumento nella piazza principale di Alajuela e a lui \u00e8 stato dedicato un museo nella stessa citt\u00e0. Il corpo e l'uniforme della statua che rappresenta Santamar\u00eda non corrispondono alla sua descrizione per un errore di spedizione: la statua nella piazza di Alajuela raffigurava un soldato francese ed era destinata ad Haiti.\nQuesta in effetti \u00e8 una leggenda metropolitana: le statue in realt\u00e0 erano due. Una fu collocata in Alajuela e l'altra nella sede dell'Assemblea legislativa della Costa Rica e ambedue furono commissionate dal governo nel 1891: riguardo all'uniforme, nella seconda met\u00e0 del secolo XIX nell'esercito costaricano le uniformi erano simili a quelle adottate nell'esercito francese e gli stessi ufficiali costaricani erano addestrati in Francia.\nAnche il principale aeroporto della Costa Rica \u00e8 stato intitolato all'eroe nazionale con il nome di Aeroporto internazionale Juan Santamar\u00eda."}
{"id": "1417110", "revid": "79863105", "url": "https://it.wikipedia.org/wiki?curid=1417110", "title": "Cimatura", "text": "La cimatura \u00e8 un processo di finissaggio tessile che consiste nel taglio della peluria del tessuto su pezze finite. Il taglio del pelo ha scopi differenti, a seconda della superficie su cui viene applicato e dell'altezza a cui il pelo viene tagliato. \nCimatrice.\nLa cimatrice \u00e8 un macchinario dotato di un cilindro rotante fornito di lame a spirale, chiamato maschio, e un coltello di riscontro. Il tessuto viene fatto scorrere nella macchina a 15/30 metri al minuto e le lame del cilindro tagliano la peluria all'altezza programmata, un impianto di aspirazione provvede a raccogliere il pelo tagliato. I cilindri, con un diametro tra 8 e 10 cm possono essere fino a quattro."}
{"id": "1417111", "revid": "1522738", "url": "https://it.wikipedia.org/wiki?curid=1417111", "title": "Naquadriah", "text": ""}
{"id": "1417112", "revid": "197778", "url": "https://it.wikipedia.org/wiki?curid=1417112", "title": "FIGP", "text": ""}
{"id": "1417113", "revid": "767487", "url": "https://it.wikipedia.org/wiki?curid=1417113", "title": "Pine\u017eskij rajon", "text": "Il Pine\u017eskij rajon () \u00e8 un rajon (distretto russo) dell'Oblast' di Arcangelo, in Russia. Il centro amministrativo \u00e8 la citt\u00e0 di Karpogory, con 5.000 abitanti, che dista 800 chilometri da Mosca."}
{"id": "1417124", "revid": "287204", "url": "https://it.wikipedia.org/wiki?curid=1417124", "title": "Aetos (Peloponneso)", "text": "Aetos () \u00e8 un ex comune della Grecia nella periferia del Peloponneso di 3.264 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Trifyllia.\nLocalit\u00e0.\nAetos \u00e8 diviso nelle seguenti comunit\u00e0 (i nomi dei villaggi tra parentesi):"}
{"id": "1417125", "revid": "287204", "url": "https://it.wikipedia.org/wiki?curid=1417125", "title": "Aipeia", "text": "Aipeia () \u00e8 un ex comune della Grecia nella periferia del Peloponneso di 2.574 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Messene."}
{"id": "1417129", "revid": "767487", "url": "https://it.wikipedia.org/wiki?curid=1417129", "title": "John Marshall (medico)", "text": "Collabor\u00f2 a lungo con l'University College di Londra come professore di anatomia, chirurgia e clinica.\nNel 1850 pubblic\u00f2 un importante lavoro comparativo sulle grandi vene dei mammiferi. \u00c8 ricordato anche per l'operazione di exeresi delle vene varicose."}
{"id": "1417130", "revid": "6923", "url": "https://it.wikipedia.org/wiki?curid=1417130", "title": "Tutti i milioni di Paperone", "text": "Tutti i milioni di Paperone \u00e8 una storia a fumetti a episodi della Walt Disney scritta da Fausto Vitaliano e illustrata da vari artisti disneyani.\nLa storia fu inizialmente strutturata in dieci episodi, pubblicati su Topolino dall'17 luglio al 6 novembre 2007 dal n. 2694 al 2710, prima ogni settimana con i primi due episodi, poi ogni due settimane dall'episodio tre fino al nove, con il decimo episodio che usc\u00ec a distanza di una settimana. Nel 2015 la saga fu ampliata con altri quattro episodi, pubblicati con cadenza settimanale Topolino dal n. 3120 al n. 3123. Un quindicesimo episodio \u00e8 apparso sul n. 3160 del 21 giugno 2016. La serie si conclude al ventesimo episodio sul n. 3229 dall'11 ottobre 2017.\nI dieci episodi originari, come la saga de \"La grande caccia alla Numero Uno\", uscirono in occasione del 60\u00ba anniversario dalla creazione del personaggio di Zio Paperone.\nTrama.\nZio Paperone, Paperino, Qui, Quo e Qua sono a casa di Nonna Papera, quando quest'ultima trova e mostra un album fotografico. Zio Paperone lo riconosce: \u00e8 un album contenente le foto che testimoniano il raggiungimento di un nuovo milione da parte del papero multimiliardario. La storia prosegue in ogni episodio con il racconto da parte di Zio Paperone di come ha raggiunto un nuovo milione e come sia stata scattata la foto, fino al racconto del decimo milione, chiudendosi poi con una piccola festa dedicata a quei dieci milioni.\nPersonaggi.\nComprimari.\nNell'undicesimo episodio, proprietario di un'azienda che consegna posta via mare, che all'arrivo di Paperone non guadagna pi\u00f9 niente.\nTrama.\n\"Il mio primo milione\" (2694).\nZio Paperone, Paperino, Qui, Quo e Qua sono a casa di Nonna Papera, quando quest'ultima trova e mostra un album fotografico. Zio Paperone lo riconosce: tutte le foto contenute nell'album sono state scattate al momento del raggiungimento di ogni nuovo milione. A questo punto, fa notare la prima foto, che lo ritrae con un cerotto nel fondoschiena, e inizia a raccontare ai presenti il modo in cui \u00e8 arrivato a quota \"1 milione\".\nPaperone lavorava in una miniera nello Yukon e aveva un rivale, Digger, anche lui in cerca del primo milione: chi dei due lo avesse raggiunto entro l'anno, sarebbe entrato a far parte della L.U.M. (Lista Ufficiale Milionari). Una sera, Paperone, andato in una locanda, era venuto a conoscenza che un tale, \"Jimmy \"Big\" Jinx\", considerato da tutti uno \"iettatore\" lo sarebbe andato a premiare. Le uniche foto disponibili su Jinx lo ritraevano in ombra e per niente riconoscibile in viso, ma si notavano il suo profilo corpulento, i baffi e gli occhiali.\nProprio mentre Paperone ritornava alla miniera, un tipo, che corrispondeva alla descrizione di Jinx, si avvicin\u00f2 a Paperone che, per\u00f2, allarmato dalla cattiva reputazione che incombeva su di lui, scapp\u00f2, senza lasciargli spiegare che egli non era Jinx, bens\u00ec il commesso del negozio in cui Paperone aveva comprato un nuovo piccone, che gli doveva restituire un dollaro. Proprio quel dollaro lo fece diventare milionario. Proprio mentre Paperone stava festeggiando con il \"presidente\" della L.U.M., tutti odono uno scoppio proveniente dalla miniera di Digger: egli, infatti, aveva preparato la dinamite per far saltare in aria la cava di Paperone, ma l'arrivo del vero Jinx aveva fatto esplodere in anticipo il TNT. Nessuno aveva una penna, che serviva a Paperone per firmare l'atto della L.U.M. (tranne Jinx, la cui penna era stata rifiutata da Paperone) e quindi al neomilionario tocco strapparsene una dal fondoschiena e intingerla nello \"sciroppo extra-denso di bacca nana\" con il quale aveva festeggiato poco prima. Questo spiegava il significato della fotografia nell'album.\n\"Il mio secondo milione\" (2695).\nZio Paperone continua a raccontare ai nipotini - che sembrano pi\u00f9 interessati rispetto a Paperino - la sua \"avventura\" milionaria osservando una foto che lo ritrae con una falciatrice. Trasferitosi nel West degli Stati Uniti, subito si accorge della difficolt\u00e0 di comunicare con l'est del paese, quando deve inviare l\u00ec una comunicazione ad un grande costruttore di grattacieli. Infatti la corriera pi\u00f9 rapida avrebbe impiegato una settimana per raggiungere la costa orientale. Il mezzo pi\u00f9 veloce per comunicare restava, quindi, il telegrafo, anche se poco accessibile. Proprio Jones, il telegrafista, fa notare, indirettamente, a Paperone che sarebbe molto utile un collegamento diretto da costa a costa, insomma, la prima ferrovia \"coast-to-coast\". Alcuni esperti, ingaggiati da Paperone, gli propongono di costruire la ferrovia in due tronconi: uno che parta dalla costa orientale e l'altro dalla costa occidentale. Per evitare errori nel percorso, Paperone ingaggia due telegrafisi. Uno \u00e8 proprio Jones, che viene scoperto mentre manda i risultati delle partite di football al collega dell'est. I lavori iniziano e procedono nel migliore dei modi: infatti la traiettoria seguita dai due tronconi \u00e8 quella giusta e Paperone continua a guadagnare, grazie ai passeggeri che comprano il proprio biglietto in anticipo. Ma arrivati pi\u00f9 o meno a met\u00e0 del percorso, viene scoperta una voragine lunga due chilometri e larga quattro, che non permette di finire i lavori. Paperone allora va a restituire di persona i soldi ai suoi ex clienti, ma scopre che quasi tutti avevano comprato il biglietto per vedere la partita di football nella costa opposta. Quindi gli viene la geniale intuizione di costruire nella voragine uno stadio di football, per disputare, definitivamente, una partita tra la maggiore squadra dell'est e la maggiore dell'ovest: le ferrovie sarebbero arrivate direttamente allo stadio, chiamato \"Super Bowl\" (\"Grande \"Scodella, per via della forma). Per chi, invece, non fosse stato interessato al football, Paperone aveva previsto un servizio di \"diligenza-navetta\", a pagamento, per proseguire il viaggio verso la costa. Il denaro ricavato dalla vendita dei biglietti, sia dei treni, che dello stadio, sarebbero serviti a deviare il percorso della ferrovia per unire i due tronconi, rimasti separati, e a raggiungere quota due milioni del patrimonio di Paperone. Quel momento arriv\u00f2 proprio mentre stava staccando uno dei tanti biglietti della grande partita. la foto dell'album era stata scattata quando, tra una finale e l'altra, il campo era diventato una specie di \"giungla\" e Paperone, per non spendere denaro, si era cimentato nel giardinaggio.\n\"Il mio terzo milione\" (2697).\nNel terzo episodio, Zio Paperone mostra ai nipotini una fotografia che lo raffigura mentre tosa una pecora, di nome Wally. A quei tempi Paperone gestiva il primo emporio della sua catena, ma gli affari non andavano nel migliore dei modi. Per puro caso viene a conoscenza del cinematografo, per Paperone un nuovo tipo di business. Aiutato dal commesso Flop, l'emporio viene trasformato in una sala cinematografica, e si procede alla registrazione di un semplice filmato con degli animali al pascolo. Le prime volte il cinema ebbe molto successo, ma dopo un po' la gente si inizi\u00f2 a stancare di vedere il solito film. Un giorno, infatti, Paperone trov\u00f2 la sala completamente vuota e, dopo molti tentativi, decise di girare un nuovo film sui calabroni. Nel frattempo, dei ladri di bestiame (una sorta di Banda Bassotti nell'antichit\u00e0) si erano messi all'opera e, con la scusa di rendere famoso il bestiame con il cinema, avevano rubato le mandrie ad alcuni allevatori e avevano caricato il \"bottino\" su un treno. Ma vedendo che le loro mandrie non erano ancora tornate dopo un'ora, al contrario di ci\u00f2 che era stato promesso, gli allevatori iniziano a pensare a una truffa e vanno a chiedere spiegazioni a Paperone, che viene subito circondato. Ma fortunatamente viene salvato da Flop, che fa vedere ai furiosi un filmato che mostra chiaramente i furfanti a bordo di un treno con le loro mandrie. Infatti Flop si trov\u00f2 davanti a questa scena proprio mentre stava girando il film sui calabroni. Allora, sotto l'ordine di Paperone, Flop va a filmare il treno in corsa, che, per la sua alta velocit\u00e0, deraglia subito dopo. Il vagone contenente il granturco finisce in un geyser, i cui vapori iniziano a scaldarlo, finch\u00e9 non esplode provocando una pioggia di quello che oggi chiameremmo pop corn. Il nuovo film (sul treno in fuga) ha molto successo, forse anche merito dei pop corn, che fanno venire voglia di cinema a chiunque li assaggi. Il terzo milione di Paperone \u00e8 appena arrivato, quando riceve in regalo un gregge di pecore da Archie Sheep, un allevatore di pecore diventato un critico grazie al cinema di Paperone. Quindi ecco spiegato il significato della fotografia. Wally \u00e8 ancora nella fattoria di Nonna Papera, insieme agli altri animali.\n\"Il mio quarto milione\" (2699).\nCome al solito, Zio Paperone mostra ai presenti una fotografia, che lo ritrae in vacanza, sdraiato in spiaggia mentre sorseggia una bevanda. Ai nipoti spiega che in quegli anni si era trasferito in una grande citt\u00e0 e si occupava di costruzioni edili in societ\u00e0 con un certo Wreck, che aveva inventato e brevettato il \"pastone\", un nuovo materiale costituito da sabbia, scarto di farina e cartone pressato e per questo molto economico. Anche se esaltato da Wreck, a Paperone questo materiale non convinceva, dato che i suoi componenti non erano i migliori. Ma la cosa che preoccupava di pi\u00f9 a Paperone era il fatto che erano stati costruiti molti edifici con questo materiale, compresa la Borsa, e tutti presentavano crepe ovunque. Ma quando Paperone chiedeva spiegazioni, Wreck gli diceva che erano semplici movimenti di assestamento. Un giorno di quelli, Paperone assistette a una strana telefonata del socio, che maneggiava cartoline raffiguranti posti esotici, il quale usc\u00ec velocemente subito dopo. Paperone quindi usc\u00ec e come tutti i giorni si rec\u00f2 alla Borsa, che per\u00f2, subito dopo, croll\u00f2, a causa dello scarso materiale usato per la sua costruzione, seguita dal resto del quartiere. Paperone chiese allora a Jones, un banchiere, del suo patrimonio, che purtroppo era stato portato via da Wreck. Il crollo della Borsa fu un duro colpo per la citt\u00e0 e tutti divennero tristi. A questo si attribuirebbe il nome del periodo storico, la Grande depressione. Anche Paperone fu colpito dalla depressione, soprattutto perch\u00e9 aveva perso l'opportunit\u00e0 di diventare quadrimilionario. Ma tramite un appunto che Wreck aveva lasciato distrattamente, riusc\u00ec a capire che era andato in un albergo di Duckapulco (Acapulco) con il suo denaro, dove utilizzava il pastone per fissare alla sabbia gli ombrelloni. Quindi lo raggiunse e lo cattur\u00f2 con il suo schioppo, cedendolo alla polizia locale. Ma questo non bast\u00f2 a recuperare i soldi, che erano stati spesi gi\u00e0 tutti. In preda allo sconfort\u00f2 si adagi\u00f2 sulla sedia a sdraio, ma si mise a piovere, e, non avendo altro che fare, mise a sbattersi la testa contro l'ombrellone, che, anche se era stato fissato con il pastone, non si mosse. Allora, pensando di aver inventato un nuovo materiale, corse da alcuni esperti con l'ombrello, e, assicuratosi della solidit\u00e0 del materiale lo and\u00f2 a brevettare con il nome di cemento armato, perch\u00e9 al momento della scoperta, Paperone era \"armato\" di schioppo. Con l'aiuto del cemento, non solo ricostru\u00ec la Borsa e l'intero quartiere degli affari, ma riusc\u00ec ad arrivare a quota quattro milioni. Wreck fu assunto da Paperone come operaio per ricostruire il suo ufficio gratis, e la vacanza che aveva sospeso fu ripresa dall'ormai plurimilionario.\n\"Il mio ottavo milione\" (2707).\nNel mondo cominciano ad apparire i primi Juke-Box e le prime auto. Paperone incontra un antenato di Archimede con il quale progetta un'auto per vincere un concorso. Purtroppo, l'inventore si dimentica di mettere il motore. Paperone installa quindi un Juke-box a pagamento sul suo pulmino cos\u00ec da guadagnare l'ottavo milione. A distanza di anni, per\u00f2, l'auto viene multata varie volte, e la multa equivale proprio a otto milioncini.\n\"Il mio nono milione\" (2709).\nZio Paperone viene derubato da un suo famelico assistente. Perci\u00f2 ricomincia da capo e guadagna soltanto sedici dollari. La polizia riesce a ritrovare il ladro e a zio Paperone mancano solo sedici dollari per completare il milione e, aggiungendo quello che aveva guadagnato, riesce a raggiungere l'agognata meta.\n\"Il mio decimo milione\" (2710).\nDa qualche giorno Paperone sta avendo sogni che lo aiutano negli affari in Borsa, e ci\u00f2 lo ha reso un genio della finanza. Notando che ormai le sue ricchezze non entrano pi\u00f9 negli scantinati del palazzo in cui vive, decide di costruire un Deposito, dove conservarle. A questo scopo ingaggia dei progettisti, che propongono idee stravaganti, ma non funzionali, e quindi decide di far da s\u00e9, disegnando quel che sar\u00e0 il deposito in cui vivr\u00e0.\nOgni giorno va a mangiare nel suo ristorante preferito, \"Il Borlotto\", dove Bean, il cuoco, cucina ottimi fagioli a poco prezzo, anche se un giorno, Paperone sente che la qualit\u00e0 \u00e8 cambiata. Il giorno dopo, infatti, dopo essersi svegliato bruscamente, inizia a perdere denaro, a seguito di scelte sbagliate in Borsa. Durante un incubo, in cui compaiono coloro i quali saranno i suoi nemici, Paperone viene consigliato da un se stesso su cosa fare in borsa, anche se poi si scoprir\u00e0 che era Rockerduck con una maschera e l'indomani, Paperone scopre che ha perso tutta la sua fortuna.\nQuando va ad avvisare Bean che non potr\u00e0 permettersi pi\u00f9 i suoi piatti, il cuoco gli rivela che non aveva pi\u00f9 comprato i fagioli che piacevano a Paperone, a causa del loro prezzo. A questo punto della storia Paperone ricollega tutto quello che era successo: i fagioli gli provocavano sogni premonitori, ma quando era venuto a mancare l'alimento, aveva iniziato ad avere incubi. Tuttavia, Paperone scopre che i fagioli \"magici\", \"Fasula Limited\", erano una sua coltivazione. Da allora gli affari riprendono a gonfie vele, e Paperone decide di andare a fare una foto davanti a \"Il Borlotto\", proprio quando ha appena guadagnato i suoi primi dieci milioni. Alla fine del racconto di Paperone, Nonna Papera gli porta una torta da lei preparata con dieci candeline, e improvvisamente arrivano anche tutti i maggiori personaggi Disney che abitano a Paperopoli. Inoltre annuncia la sua volont\u00e0 a pubblicare la sua autobiografia, \"Paperone si nasce o si diventa\".\n\"Il mio undicesimo milione\" (3120).\nPaperone diventa postino e consegna la posta con l'aereo ad Iceblok, vicino al Circolo Polare Artico. Con questo lavoro per\u00f2 non guadagna molto, perci\u00f2 torna in patria e il suo aereo finisce tra le mani di Snail, il suo antagonista alla consegna della posta. Tornato a Paperopoli, si mise a vendere ghiaccioli. Ne vendette cos\u00ec tanti da guadagnare un milione di dollari!\n\"Il mio ventesimo milione\" (3229).\nPaperone convoca parenti, amici e conoscenti in un teatro di sua propriet\u00e0 per raccontare la storia di come ha ottenuto il suo ventesimo milione. In realt\u00e0, come mostrato nella prima diapositiva, il ventesimo milione non \u00e8 mai stato ufficialmente guadagnato a causa di una truffa subita. Paperone spiega che dopo aver guadagnato il suo diciannovesimo milione si \u00e8 dedicato all'attivit\u00e0 di conferenziere, specializzato in consigli finanziari.\nAiutato dal suo fedele segretario Tray, Paperone inizia una serie di mille conferenze in giro per il paese, ognuna con cento partecipanti che dovevano versare una quota di iscrizione di dieci dollari. In totale, al termine delle conferenze Paperone avrebbe dovuto guadagnare un milione. Purtroppo nell'ultima conferenza un partecipante con un imbroglio non versa la quota di iscrizione, lasciando cos\u00ec il ricco papero a dieci dollari dal traguardo. Paperone si mette alla ricerca del truffatore, lasciando il suo segretario con la promessa di pagargli lo stipendio una volta ottenuta la quota mancante. Nonostante le ricerche accurate, Paperone non riesce a trovare il colpevole di cui conosce solamente il nome J. Red di Duck Rock.\nA questo punto Paperone interrompe il racconto e dichiara che lo scroccone non \u00e8 altro che Rockerduck, dato che J. Red di Duck Rock \u00e8 l'anagramma del suo nome. Rockerduck ammette di essere lui il colpevole e versa a Paperone i famosi dieci dollari diventati per\u00f2 una cifra astronomica a causa degli interessi maturati. Mentre Paperone festeggia, dal pubblico salta fuori il suo ex-segretario Tray che esige il pagamento dello stipendio arretrato, anch'esso diventato una cifra enorme a causa degli interessi. La storia si chiude con Paperino che chiede se il libro dei milioni possa dirsi definitivamente concluso, e Paperone che dichiara che ha un secondo libro intitolato \"Tutti i miliardi di Paperone\".\nTutti i milioni di Paperone Definitive Collection.\nDall'ottobre 2014 Panini Comics ha cominciato a riproporre la saga di Tutti i milioni di Paperone nella collana \"Disney Definitive Collection\", in volumi monografici che raccolgono quattro storie l'uno."}
{"id": "1417144", "revid": "547034", "url": "https://it.wikipedia.org/wiki?curid=1417144", "title": "SkyscraperCity", "text": "SkyscraperCity \u00e8 un sito web basato su un forum originariamente focalizzato sulla costruzione di grattacieli e sullo sviluppo urbano oltre alla loro relativa discussione. \u00c8 nato ufficialmente l'11 settembre 2002, con la fusione di alcuni forum e siti web preesistenti gestiti da comunit\u00e0 di utenti di differenti nazioni.\nAttualmente tratta di tutti gli argomenti che hanno a che fare con il mondo delle costruzioni dalle opere a verde passando per l'architettura fino alle infrastrutture stradali e ferroviarie; oltre ad un forum internazionale ce n'\u00e8 uno per quasi ogni stato del mondo.\nIl sito \u00e8 supportato da vBulletin, un sistema di gestione forum creato da Jelsoft Enterprises. Alcune delle caratteristiche del sito sono rappresentate da un concorso settimanale di foto ritraenti paesaggi urbani, diversi sondaggi e una lista degli skyline pi\u00f9 significativi del mondo. Il motto di SkyscraperCity \u00e8 \"In urbanity we trust\" (gioco di parole significante sia \"Noi crediamo nel vivere/sviluppo urbano\" che \"Noi crediamo nelle maniere cortesi\").\nSecondo il sistema di rilevamento di Alexa nel giugno 2011 il forum \u00e8 tra il 1600 e il 1500 sito pi\u00f9 visitato al mondo."}
{"id": "1417156", "revid": "287204", "url": "https://it.wikipedia.org/wiki?curid=1417156", "title": "Kal\u0101m", "text": "Il termine arabo kal\u0101m () di per s\u00e9 significa \"parola, discorso, linguaggio\". L'espressione \"\u02bfilm al-kal\u0101m\" () nella cultura islamica indica tuttavia la conoscenza relativa al \"kal\u0101m All\u0101h\" (Parola di Dio) - equivalente al \"Logos\" o al \"Verbo\" evangelico - riferendosi quindi alla teologia speculativa.\nStudio della Parola divina.\nDal momento che Dio (Allah) fa conoscere la Sua volont\u00e0 (che s'identifica col Bene) soltanto tramite la Rivelazione - in mancanza della quale l'umanit\u00e0 non avrebbe alcuna possibilit\u00e0 di orientarsi, fidando nei suoi soli fallibili sensi e nella sua limitata intelligenza - quanto detto da Dio nel Corano assume un valore fondamentale. Studiare cio\u00e8 la Parola divina significa conoscerLo, sia pure nei soli aspetti che sono stati fatti oggetto della Rivelazione.\nTale approccio non sempre \u00e8 condiviso dai mistici che privilegiano invece un rapporto \"personale\" con Dio, un'ascesi progressiva che mira a fare riconfluire il proprio Essere apparente nell'Unico davvero esistente.\nIl fatto che il Corano sia sempre stato definito \"parola di Dio\" ha condotto a un durissimo confronto (non sempre rimasto sul piano puramente teorico) sulla createzza del testo sacro islamico. Da un punto di vista eminentemente storico tutto portava a credere che esso fosse stato creato da Dio per gli uomini in un dato momento storico dell'esistenza dell'umanit\u00e0, ma contro la tesi della \"createzza\" coranica (asserita ad esempio, come marca fondamentale delle proprie riflessioni teologiche, dal Mutazilismo), si mossero tanto Ahmad ibn Hanbal, quanto Abu al-Hasan al-Ash'ari. Essi sostennero infatti che, proprio perch\u00e9 \"parola di Dio\", il Corano non poteva essere che eterno \"a parte ante\", dal momento che sarebbe stato inammissibile che un attributo divino fosse creato dall'Essere stesso cui quell'attributo pertiene ontologicamente.\nVarr\u00e0 la pena osservare come una simile riflessione fosse stata gi\u00e0 fatta dall'Ebraismo che, infatti, nei \"Midrashim\" (commenti) al libro del \"Genesi\", affermava che \"prima che fosse creato il mondo\" furono create sette cose, tra cui la Torah e il Tempio, sulla scorta della frase \u00ab\"Il Signore mi ebbe con s\u00e9 al principio dei suoi atti, prima di fare alcuna delle sue opere pi\u00f9 antiche\" (Proverbi, 8:22-30)\u00bb.\nI \"mutakallim\u016bn\", vale a dire i teologi, sono considerati fra gli esponenti di punta dei \"dotti di scienze religiosi\" (\"\u02bfulam\u0101\u02be \u02bful\u016bm al-d\u012bn\" ), unitamente ai giurisperiti (\"fuqah\u0101\u02be\" ), ma spesso in polemico contrasto con i filosofi, per la convinzione di questi ultimi che Dio si potesse in parte conoscere anche con lo strumento della ragione umana da Lui elargita all'umanit\u00e0, asserendo in definitiva l'esistenza di una sorta di \"teologia naturale\".\nI teologi si sono anticamente divisi in due gruppi: i dogmatici e i \"mutakallim\u016bn\".\nIl \"kal\u0101m\" \u00e8 costituito dal \"Daq\u012bq al-kal\u0101m\", nel quale vengono discusse le propriet\u00e0 della natura e dal \"Jal\u012bl al-kal\u0101m\", che invece prevede indagini teologiche e metafisiche.\nTra i pi\u00f9 importanti pensatori e teologi islamici, che contribuirono alla stesura e alla revisione delle tematiche concernenti il \"kal\u0101m\", si annoverano Ibn Hazm (933-1063), che fu considerato un innovatore, al-Ghaz\u0101l\u012b (1058-1111), che \u00e8 stato uno dei pi\u00f9 influenti pensatori islamici di tutti i tempi.\nAlla fine dell'XI secolo, una disputa incorsa fra i teologi, a causa di opinioni divergenti sugli attributi divini, sollev\u00f2 una serie di accuse reciproche di miscredenza, mettendo in serio pericolo la ripresa degli studi e dell'insegnamento del \"kal\u0101m\".\nSviluppi storici.\nStoricamente la prima riflessione teologica sorse gi\u00e0 nel VII secolo intorno al problema del rapporto tra fede e opere in ordine alla salvezza e alla giustificazione, dando luogo a un'accesa polemica tra i kharijiti, che sostenevano che il peccatore perde lo status di credente ed \u00e8 dannato, e tutti gli altri secondo i quali invece un simile giudizio non spettava agli uomini bens\u00ec solo a Dio e dovesse perci\u00f2 essere differito al momento del finale rendiconto (da \"irj\u0101\u02be\" = \"differimento\", costoro furono poi chiamati \"murgiti\").\nUn altro grande tema di discussione riguard\u00f2 la fisionomia di Dio, che determin\u00f2 l'emergere di una corrente antropomorfista (sulla base di passi coranici che descrivono Allah come un grande re celeste, che siede sul trono, vede, ascolta ecc.) e di un'altra che, all'opposto, negava qualsiasi possibilit\u00e0 di attribuire a Dio tratti umani e sosteneva di conseguenza l'interpretazione allegorica di detti passi.\nUna terza questione accese gli animi, quella dei limiti del qadar divino ossia dell'\"attivit\u00e0 decretante\" di Allah che, secondo concezioni estreme, eserciterebbe una \"costrizione\" (\"jabr\") su tutto il creato in ogni suo aspetto e giungerebbe perci\u00f2 a vanificare qualsiasi margine di libert\u00e0 umana (da cui la corrente omonima \"jabrita\", in sostanza predestinazionista); la posizione opposta, che fa salvo invece un qualche margine di libert\u00e0 individuale e sostiene di conseguenza il libero arbitrio, prese il nome di qadarita.\nA partire dal IX secolo si forma la grande scuola dei mu'taziliti che, anche avvalendosi dei nuovi strumenti della dialettica (pervenuti attraverso le diffuse traduzioni dal greco di testi di scienza e filosofia a partire dall'VIII sec.), svilupperanno in una riflessione pi\u00f9 organica e sistematica alcune tesi di matrice qadarita e rifletteranno a fondo sul concetto centrale di taw\u1e25\u012bd (\"unit\u00e0\" divina); pi\u00f9 tardi si former\u00e0 la scuola degli Ash'ariti, che dal X sec. prender\u00e0 il sopravvento, in parte mediando con correnti pi\u00f9 tradizionaliste e conservatrici sensibili al lascito jabrita e che si coaguleranno nell'indirizzo dell'Hanbalismo, ferocemente avverso alla \"scienza straniera\" dei filosofi ellenizzanti e ai teologi di indirizzo dialettico; un'ulteriore scuola, quella dei maturiditi si svilupper\u00e0 nei territori pi\u00f9 orientali, ispirandosi in parte al lascito mu'tazilita.\nBibliografia.\nNon esiste molto in italiano sull'argomento. Una sintesi, di ottima fattura, \u00e8 leggibile negli ampi capitoli dedicati alla teologia islamica in:\nDizionari di termini religiosi e teologici:\nPer approfondire. \nTrattazioni classiche:\nTrattazioni pi\u00f9 recenti:"}
{"id": "1417158", "revid": "124679808", "url": "https://it.wikipedia.org/wiki?curid=1417158", "title": "Anselmo III da Rho", "text": "Biografia.\nPass\u00f2 pi\u00f9 di un anno dalla morte del suo predecessore, Tedaldo, quando il 1\u00ba luglio 1086 venne eletto un nuovo arcivescovo, Anselmo, della famiglia dei \"da Rho\", appartenente quindi all'aristocrazia capitaneale (un suo parente, Arnaldo da Rho, nel 1075 aveva ucciso il patarino Erlembaldo). L'elezione di Anselmo segnava la vittoria della fazione conservatrice, che si opponeva alla cosiddetta riforma gregoriana, vista come una imposizione dall'esterno e un arrogarsi, da parte del papa, di poteri che tradizionalmente questi non aveva mai avuto.\nTrasgredendo le direttive romane, Anselmo ricevette l'investitura dall'imperatore Enrico IV, ma tra i suoi suffraganei ne trov\u00f2 soltanto uno che accett\u00f2 di ordinarlo vescovo. Anselmo fu l'ultimo arcivescovo di Milano a ricevere l'investitura dall'imperatore (procedura che garantiva alla Chiesa milanese una indipendenza dalla Sede romana): Papa Vittore III, in segno di protesta, rifiut\u00f2 di consegnargli il pallio. In effetti, uno dei cardini della riforma gregoriana era proprio il controllo, esercitato da parte di Roma, sulla scelta dei vescovi.\nNonostante gli inizi travagliati del suo episcopato, tuttavia, Anselmo III fu colui che riusc\u00ec, dopo pi\u00f9 di dieci anni di scisma, a riportare la Chiesa di Milano all'unit\u00e0 con Roma. Dopo la morte di Vittore III, infatti, nel 1088 si arriv\u00f2 all'elezione di un nuovo papa, un monaco cluniacense che scelse il nome di Urbano II. Il mondo cluniacense era vicino anche ai vescovi filo-imperiali e nella lotta per le investiture tentava di proporre mediazioni tra le due posizioni contrapposte: Urbano II, in effetti, dimostrava grande fermezza nei confronti dei principi della Riforma, ma a differenza di papa Gregorio VII fu molto pi\u00f9 elastico nella loro applicazione. Soprattutto, Urbano II era seriamente intenzionato a rispettare e ristabilire l'autorit\u00e0 dei vescovi. La riforma della Chiesa veniva cos\u00ec affidata alla gerarchia, e ci\u00f2 metteva in crisi i movimenti pi\u00f9 fanatici, come la Pataria di Arialdo ed Erlembaldo. Fu in questo contesto che matur\u00f2 la composizione dello scisma milanese.\nIl vescovo Anselmo venne ufficialmente deposto da un legato pontificio, si ritir\u00f2 in un monastero, e quindi venne invitato dal papa stesso a tornare alla sua sede episcopale \"per l'utilit\u00e0 della Chiesa\". Anselmo si riappacific\u00f2 cos\u00ec con Urbano II, dal quale ricevette anche il pallio di metropolita. Urbano II agiva cos\u00ec per recuperare consenso in una citt\u00e0 come Milano, vitale per la Chiesa, dato che per esempio a Ravenna e ad Aquileia c'erano vescovi decisamente filo-imperiali.\nL'agire del papa, che lanciava ponti verso gli avversari della Pataria, dest\u00f2 non poco sconcerto nei patarini stessi. Cominciavano cos\u00ec a cambiare gli schieramenti a Milano:non pi\u00f9\"patarini (filoromani)\"contro\"avversari della Pataria (antiromani)\",bens\u00ec:\"patarini intransigenti delusi dalla politica papale + ex avversari della Pataria difensori della tradizione ambrosiana (entrambi antiromani)\"contro\"patarini moderati + ex avversari della Pataria preoccupati dell'ordine pubblico (entrambi filoromani)\".\nL'azione di Urbano II fin\u00ec cos\u00ec per indebolire un movimento che aspirava ad essere \"popolare\" come la Pataria.\nForse anche in segno di gratitudine verso Urbano, Anselmo support\u00f2 il monachesimo cluniacense. Nel suo primo anno di governo, fond\u00f2 il monastero femminile cluniacense di Cant\u00f9. Nel 1093, abol\u00ec i suoi diritti feudali sulla chiesa di Santa Maria in Calvenzano (oggi in comune di Vizzolo Predabissi), la don\u00f2 ai monaci di Cluny a condizione che questi vi costruissero un piccolo monastero: veniva cos\u00ec stabilito il primo priorato cluniacense nella diocesi di Milano.\nNello stesso anno 1093, nonostante una certa contrariet\u00e0 da parte della popolazione milanese, Anselmo incoron\u00f2 Re d'Italia Corrado, figlio di Enrico IV, prima a Monza e poi anche a Milano: Corrado si era dissociato dalla politica intransigentemente anti-romana del padre e si era avvicinato ad Urbano II.\nAnselmo mor\u00ec nel 1093, e fu sepolto nella chiesa di San Nazaro in Brolo."}
{"id": "1417164", "revid": "365417", "url": "https://it.wikipedia.org/wiki?curid=1417164", "title": "Foot Ball Club Torino 1909-1910", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1909-1910."}
{"id": "1417170", "revid": "1242447", "url": "https://it.wikipedia.org/wiki?curid=1417170", "title": "DDR-Oberliga 1984-1985", "text": "L'edizione 1984-85 della DDR-Oberliga \u00e8 stato il trentottesimo campionato calcistico di massimo livello in Germania Est.\nAvvenimenti.\nIl torneo, iniziato il 18 agosto 1984, vide all'avvio le due protagoniste nella lotta al vertice di quel periodo, la e la Dinamo Berlino, comandare la classifica restando appaiate a punteggio pieno per cinque turni. Alla sesta giornata la Dinamo Berlino assunse il comando della classifica mantenendo il punteggio pieno fino all'ottava giornata, in cui la squadra sub\u00ec la sua prima sconfitta stagionale favorendo il sorpasso della Dinamo Dresda. Nel turno successivo la Dinamo Berlino riusc\u00ec a riagganciare i rivali. Nelle ultime due giornate del girone di andata la Dinamo Dresda, finora imbattuta, totalizz\u00f2 un solo punto favorendo il sorpasso dei rivali di Berlino che conclusero a +2 sulla seconda.\nIl girone di ritorno fu una passerella per la Dinamo Berlino che si port\u00f2 a +3 alla quindicesima giornata e a +6 alla ventiduesima: grazie a questo vantaggio il risultato dello scontro diretto giovato alla ventitreesima (2-1 per la Dinamo Dresda) non influ\u00ec in maniera rilevante sulla classifica dato che la Dinamo Berlino totalizz\u00f2 punteggio pieno nelle ultime tre giornate, assicurandosi il titolo con una giornata di anticipo grazie ad una roboante vittoria (8-0) contro un Motor Suhl gi\u00e0 retrocesso.\nIn \"zona UEFA\" il Wismut Aue pot\u00e9 beneficiare del posto lasciato libero dalla , vincitrice della coppa nazionale. A fondo classifica il Motor Suhl non seppe rimediare al pessimo girone di andata (in cui ottenne un solo punto) totalizzando quattro punti dopo il giro di boa. Ad accompagnare la squadra in DDR-Liga fu il Sachsen Lipsia, arresosi all'ultima giornata."}
{"id": "1417174", "revid": "124679912", "url": "https://it.wikipedia.org/wiki?curid=1417174", "title": "Arnolfo III di Milano", "text": "Resse l'Arcidiocesi di Milano dalla sua elezione il 6 dicembre 1093 fino alla sua morte nel 1097.\nBiografia.\nArnolfo era membro di una famiglia di capitanei: la sua famiglia era venuta in contatto con la Pataria (avevano avuto delle transazioni economiche con il prete patarino intransigente Liprando).\nArnolfo venne eletto a succedere all'arcivescovo Anselmo III solo due giorni dopo la morte di quest'ultimo. Ricevette l'investitura del potere secolare dal re d'Italia Corrado di Lorena (figlio di Enrico IV ma, a differenza del padre, disposto a un accordo con il papa), ma fino al 1095 non riusc\u00ec a trovare dei vescovi che fossero disposti ad ordinarlo e che non fossero scomunicati. Alla fine si fece ordinare da alcuni vescovi tedeschi che erano giunti a Piacenza per il concilio: Timo di Salisburgo, Ulderico di Passavia e Gebardo III di Z\u00e4hringen di Costanza, tutti e tre, naturalmente, sostenitori della riforma gregoriana.\nSembra probabile che Arnolfo provenisse anch'egli da ambienti patarini, forse addirittura radicali. Attraverso la sua elasticit\u00e0 di comportamento, in quel periodo papa Urbano II stava ottenendo che i princ\u00edpi della riforma gregoriana, depurati dalle esagerazioni del passato, fossero accettati anche da alcune alte sfere della gerarchia ecclesiastica come gli arcivescovi di Milano e di Pisa (questa stessa politica di Urbano non port\u00f2 risultati, invece, con l'arcivescovo di Ravenna n\u00e9 con il patriarca di Aquileia Ulrico di Eppenstein, che rimasero decisamente filo-imperiali).\nArnolfo fu quindi un entusiastico riformatore, avversario dell'imperatore Enrico IV; con Anselmo III e Anselmo IV, fu uno dei tre arcivescovi milanesi decisamente schierati con il papa contro l'imperatore al tempo della lotta per le investiture.\nArnolfo stesso partecip\u00f2 al Concilio di Piacenza del 1095. Dal 6 al 26 maggio dello stesso anno papa Urbano II, in viaggio verso la Francia, si ferm\u00f2 a Milano dove, insieme all'arcivescovo Arnolfo, trasfer\u00ec il cadavere del comandante patarino Erlembaldo nella chiesa di San Dionigi: di fatto si tratt\u00f2 di una canonizzazione del principale collaboratore di \"Arialdo martire\".\nDi ritorno dalla Francia, nel 1096, Urbano II si ferm\u00f2 nuovamente a Milano, e nella cattedrale estiva di Santa Tecla esort\u00f2 i Milanesi a partecipare alla Prima Crociata, bandita nell'Appello di Clermont.\nDi Arnolfo sopravvivono solo due documenti ufficiali da lui emanati.\nDurante l'episcopato di Arnolfo ci furono anche alcuni momenti di confusione. Egli stesso non riusc\u00ec ad evitare che alcuni fanatici (illetterati e neanche preti), citando in maniera distorta un discorso di Urbano II, occupassero alcune chiese di Milano. Questo gruppo di personaggi (non patarini!), capeggiati dall'astutissimo Nazario Muricola, divent\u00f2 un vero e proprio gruppo di pressione nella Chiesa ambrosiana, tanto che lo stesso arcivescovo Arnolfo, che si era scontrato con loro, ormai anziano dovette lasciare la citt\u00e0. Arnolfo mor\u00ec nel monastero di San Pietro al Monte, sopra Civate, dove fu sepolto."}
{"id": "1417175", "revid": "73843", "url": "https://it.wikipedia.org/wiki?curid=1417175", "title": "Analisi delle sollecitazioni", "text": "Analisi delle sollecitazioni o analisi delle tensioni (in inglese, \"stress analysis\") \u00e8 una disciplina ingegneristica che valuta lo stato tensionale in materiali e strutture soggetti a forze o carichi applicati in modo statico o dinamico (in sistemi statici lineari, l'analisi pu\u00f2 essere equivalentemente mirata alla determinazione delle deformazioni al posto delle tensioni).\nObiettivi.\nLo scopo dell'analisi \u00e8 in genere di determinare se gli elementi o la collezione di elementi, cui ci si riferisce con il termine \"struttura\", possono resistere con sicurezza alle forze assegnate. Ci\u00f2 \u00e8 conseguito quando le tensioni prodotte dalle forze applicate sono inferiori ai valori limiti di tensione (in trazione e compressione o a fatica) che il materiale \u00e8 capace di sopportare, tenendo conto ordinariamente nella pratica tecnica di un opportuno coefficiente di sicurezza.\nIl termine analisi delle tensioni \u00e8 anche riferito ai metodi matematici o computazionali atti a prevedere lo stato di sollecitazioni in strutture ancora in fase di progetto.\nL'analisi delle sollecitazioni pu\u00f2 anche essere eseguita mediante l'applicazione di forze su una struttura esistente e determinando le tensioni/sollecitazioni prodotte facendo uso di sensori, ma in tal caso \u00e8 pi\u00f9 propriamente riferita come \"test\" (distruttivo o non distruttivo) della struttura. In tal caso, l'applicazione controllata del carico statico o dinamico necessita l'uso di apparati speciali, come gallerie del vento, meccanismi idraulici, o semplicemente di pesi.\nQuando le forze sono applicate, o si prevedono applicate, in modo ripetitivo, allora quasi tutti i materiali conseguiranno lo stato di rottura o collasso a livelli di tensioni inferiori che in altre diverse condizioni. L'analisi delle tensioni sotto tali condizioni di carico ciclico \u00e8 detta \"analisi a fatica\". Tale tipo di analisi \u00e8 molto spesso applicate alle strutture di tipo aeronautico.\nTrasferimento del carico.\nLa valutazione dei carichi e delle sollecitazioni dentro le strutture ha lo scopo di individuare i percorsi di trasferimento del carico. I carichi sono trasferiti attraverso contatto fisico tra le varie parti componenti e dentro la struttura. In strutture semplici, il percorso di trasferimento pu\u00f2 essere individuato in modo intuitivo. Per strutture pi\u00f9 complesse, tale lavoro richiede l'uso di strumenti pi\u00f9 complessi di analisi, sia di tipo teorico della meccanica dei solidi sia computazionali (metodologie numeriche di analisi). Tra questi ultimi \u00e8 incluso il metodo agli elementi finiti.\nL'oggetto dell'analisi \u00e8 la determinazione della tensione critica o massima in ogni parte della struttura, e confrontarle con la condizione limite (di snervamento, o rottura, o fatica) del materiale."}
{"id": "1417177", "revid": "1342360", "url": "https://it.wikipedia.org/wiki?curid=1417177", "title": "DDR-Oberliga 1983-1984", "text": "L'edizione 1983-84 della DDR-Oberliga \u00e8 stato il trentasettesimo campionato di massimo livello in Germania Est.\nAvvenimenti.\nIl torneo, iniziato il 13 agosto 1983, vide subito una squadra sola in testa alla classifica, il Magdeburgo. La squadra condusse la graduatoria per due giornate, finch\u00e9 la sua prima sconfitta stagionale contro la lasci\u00f2 via libera al Lokomotive Lipsia. Al settimo turno and\u00f2 a formarsi un gruppo in testa costituito da Magdeburgo, Lokmotive Lipsia, Dinamo Berlino e Dinamo Dresda. Sconfiggendo nettamente (5-0) il Carl Zeiss Jena, i campioni in carica uscirono dal gruppo ma si fecero subito risucchiare dal gruppo a causa di una sconfitta nello scontro diretto con il Magdeburgo.\nLa Dinamo Berlino riprese la vetta della graduatoria all'ultima giornata del girone di andata, sconfiggendo nello scontro diretto il Lokomotive Lipsia e approfittando di un pareggio del Magdeburgo. Il club della capitale mantenne il vantaggio di due punti sulla Dinamo Dresda fino alla diciottesima giornata, in cui furono sconfitti a Francoforte sull'Oder dal Vorw\u00e4rts. Le due squadre proseguirono a braccetto per due giornate finch\u00e9 la Dinamo Berlino riprese definitivamente il comando della classifica. Superato per 4-2 lo scontro diretto giocato a due giornate dal termine, la Dinamo Berlino ipotec\u00f2 il suo sesto titolo consecutivo che arriv\u00f2 al turno successivo sconfiggendo in trasferta l'Hallescher per 5-4.\nLa vittoria in coppa nazionale della Dinamo Dresda lasci\u00f2 un posto libero in \"zona UEFA\", di cui usufru\u00ec il Vorw\u00e4rts Francoforte. L'Hallescher, perdendo contro la Dinamo Berlino, retrocesse in DDR-Liga con una giornata di anticipo mentre l' venne sconfitto dal Chemie Lipsia nello spareggio retrocessione."}
{"id": "1417178", "revid": "767487", "url": "https://it.wikipedia.org/wiki?curid=1417178", "title": "Lechin\u021ba", "text": "Lechin\u021ba \u00e8 un comune della Romania di 6.114 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 7 villaggi: Bungard, Chirale\u0219, Lechin\u021ba, S\u00e2ngeorzu Nou, S\u00e2niacob, \u021aig\u0103u, Verme\u0219. Il pi\u00f9 importante \u00e8 Chirales, sede di un castello ungherese non tanto tempo fa e abitato anche da sassoni prima delle guerre mondiali, dei quali rimangono le maestose case in stile gotico e la chiesa evangelica. "}
{"id": "1417179", "revid": "287204", "url": "https://it.wikipedia.org/wiki?curid=1417179", "title": "Lechinta", "text": ""}
{"id": "1417185", "revid": "767487", "url": "https://it.wikipedia.org/wiki?curid=1417185", "title": "DDR-Oberliga 1982-1983", "text": "L'edizione 1982-83 della DDR-Oberliga \u00e8 stato il trentaseiesimo campionato calcistico di massimo livello in Germania Est.\nAvvenimenti.\nIl torneo prese avvio il 21 agosto 1982: con tre turni a punteggio pieno i campioni in carica della Dinamo Berlino si portarono subito in vetta alla classifica, per poi incappare in una serie di tre pareggi consecutivi che lasciarono il via libera al Carl Zeiss Jena. Riguadagnata la vetta della classifica all'ottava giornata, la Dinamo Berlino dette il via alla fuga: dopo aver concluso il girone di andata con tre punti di vantaggio sul Lokomotive Lipsia, la capolista, grazie anche ai risultati favorevoli negli scontri diretti, aument\u00f2 notevolmente il distacco sulle altre concorrenti arrivando a quattro giornate dal termine con dieci punti di vantaggio sulla seconda classificata, il Carl Zeiss Jena.\nPi\u00f9 aspra fu la lotta per i posti in \"zona UEFA\": se il Carl Zeiss Jena e il Vorw\u00e4rts Francoforte riuscirono a strappare il biglietto per l'Europa con una giornata di anticipo, il Lokomotive Lipsia dovette subire il ritorno del Rot-Wei\u00df Erfurt che fu per\u00f2 sfavorito dalla peggior differenza reti nei confronti degli avversari. A fondo classifica retrocesse con un turno di anticipo il Chemie B\u00f6hlen, che accompagn\u00f2 in DDR-Liga il Sachsenring Zwickau, da tempo giacente sul fondo."}
{"id": "1417190", "revid": "119982", "url": "https://it.wikipedia.org/wiki?curid=1417190", "title": "Antonveneta", "text": ""}
{"id": "1417191", "revid": "767487", "url": "https://it.wikipedia.org/wiki?curid=1417191", "title": "Livezile (Bistri\u021ba-N\u0103s\u0103ud)", "text": "Livezile, fino al 1968 \"Iad\", (in ungherese \"J\u00e1d\", in tedesco \"Jaad\") \u00e8 un comune della Romania di 4.600 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 5 villaggi: Cu\u0219ma, Dorolea, Dumbrava, Livezile, Valea Poenii."}
{"id": "1417192", "revid": "110157", "url": "https://it.wikipedia.org/wiki?curid=1417192", "title": "Federazione Italiana Gioco Poker", "text": "La Federazione Italiana Gioco Poker, abbreviata F.I.G.P., fondata a Udine il 5 luglio 2006 da Claudio Pagano e Isidoro Alampi, ha l'obiettivo di promuovere e diffondere il poker sportivo, tramite l'aggregazione di societ\u00e0 ed associazioni le quali praticano in Italia questo sport senza fini di lucro nelle sue diverse specialit\u00e0 e nel rispetto delle leggi italiane.\nLa diffusione del Poker Sportivo in Italia.\nLa Federazione Italiana Gioco Poker comincia a diffondere il gioco su tutto il territorio attraverso la formazione di associazioni sportive che, nel rispetto della normativa vigente, organizzano il gioco su autorizzazione degli organi di Pubblica Sicurezza con i quali, su precisa disposizione della FIGP stessa, mantengono continui e costanti rapporti di collaborazione. Nascono quindi i primi eventi di carattere nazionale presso le case da gioco che, dopo anni di decadenza, cominciano a vedere l'afflusso di migliaia di giocatori, in crescita esponenziale che, da tutta Italia, convergono presso Sanremo, Venezia, Campione d'Italia e Saint Vincent, dove si tengono le tappe del primo Campionato Italiano di Poker organizzato dalla Federazione e manifestazioni di carattere internazionale.\nIl primo campione italiano di poker, Fabrizio \"Biccio\" Ascari, viene eletto nel dicembre 2006, a seguito della finale nazionale disputata presso il Casin\u00f2 di Sanremo.\nA fine 2006 sono gi\u00e0 pi\u00f9 di 200 le Associazione sportive diffuse in tutto il Paese, che raccolgono oltre 10.000 tesserati. La FIGP crea quindi le strutture territoriali deputate alla gestione sportiva del movimento, indicando in un primo tempo dei delegati regionali in attesa delle assemblee elettive per i comitati regionali. Vengono organizzati i primi corsi per istruttori arbitrali dei diversi livelli previsti in ambito nazionale. FIGP d\u00e0 il patrocinio ai primi corsi di perfezionamento tecnico sul gioco, tenuti dai migliori giocatori italiani a livello internazionale.\nNel 2007, continuando l'espansione eccezionale e considerato il successo che il gioco riscuote presso la popolazione nazionale di ogni et\u00e0, fascia sociale e di reddito, il poker sportivo diventa quel fenomeno aggregativo e di massa che lo fa assurgere sempre pi\u00f9 spesso agli onori della cronaca non pi\u00f9 per le rare occasioni di illegalit\u00e0 riscontrate quanto per il vero e proprio \u201cfenomeno del momento\u201d. Prendono il via le prime trasmissioni televisive sia a livello locale che sui principali network nazionali. La FIGP quindi, comincia il dialogo con il CONI e il Ministero dell'interno, al fine di fornire al settore le giuste regole onde prevenire derive illegali dovute ad una espansione che avrebbe potuto divenire incontrollata causando problemi di ordine pubblico. N\u00e9 il CONI, n\u00e9 il Ministero degli Interni, pur riconoscendo la diffusione e la sostanziale legalit\u00e0 del gioco, hanno inteso intervenire, rimbalzandosi le rispettive responsabilit\u00e0 in attesa di un intervento legislativo preciso.\nLa stagione associativa 2007/2008 vede oltre 500 Associazioni affiliate e pi\u00f9 di 30.000 tesserati. Il Campionato Italiano diventa stagionale (2007/2008). Si disputa a cavallo dell'anno solare, per terminare a fine primavera nell'ottica della partecipazione della Nazionale Italiana, ai Campionati Mondiali di Poker (World Series of Poker) che si tengono con cadenza annuale a Las Vegas. Il Campionato Italiano 2007/2008 si disputa a livello territoriale, partendo dalla fase regionale che vede la disputa di 8 tappe a classifica per la selezione dei finalisti nazionali. L'edizione 2007/2008 vede la partecipazione a livello locale di oltre 8000 giocatori che portano alla finale nazionale del giugno 2008 con l'assegnazione del titolo di Campione Italiano ad Adolfo Rendina. La prima Nazionale Italiana di Poker, composta da 10 rappresentanti, partecipa alle WSOP 2008 suscitando vivi apprezzamenti in tutto il movimento internazionale.\nLa stagione sportiva 2008/2009 raggiunge il culmine di espansione del movimento del poker sportivo, con oltre 1000 associazioni affiliate e pi\u00f9 di 50.000 tesserati. Il Campionato Italiano 2008/2009 viene disputato partendo dal club di appartenenza dove si svolgono le prime 8 tappe di qualificazione seguite dalla fase regionale, su 4 tappe e dalla finale nazionale che elegge il Campione Italiano, Giuseppe Cefal\u00f9, e la Nazionale di Poker per le WSOP del 2009.\nCon la crescita del fenomeno, cominciano a riscontrarsi casi di diverse interpretazioni della Legge da parte di singole Questure: se il Questore di Lecce autorizza in forma scritta e pubblica lo svolgimento del gioco, quello di Campobasso lo vieta in analoga forma. La FIGP promuoveva quindi ricorsi alla magistratura amministrativa regionale e al Consiglio di Stato che culminavano nell'ordinanza del 21 ottobre 2008, nella quale il CDS, sentito il parere del Ministero degli Interni, accoglieva il ricorso avverso all'inserimento nella tabella dei giochi proibiti del \u201cpoker sportivo\u201d. Secondo la relazione presentata dal Ministero degli Interni a seguito di richiesta del Consiglio di Stato, veniva stimata la presenza sul territorio nazionale di oltre 2000 circoli che praticavano il poker sportivo, pi\u00f9 di un milione di giocatori. Il 29 luglio 2009, entrava in vigore la Legge Comunitaria 2008, che in aggiunta ad alcune norme contenute nel Decreto pro-Abruzzo apportava un sostanziale cambiamento alla normativa del poker. Per il settore online veniva inserito il \u201ccash game\u201d quindi, oltre alla modalit\u00e0 torneo veniva normato ed accettato come skill games il gioco \u201cper soldi\u201d che consentiva ai giocatori di scommettere sulla mano singola e non pi\u00f9 solo sul torneo. Per il settore Live, nominato come gioco \u201cnon a distanza\u201d, si prevedeva la competenza statale attraverso l'intervento dei concessionari di Stato, norme economiche stringenti e dispendiose in rapporto all'assenza del fine di lucro e si rimandava ad apposito regolamento emanato da AAMS.\nLa FIGP, pur non concordando completamente col dettato normativo ma ritenendo comunque indispensabile la regolamentazione del settore, apriva un tavolo tecnico con AAMS al fine di contribuire alla stesura del regolamento attuativo, presentando la propria proposta accolta con favore da AAMS, che prevedeva la suddivisione del settore live in una parte commerciale/economica sotto controllo diretto dei concessionari di Stato e una parte prettamente sportiva riservata all'ambito associazionistico, che prevedeva il riconoscimento del CONI e il finanziamento allo sport. Il 9/9/2009, il Ministero degli Interni diramava una circolare a tutte le Questure invitando i questori a \u201cnon pi\u00f9 tollerare\u201d qualsiasi manifestazione territoriale di poker sportivo in nessuna forma, in attesa della pubblicazione da parte di AAMS, del regolamento attuativo della Legge Comunitaria 2008. Il giorno stesso, la FIGP in nome della correttezza istituzionale e dei principi di assoluta legalit\u00e0 che ha sempre dimostrato e preteso dai propri associati, interrompeva le attivit\u00e0 sportive nazionali e indicava la sospensione delle attivit\u00e0 ai propri circoli, pur mantenendo livelli minimi di pratica sportiva, volti a non disperdere il lavoro fatto e mantenere comunque il livello di preparazione dei propri giocatori onde consentire comunque la partecipazione alle manifestazioni estere e ai campionati nazionali di categoria disputati sotto egida ASI.\nL'anno 2010 trascorreva fra ripetute promesse dei massimi organi dirigenti di AAMS che prevedevano la pubblicazione del regolamento prima a gennaio, poi a giugno, poi a settembre, senza mai tradurre in fatti i fiumi di parole spesi sul poker live. Nel frattempo, la maggior parte delle associazioni che avevano ridotto l'attivit\u00e0, anche a seguito di sentenze favorevoli al gioco espresse dalla magistratura amministrativa, riprendevano a pieno l'attivit\u00e0 sportiva, cominciando ad operare in piena autonomia visto il completo caos normativo del settore. Nel giugno 2010, la IMSA (International Mind Sport Association) membro ufficiale di Sport Accord che annovera il Bridge, la Dama, gli Scacchi e il Go, riconosceva il poker quale sport della mente associato, concedendo alla IFP (\"International Federation of Poker\") il ruolo di osservatore all'interno di IMSA. FIGP, in contatto con IFP fin dall'atto della sua fondazione, avviava i contatti per l'adesione.\nL'anno 2011 trascorreva ancora in attesa dei pronunciamenti dei Monopoli di Stato, quando nel novembre una sentenza della Corte di Cassazione che dichiarava il poker live, gioco lecito anche in mancanza della regolamentazione prevista. Il decreto \u201cMilleproroghe\u201d di fine 2011, prorogava l'emissione del regolamento attuativo al 30 giugno 2012. FIGP quindi, emetteva un comunicato stampa nel quale si sottolineava la Sentenza della Corte di Cassazione e si indicava nel 30 giugno 2012, l'ultima concessione di credito ad AAMS per l'emissione del regolamento attuativo e quindi dei bandi per le concessioni di gioco.\nNel giugno 2012 l'emissione del regolamento veniva ulteriormente prorogata al gennaio 2013. Con comunicato stampa del 1\u00ba luglio 2012 FIGP annunciava la piena ripresa delle attivit\u00e0 sportive con la disputa del Campionato Italiano 2012-2013 allo scopo di ridare la giusta dimensione sportiva al movimento nazionale.\nIl cammino verso il riconoscimento di Disciplina Sportiva Associata al CONI.\nNel marzo 2013 sono ripresi i contatti con CONI per le procedure di riconoscimento DSA. Nel maggio 2013 FIGP entra a far parte della IFP. Nell'ottobre 2013 il CONI comunica di aver sospeso la domanda di riconoscimento di FIGP in attesa del completamento dell'iter Internazionale (che avverr\u00e0 nel maggio 2014) quando FIGP diventer\u00e0 la Federazione di riferimento per la disciplina in Italia.\nLa sede legale della Federazione \u00e8 presso Roma.\nLa Federazione presenta quattro commissioni: Regolamenti, Eventi, Tesseramenti, Campionati Italiani.\nGli organi territoriali della Federazione sono costituiti in forma di \"Comitati Regionali\", vera struttura portante di tutto il movimento federale che godono di autonomia tecnico-amministrativa per la gestione del livello di competenza.\nLa F.I.G.P inoltre istituisce scuole di \"dealer\" (mazzieri-impiegati) e per direttori di gara per la gestione dei suoi tavoli.\nL'attuale presidente \u00e8 il dott. Isidoro Alampi."}
{"id": "1417195", "revid": "767487", "url": "https://it.wikipedia.org/wiki?curid=1417195", "title": "Invisible (film)", "text": "Invisible (\"The Invisible\") \u00e8 un film del 2007 diretto da David S. Goyer, remake di un film svedese intitolato \"Den Osynlige\".\nTrama.\nNick Powell \u00e8 all'ultimo anno di liceo e, aspirante scrittore, decide di partire per Londra all'indomani del diploma per frequentare una prestigiosa universit\u00e0 all'insaputa della madre che, vedova da qualche anno, aveva programmato il suo futuro in ogni particolare. Nick non sembra voler bene a sua madre, troppo distaccata sia verso di lui che verso la morte del marito.\nIl miglior amico di Nick, Pete Egan, viene spesso trattato male da Annie Newton, un'adolescente emarginata a cui Pete deve dei soldi. Lei e il fratello minore Victor vivono con il padre e la matrigna ai margini della periferia. Cercando di difendere Pete, Nick tenta di negoziare con Annie pagando il debito dell'amico, ma lei lo caccia in malo modo. Nick la compatisce e Annie gli si scaraventa addosso, facendo finire entrambi dal preside.\nAnnie passa le sue giornate a commettere crimini assieme al fidanzato, Marcus. Una notte, mentre Marcus sta rubando un'auto, Annie vede una vetrina di gioielli e decide di fracassarla per rubarne il contenuto. I due scappano e poco dopo Marcus la rimprovera per quella pericolosa iniziativa. Il mattino seguente Marcus esorta Annie a lasciargli la borsa con i gioielli rubati, ma lei si rifiuta e, ignorando le parole di Marcus, va via portandosi dietro il bottino. Marcus, arrabbiato, decide allora di darle una lezione denunciandola alla polizia. La ragazza viene arrestata, ma subito viene rilasciata per mancanza di prove e, tornata in libert\u00e0, decide di vendicarsi. Annie si convince che a denunciarla sia stato Pete, cos\u00ec lo fa pestare costringendolo ad ammettere la sua colpa. Pete, consapevole che la ragazza non si sarebbe convinta della sua innocenza, trova come unica soluzione quella di denunciare l'amico Nick, sicuro che fosse sul volo per Londra. Ma Nick non \u00e8 mai partito per rimorso nei confronti della madre. Annie lo trova e, dopo averlo fatto pestare a sangue, gli assesta un ultimo calcio che gli fa battere la testa su un sasso. Credendolo morto, i ragazzi lo trascinano in mezzo al bosco e lo gettano in un tombino.\nCon suo stupore Nick si ritrova in una sorta di limbo tra la vita e la morte. Capisce di non essere ancora morto e che deve trovare un modo per far ritrovare il suo corpo prima che sia troppo tardi. Ma nessuno pu\u00f2 vederlo o sentirlo. L'unica persona che in qualche modo riesce a percepirlo \u00e8 Annie.\nMarcus viene a sapere dell'accaduto e, essendo in libert\u00e0 vigilata e temendo di essere coinvolto nella faccenda, si fa dire da Pete dov'\u00e8 il corpo del ragazzo. I due cos\u00ec lo spostano ai piedi di una diga, in modo da rendere impossibile il ritrovamento. Nel frattempo Annie penetra in casa di Nick e scopre di essere molto pi\u00f9 simile a lui di quanto non pensasse. Convinta, non senza fatica, che Nick era ancora vivo, Annie cerca di salvare il ragazzo. Si reca, perci\u00f2, nel bosco dove aveva deposto il corpo per poi scoprire, sgomenta, che il corpo non c'era pi\u00f9. Un indizio la porta da Pete e con le minacce lo induce a rivelarle il nome del vero artefice dell'occultamento. Pete le fa il nome di Marcus, approfittando del momento per raccontarle la verit\u00e0 sulla sua innocenza e su quella di Nick. Devastato dal rimorso per aver provocato la morte del migliore amico, Pete decide di prendere numerose pillole che, mescolate all'alcol, lo inducono al coma. Ora, anche lui in limbo tra la vita e la morte, pu\u00f2 finalmente vedere Nick, il quale si fa svelare la nuova posizione del suo corpo. Nel frattempo i genitori di Pete scoprono l'accaduto e portano il figlio in ospedale.\nAnnie va da Marcus e, dopo aver scoperto che era stato lui a denunciarla, minaccia di ucciderlo se questi non le avesse rivelato l'ubicazione del corpo. Marcus rivela il nascondiglio, ma subito dopo spara ad Annie ad un fianco. La ragazza gli spara di rimando ferendolo gravemente.\nColpita al ventre Annie chiama la polizia e rivela loro la posizione del corpo. Gli agenti sanno che \u00e8 una corsa contro il tempo, perch\u00e9 a minuti la diga sarebbe stata aperta e l'acqua avrebbe trascinato Nick a valle. Giunti in tempo il corpo viene recuperato in fretta e portato subito in ospedale, ancora in bilico tra la vita e la morte. Annie fugge dalla scena del ritrovamento, ma viene indotta da Nick a raggiungerlo in ospedale. Qui si scontra con la madre di Nick che la aggredisce verbalmente, ma Annie, attraverso Nick, rivela alla donna quanto il figlio le voglia bene. Convince la donna a farla entrare nella stanza dove si trova Nick e l\u00ec gli parla e gli domanda scusa. Nick si sveglia e la ringrazia per avergli salvato la vita. Distesa accanto a lui ed esanime per aver perso una grande quantit\u00e0 di sangue, Annie muore.\nDiversi mesi dopo Nick incontra il piccolo fratello di Annie, Victor, intento a far volare un aeroplano radiocomandato da un punto alto del parco dove Annie gli aveva promesso di portarlo. Nick gli propone di salutare la sorella attraverso un messaggio scritto sulle ali del velivolo e si fa dettare da Victor il messaggio che semplicemente \u00e8 \"HEY ANNIE\"."}
{"id": "1417196", "revid": "1342360", "url": "https://it.wikipedia.org/wiki?curid=1417196", "title": "DDR-Oberliga 1981-1982", "text": "L'edizione 1981-82 della DDR-Oberliga \u00e8 stato il trentacinquesimo campionato calcistico di massimo livello in Germania Est.\nAvvenimenti.\nLa data dell'inizio del campionato fu fissata al 22 agosto 1981: gi\u00e0 dopo due giornate nessuna squadra, eccetto il Rot-Wei\u00df Erfurt poteva vantare punteggio pieno. La squadra fu subito raggiunta da un gruppo includente Dinamo Berlino, Carl Zeiss Jena e Magdeburgo: fu quest'ultima squadra a staccarsi progressivamente e ad assumere il comando alla quinta giornata per poi essere raggiunto di nuovo dal Carl Zeiss Jena, che dopo tre giornate si ritrov\u00f2 solo al comando. Il primato della squadra dur\u00f2 tuttavia una sola giornata: tra il nono e il dodicesimo turno si alternarono in vetta Magdeburgo e Dinamo Berlino con quest'ultima squadra che al giro di boa si trov\u00f2 con tre punti di vantaggio sul Magdeburgo.\nIl girone di ritorno fu un assolo della Dinamo Berlino, la quale riusc\u00ec a gestire il proprio vantaggio e ad allungare verso la fine del torneo fino ad arrivare, a tre giornate dal termine a +7 dal Lokomotive Lipsia e dal Carl Zeiss Jena, vantaggio sufficiente per la vittoria del quarto titolo consecutivo. I verdetti per la lotta in \"zona UEFA\" (che vide cinque squadre raggruppate in tre punti) si decisero all'ultima giornata: grazie alla vittoria in coppa nazionale della si qualificarono Lokomotive Lipsia, Vorw\u00e4rts Francoforte e Carl Zeiss Jena, quest'ultimo raggiunto all'ultima giornata da Magdeburgo ma qualificato grazie alla miglior differenza reti. In zona retrocessione caddero invece in DDR-Liga con una giornata di anticipo l'Energie Cottbus e l'esordiente Chemie Buna Schkopau."}
{"id": "1417200", "revid": "287204", "url": "https://it.wikipedia.org/wiki?curid=1417200", "title": "Anello raschiaolio", "text": "Lanello raschiaolio \u00e8 un anello metallico aperto e appiattito, situato attorno alla testa del pistone con la funzione di raccogliere l'olio precedentemente portato sulla superficie del cilindro e rimandarlo nel circuito del lubrificante. Questa operazione \u00e8 molto importante, poich\u00e9 altrimenti vi sarebbe un notevole spreco ed inoltre si creerebbero residui sulla parete del cilindro.\nTali anelli sono presenti nei motori a quattro tempi e nelle apparecchiature con un funzionamento analogo e analoga lubrificazione, come i compressori dell'aria.\nPosizione e forma.\nGli anelli sono inseriti in apposite sedi ricavate nella parte alta del pistone, ma al di sotto delle fasce elastiche (o segmenti), perch\u00e9 altrimenti viene meno la funzione di queste ultime.\nHanno una forma ad anello aperto, esattamente come le fasce elastiche, per consentire l'inserimento nelle sedi del pistone. Esiste un caso particolare (moto Honda), con la NR 500 nel motomondiale e la NR 750 omologata per uso stradale (comprata solo dai musei) dove, essendo i pistoni ovali, i raschiaolio e le fasce hanno a loro volta tale forma.\nLa sezione degli anelli raschiaolio \u00e8 a \"\"C\", dove la parte destra della \"C\"\" \u00e8 a contatto con il cilindro, mentre la parte sinistra \u00e8 a contatto con la sede nel pistone. Gli anelli hanno dei fori che mettono in comunicazione la parte esterna con quella interna; la sede dell'anello nel pistone ha a sua volta una serie di fori che permettono il versamento dell'olio raccolto all'interno del pistone e da l\u00ec nel circuito.\nFunzione.\nDurante il movimento discendente del pistone, l'anello \"raschia\" il velo d'olio trasportandolo in basso; l'olio che entra nel cavo dell'anello attraverso i fori viene versato attraverso il pistone."}
{"id": "1417201", "revid": "116532005", "url": "https://it.wikipedia.org/wiki?curid=1417201", "title": "Wietzendorf", "text": "Wietzendorf \u00e8 un comune di 4.102 abitanti della Bassa Sassonia, in Germania.\nAppartiene al circondario dell'Heide (targa HK).\nStoria.\nA poca distanza dall'abitato si trovava il campo di concentramento nazista Oflag 83.\nNel 1943, dopo l'armistizio dell'8 settembre, viene internato come prigioniero nel \"lager\" anche il professore italiano Matteo Fantasia, e tale esperienza sar\u00e0 raccontata e pubblicata nei suoi \"Racconti della prigionia\". Anche Gianrico Tedeschi vi venne internato.\nNello stesso periodo, venne internato in questo campo anche l'Ufficiale di fanteria Torquato Fantini, poeta ed autore italiano.\nNel dopoguerra, a met\u00e0 strada verso il villaggio di Becklingen, venne costruito un cimitero di guerra per i militari alleati."}
{"id": "1417202", "revid": "197778", "url": "https://it.wikipedia.org/wiki?curid=1417202", "title": "F.I.G.P.", "text": ""}
{"id": "1417203", "revid": "1776051", "url": "https://it.wikipedia.org/wiki?curid=1417203", "title": "Lunca Ilvei", "text": "Lunca Ilvei \u00e8 un comune della Romania di 3.280 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania."}
{"id": "1417204", "revid": "188323", "url": "https://it.wikipedia.org/wiki?curid=1417204", "title": "Raschiaolio", "text": ""}
{"id": "1417206", "revid": "123469146", "url": "https://it.wikipedia.org/wiki?curid=1417206", "title": "Jean Santeuil", "text": "Jean Santeuil \u00e8 un romanzo giovanile incompiuto di Marcel Proust, scritto tra il 1895 e il 1901, pubblicato solamente postumo nel 1952 compilando una moltitudine di fogli e frammenti ritrovati. Il racconto dell'apprendistato estetico e amoroso del protagonista Jean, chiaro \"alter ego\" dell'autore, costituisce, come lo defin\u00ec Gianfranco Contini, il \u00abcartone preparatorio\u00bb di \u00c0 la recherche du temps perdu.\nGenesi dell'opera.\n\"Jean Santeuil\" \u00e8 costruito attraverso un'operazione di montaggio di scene e quadri indipendenti e in s\u00e9 conchiusi, dove Proust d\u00e0 forma a una soggettivit\u00e0 esasperata, ricondotta a motivi autobiografici. Ci sono gi\u00e0, in nuce o in filigrana, molti personaggi della futura \"Recherche\".\nNel gennaio 1898, essendo impegnato nella famosa petizione apparsa sul giornale L'Aurore a sostegno dell'innocenza di Alfred Dreyfus, condannato per tradimento ai lavori forzati all'Isola del Diavolo, Proust conobbe, poco tempo dopo, il tenente colonnello Georges Picquart. Ne rimase affascinato. Quando egli fu arrestato, Marcel riusc\u00ec a fargli giungere in cella, alla fortezza di Mont-Val\u00e9rien, una copia del suo libro \"I piaceri e i giorni\". Durante il processo per diffamazione intentato contro lo scrittore \u00c9mile Zola, a causa del suo famoso J'accuse, Proust fu uno spettatore fisso e attento alle sedute; arriv\u00f2 addirittura fornito di panini e thermos pieno di caff\u00e8, per non perdere neanche un'udienza. Trasporter\u00e0 i suoi sentimenti e le sue emozioni di quei giorni proprio nel romanzo \"Jean Santeuil\", che da tempo andava scrivendo. Ecco la descrizione dell'arrivo del generale de Boisdeffre al tribunale: \nEd ecco l'idolo di Proust, Picquart: \n\"Jean Santeuil\" giunge infine alla comprensione della bellezza segreta della sua vita e del suo legame con i genitori.\nRitrovamento e pubblicazione postuma.\nNel 1952 uno studioso, Bernard de Fallois, rinviene, in un armadio della nipote di Marcel Proust, un manoscritto costituito da fogli sparsi e quaderni che riordinati verranno pubblicati come romanzo giovanile postumo (circa 700 pagine, ridotte nella prima ed. a stampa francese in 342 pp.) dal titolo aggiunto dal curatore e ormai divenuto imprescindibile di \"Jean Santeuil\". Proust infatti aveva iniziato questo lavoro nel 1895 e dopo sei anni, insoddisfatto, lo aveva buttato nell'armadio.\nL'uscita del libro in Francia presso Gallimard, con introduzione di Andr\u00e9 Maurois, suscit\u00f2 subito grande interesse, al quale seguirono diversi interventi critici, tra i primi uno di Claude Mauriac che spiegava meglio in quali condizioni fosse stato ritrovato il manoscritto, cio\u00e8 per buona parte su fogli sparsi e non ordinati e per piccola parte su un unico quaderno. La divisione in 92 capitoli \u00e8 in gran parte dovuta a Proust e in piccola parte al de Fallois, che ne ha aggiunto i titoli laddove mancavano. Si suppone che la stesura sia avvenuta dal settembre 1895 all'agosto 1897, con aggiunte fino alla fine del 1899 e un breve capitolo dopo il 1901, quando pare che l'autore ci stesse ripensando e volesse riprendere a scriverlo. Una nuova edizione, a cura di Pierre Clarac, usc\u00ec nel 1971 presso la collana \"Biblioth\u00e8que de la Pl\u00e9iade\", a cui ha fatto seguito un'ulteriore edizione nella collana \"Quarto\" con note aggiunte di Jean-Yves Tadi\u00e9 (Gallimard, 2001), dove i 92 capitoli della prima ed. sono ridotti a 12.\nDopo questo tentativo di costruire un'opera originale, Proust aveva dedicato sei anni alla traduzione e al commento di due opere dell'inglese John Ruskin (esteta e storico dell'arte), e solo al termine di questo tormentato periodo (in cui avvenne la morte dei suoi genitori) aveva ripreso fiducia nelle proprie capacit\u00e0 artistiche.\nLa critica letteraria appare concorde nel ritenere che \"Jean Santeuil\" non riveli aspetti proustiani sconosciuti ma che sia di grande aiuto a comprendere meglio quello che la \"Recherche\" ha proposto alla nostra meditazione.\nScrive Jean Rousset: \"Se il Proust di \"Jean Santeuil\" ha gi\u00e0 in mano i dati fondamentali per la sua opera, perch\u00e9 si \u00e8 scoraggiato ed ha abbandonato questo manoscritto? Perch\u00e9 l'esperienza pi\u00f9 intensa, pi\u00f9 originale, per indispensabile che sia, non \u00e8 sufficiente di per s\u00e9 a costruire un'opera. Incapace di costruire, e d'integrare organicamente arte e memoria, Proust compone solo un mosaico, il romanzo fallito di una vocazione fallita. In questo libro troppo autobiografico non riesce ad operare la separazione, le \"metamorfosi\" che pure egli sa \"necessarie ... tra la vita di uno scrittore e la sua opera, tra realt\u00e0 ed arte\"\".\nEccone alcuni estratti dal libro, nella traduzione di Franco Fortini:"}
{"id": "1417207", "revid": "125804066", "url": "https://it.wikipedia.org/wiki?curid=1417207", "title": "DDR-Oberliga 1980-1981", "text": "L'edizione 1980-81 della DDR-Oberliga \u00e8 stato il trentaquattresimo campionato di massimo livello in Germania Est.\nAvvenimenti.\nL'avvio di torneo, la cui prima giornata fu disputata il 23 agosto 1980, vide il Carl Zeiss Jena vincere le prime sei gare. All'ottava giornata usc\u00ec dal guscio la Dinamo Berlino, che raggiunse la capolista al turno successivo assieme alla . Nel gruppo si intromise il Magdeburgo, che prese il comando della classifica all'undicesima giornata. Al turno successivo pass\u00f2 in testa la Dinamo Berlino, che per\u00f2 concluse il girone di andata a pari punti con Magdeburgo e Dinamo Dresda.\nIl girone di ritorno inizi\u00f2 con quattro squadre a pari punti al vertice della classifica, essendosi aggregata al gruppo anche la Dinamo Dresda. Nel giro di due giornate il gruppo si disgreg\u00f2 lasciando sola in testa la Dinamo Berlino: da l\u00ec inizi\u00f2 un testa a testa con il Magdeburgo che culmin\u00f2 con lo scontro diretto alla diciottesima giornata. Il club della capitale prevalse per 4-2 dando il via alla fuga, tallonato da Magdeburgo e Carl Zeiss Jena. Quest'ultima squadra riusc\u00ec in particolare a portarsi a -1 sulla capolista con lo scontro diretto ancora da giocare. Il risultato finale, 2-1 per la Dinamo Berlino, consegn\u00f2 alla squadra il suo terzo titolo consecutivo. In \"zona UEFA\" i verdetti furono decisi con una giornata di anticipo e videro accedere al palcoscenico europeo Carl Zeiss Jena, Magdeburgo e Dinamo Dresda.\nA fondo classifica, la vittoria all'ultima giornata contro la Dinamo Dresda non fece evitare la retrocessione allo Stahl Riesa, in DDR-Liga assieme al Chemie B\u00f6hlen, condannato dalla sconfitta all'ultimo turno contro l'Hallescher."}
{"id": "1417208", "revid": "11949066", "url": "https://it.wikipedia.org/wiki?curid=1417208", "title": "Alexej Nikolaevic Tolstoj", "text": ""}
{"id": "1417209", "revid": "1573940", "url": "https://it.wikipedia.org/wiki?curid=1417209", "title": "Bitis caudalis", "text": "La vipera cornuta del Sudafrica (Bitis caudalis ()) \u00e8 un serpente della famiglia dei Viperidi.\nDescrizione.\nPu\u00f2 essere grigia, marrone, rossiccia o arancione, con un corno sopra ciascun occhio. La testa \u00e8 di forma triangolare, come quella della vipera comune. Il corpo piatto e le squame scabrose le permettono di insabbiarsi facilmente quando vuole sfuggire alla calura o nascondersi. Per attraversare terreni sabbiosi adotta un'andatura particolare, nota come \"torsione laterale\".\nBiologia.\nVa a caccia di sera tentando di attrarre le prede contraendo le estremit\u00e0 della coda. Quando la preda (solitamente animali di dimensioni ridotte) \u00e8 abbastanza vicina, la vipera cornuta la morde iniettandole il veleno che la paralizza e la ingoia intera come fanno tutte le altre vipere."}
{"id": "1417210", "revid": "121956025", "url": "https://it.wikipedia.org/wiki?curid=1417210", "title": "Stalag 327", "text": "Lo Stalag 327 \u00e8 uno Stalag che si trova nei pressi di Neribka a Przemy\u015bl nella Polonia sud orientale. Questo fu attivo dal dicembre del 1942 al luglio del 1944.\nQui vennero internati i soldati italiani dopo l'8 settembre 1943 (IMI). Il campo fu evacuato intorno al gennaio 1944 con l'avvicinarsi delle truppe sovietiche.\nIl comando del campo di Neribka e Pikulice era in mano di un capitano delle SS, il Lagerf\u00fchrer Reyner."}
{"id": "1417214", "revid": "1342360", "url": "https://it.wikipedia.org/wiki?curid=1417214", "title": "DDR-Oberliga 1979-1980", "text": "L'edizione 1979-80 della DDR-Oberliga \u00e8 stato il trentatreesimo campionato calcistico di massimo livello in Germania Est.\nAvvenimenti.\nIl campionato vide la riconferma della Dinamo Berlino al vertice della classifica: il verdetto finale fu deciso all'ultima giornata (giocata il 10 maggio 1980) che proponeva lo scontro diretto tra le due concorrenti alla vittoria finale, la , in vetta alla classifica sin dalla quarta giornata, e la Dinamo Berlino, rimasta finora ad inseguire la capolista. Il match termin\u00f2 con la vittoria di misura del club di Berlino, che and\u00f2 a vincere il suo secondo titolo nazionale consecutivo.\nPer questa stagione fu allargata la \"zona UEFA\" a tre squadre: a beneficiare di tale avvenimento fu soprattutto il neopromosso Vorw\u00e4rts Francoforte, che occup\u00f2 il posto lasciato libero dal Carl Zeiss Jena, vincitore della coppa nazionale e qualificato in Coppa delle Coppe. Il club di Francoforte sull'Oder si assicur\u00f2 il posto all'ultima giornata, sconfiggendo un pericolante Union Berlino: tale risultato decret\u00f2 la retrocessione del club della capitale (sorpassato da un Rot-Wei\u00df Erfurt vincitore su uno Zwickau ormai privo di obiettivi da raggiungere) che accompagn\u00f2 in DDR-Liga un Chemie Lipsia gi\u00e0 retrocesso."}
{"id": "1417215", "revid": "1915330", "url": "https://it.wikipedia.org/wiki?curid=1417215", "title": "Lythrypnus dalli", "text": "Lythrypnus dalli, comunemente conosciuto come gobide della Catalina, \u00e8 un piccolo pesce marino appartenente alla famiglia Gobiidae, sottofamiglia Gobiinae.\nDistribuzione e habitat.\n\u00c8 diffuso lungo le acque della costa americana del Pacifico, dalla California al Messico. Abita le acque costiere rocciose, preferendo gli anfratti, tra 0 e -70 m.\nDescrizione.\nIl corpo \u00e8 allungato, piuttosto compresso ai fianchi. La testa \u00e8 grossa, la bocca grande provvista di denti. Le pinne pettorali sono ampie e arrotondate. Possiede due pinne dorsali. La prima \u00e8 alta e arrotondata, la seconda bassa e allungata. Le altre pinne sono corte. Il maschio presenta una pinna dorsale pi\u00f9 ampia della femmina. La livrea \u00e8 molto appariscente: il fondo \u00e8 rosso vivo, la testa presenta una macchia azzurro elettrico, che sul dorso si allunga dando origine a 2 delle 4 linee verticali che attraversano i fianchi del pesce. Le pinne sono rossastre tendenti al trasparente. \nRaggiunge una lunghezza massima di 6,4 cm.\nRiproduzione.\nQuesto pesce \u00e8 ermafrodita, presentando entrambi i caratteri sessuali, ma avendone sviluppato solo uno. La riproduzione avviene tra marzo ad agosto. Le uova sono deposte nelle pareti degli anfratti rocciosi. Il maschio monta la guardia fino alla schiusa.\nAcquariofilia.\nIl gobide di Catalina \u00e8 un pesce ricercato dagli acquariofili, in quanto le sue dimensioni contenute ne fanno un ottimo ospite dei Nano-Reef."}
{"id": "1417217", "revid": "124837508", "url": "https://it.wikipedia.org/wiki?curid=1417217", "title": "Anselmo IV da Bovisio", "text": "Resse l'Arcidiocesi di Milano dal 3 novembre 1097 fino alla morte. Nel contesto della cosiddetta Crociata del 1101, nell'anno 1100-1101 guid\u00f2 una spedizione diretta nel Regno di Gerusalemme. In questa spedizione fallimentare partecip\u00f2 un contingente lombardo e Anselmo stesso trov\u00f2 la morte.\nBiografia.\nAnselmo IV: \"l'uomo di Roma\" oppure l'arcivescovo del compromesso?\nNon sappiamo molto di Anselmo prima che diventasse arcivescovo.\nSecondo le cronache di Galvano Fiamma, egli sarebbe nato a Bovisio, figlio di un valvassore. Era prevosto della basilica di San Lorenzo quando, nel 1097, sarebbe stato eletto vescovo di Brescia e poco pi\u00f9 tardi arcivescovo di Milano.\nSecondo Landolfo Iuniore, il candidato favorito all'arcidiocesi era un tale Landolfo da Baggio, ma costui fu costretto alla fuga da un'insurrezione popolare. A questo punto una parte della nobilt\u00e0 e dell'alto clero, supportati dal legato papale Arimanno da Gavardo elessero Anselmo arcivescovo, anche se costui era \"homo simplex\" (forse nel senso che non aveva ancora ricevuto l'ordine del presbiterato anche se era \"praepositus\" di San Lorenzo). Poich\u00e9 non si trovarono almeno tre suffraganei per l'ordinazione episcopale, Anselmo fu ordinato da vescovi estranei alla provincia ecclesiastica milanese.\nA lungo, la storiografia ha visto in Anselmo IV da Bovisio l'arcivescovo mandato dal papato dopo la composizione dello scisma tra Milano e Roma. Lo stesso Landolfo Iuniore sembra confermare questa interpretazione quando fa capire che \"l'agente\" del papa in Italia settentrionale, Arimanno da Gavardo, era intervenuto nella elezione di Anselmo: Arimanno sarebbe stato contrario alla nomina di Landolfo e avrebbe scelto Anselmo.\nEppure qualcosa non quadra. Arimanno non aveva molta stima di Anselmo, Landolfo Iuniore riporta che Arimanno definiva Anselmo \"\u00abepiscopus lurdus populo stulto\u00bb\" (\"un vescovo zotico per un popolo stupido\"). Inoltre, sembra che nella elezione di Anselmo abbia giocato un ruolo importante soprattutto il gruppo di Nazario Muricola: nei suoi ultimi anni di episcopato, l'anziano Arnolfo di Porta Orientale non era riuscito ad evitare che alcuni chierici e anche laici, illetterati, capeggiati appunto dal chierico Nazario Muricola, occupassero alcune chiese di Milano (a partire da quella di San Romano, di fianco all'attuale chiesa di San Babila) e diventassero un vero e proprio gruppo di pressione nella Chiesa ambrosiana. Sembra che il gruppo di Muricola sia riuscito addirittura ad imporre Anselmo IV come arcivescovo e che Arimanno abbia dovuto accettare la situazione.\nArimanno era un uomo di papa Urbano II, ma era anche un uomo di fiducia di Matilde di Canossa. Probabilmente egli fece trattative tra le diverse parti in causa: i filoromani, il gruppo di Muricola, i vassalli di Matilde (dai primi documenti del Comune di Milano, risalenti a quel periodo, intuiamo che un ruolo importante in citt\u00e0 era giocato da un tale Arialdo da Melegnano, che era anche vassallo di Matilde di Canossa).\nPrete Liprando, vecchio patarino intransigente, era contrario alla elezione di Anselmo, ma ormai la sua opposizione avrebbe avuto scarsi effetti: il legame tra la Pataria e Roma si era gi\u00e0 spezzato di fronte alla delusione dei patarini per la politica papale, che preferiva riconciliarsi con le gerarchie ecclesiastiche locali piuttosto che rincorrere l'ideale di un clero del tutto povero e \"perfetto\".\nI tre anni di episcopato milanese.\nAnselmo IV non fu arcivescovo per molto tempo, solo dal 1097 al 1100, quando part\u00ec per la crociata.\nIn definitiva, egli si dimostr\u00f2 ben superiore alle scarse attese di chi lo aveva eletto.\nNel 1097, quindi durante l'episcopato di Anselmo, abbiamo per la prima volta una attestazione dell'esistenza di un comune a Milano. A Milano il comune nasce da personaggi vicini all'arcivescovo, \"cives\" non nobili, che quando il ruolo arcivescovile aveva perso prestigio (ai tempi di Guido da Velate e dello scontro con la Pataria) avevano cominciato a prendere in mano il governo cittadino.\nAnselmo IV, come Ariberto da Intimiano, agiva a favore dello sviluppo anche economico di Milano, ma non pi\u00f9 come unico detentore del potere, piuttosto entrando in dialogo con la societ\u00e0 laica milanese, che si era data una istituzione stabile: il comune. Intorno all'arcivescovo si stabiliva cos\u00ec una nuova unit\u00e0 della citt\u00e0: nuova perch\u00e9 chiudeva un periodo di contrasti e di divisioni, ma nuova anche perch\u00e9 era una unit\u00e0 diversa da quella che c'era stata diversi decenni prima, al tempo di Ariberto.\nNel suo episcopato, quindi, Anselmo si mise fin dall'inizio in un'ottica di riforma ecclesiastica. Il papa stesso gli aveva dato direttive ben precise per coordinare le forze di parte romana nell'Italia del Nord (Enrico IV era tornato in Germania e quindi si poteva passare al contrattacco).\nAnselmo sent\u00ec molto come suo compito quello di risolvere i dissensi e le tensioni interne alla Chiesa e alla societ\u00e0 milanese. Oltre ad ascoltare le richieste del laicato (in particolare, dei \"vicini\", gli abitanti di un certo quartiere della citt\u00e0 che desideravano avere la loro chiesa), Anselmo IV si impegn\u00f2 anche a favorire la vita comune del clero: restitu\u00ec alla pieve di Varese quei benefici che i suoi predecessori avevano sottratto per distribuirli ai loro vassalli, . Ugualmente favor\u00ec la nascita di canoniche regolari a Monza e a Brescia.\nPer ordine di Urbano II, Anselmo convoc\u00f2 un concilio provinciale dal 5 al 7 aprile 1098 per mettere ordine nelle diocesi suffraganee, che per la gran parte erano rette da vescovi scomunicati o eletti irregolarmente: conferm\u00f2 la scomunica dei vescovi nominati dall'Imperatore e li condann\u00f2 per simonia. Per quanto riguardava Milano, egli accett\u00f2 come validi gli atti di Anselmo III, ma non quelli di Tedaldo.\nLa partenza per la Crociata.\nAnselmo venne invitato da papa Pasquale II, successore di Urbano II, a guidare il contingente milanese della prima crociata. A Milano, l'entusiasmo per la crociata era alto soprattutto per l'influsso dell'arcivescovo e per la sua politica filo-papale: il 15 luglio 1100 Anselmo celebr\u00f2 a Milano l'anniversario dell'assedio di Gerusalemme del 1099 cambiando il titolo della chiesa della Santissima Trinit\u00e0 in chiesa del Santo Sepolcro.\nAnselmo IV nomin\u00f2 suo vicario Pietro Grossolano, vescovo di Savona, e, il 13 settembre 1100, con i vescovi Guido di Tortona, Guglielmo di Pavia e, probabilmente, Aldo di Piacenza, part\u00ec alla volta della Terra santa con un contingente di 50.000 uomini, comandati militarmente dal conte di Biandrate Alberto e da suo nipote Ottone Altaspada. La presenza altres\u00ec del conte di Parma Guiberto, fratello dell'antipapa Clemente III, era un segno della fine di una fase di conflitti interni alla Chiesa.\nL'armata procedette per il ducato di Carinzia, con il permesso del duca Enrico V, e quindi attraverso la Bulgaria senza incidenti, realizzando i negoziati di Anselmo con Alessio I Comneno, imperatore bizantino, per assicurarsi gli approvvigionamenti ed il passaggio. A Costantinopoli scoppi\u00f2 una rivolta, e sia Anselmo sia Alberto rifiutarono i ricchi doni promessi all'imperatore, il quale blocc\u00f2 il passaggio sul Bosforo. A Nicomedia, in Anatolia, egli incontr\u00f2 Raimondo IV di Tolosa, uno dei baroni che avevano conquistato Gerusalemme. Guidate da Raimondo, le armate lombarde attraversarono l'Anatolia, combattendo contro i Selgiuchidi a Kastamonu e tra Merzifon e Amasya. Questi conflitti iniziali furono a favore dei Lombardi. Anselmo si distinse in questi combattimenti e ricevette grandi onori al suo ritorno a Costantinopoli. Qui egli mor\u00ec e venne sepolto.\nLa notizia della sua morte giunse a Milano solo nel 1102. Gli successe Pietro Grossolano."}
{"id": "1417218", "revid": "307923", "url": "https://it.wikipedia.org/wiki?curid=1417218", "title": "Prefazione a &quot;La Bible d'Amiens&quot;", "text": "Nel 1904 \u00e8 pubblicata La Bible d'Amiens, opera scritta da John Ruskin nel 1885 sulla cattedrale di Amiens, nella traduzione di Marcel Proust (in italiano vi \u00e8 una traduzione di Salvatore Quasimodo).\nProust aveva ancora una conoscenza scolastica dell'inglese, ma questo non costitu\u00ec un ostacolo per lui, ritenendo Ruskin un suo grande maestro. Inoltre, venne aiutato dalla madre e da qualche amico.\nOltre alla traduzione del testo di Ruskin, Proust ne scrisse la prefazione (60 pagine per un testo di circa 120). Questo libro ha due dediche: una di Proust, che dedica la traduzione a suo padre morto nel 1903, e l'altra \u00e8 un pensiero di Ruskin.\nProust aveva abbandonato il romanzo \"Jean Santeuil\" scritto dal 1895 al 1900 perch\u00e9 non lo aveva soddisfatto, cos\u00ec la sua creativit\u00e0 si era esercitata solo sugli articoli mondani di \"Le Figaro\". Una lunga stagione per mettere a fuoco le sue idee sul lavoro di scrittore, sullo scopo della letteratura e su come questa ci pu\u00f2 aiutare a conoscere noi stessi.\nProust contribuisce (\u00e8 uno dei primi a tradurlo in francese) al successo improvviso di Ruskin in Francia. Da l\u00ec a poco per\u00f2 il critico d'arte inglese verr\u00e0 messo da parte, forse perch\u00e9 considerato un predicatore, mancante di vera eleganza, e per assenza di rigore scientifico. D'altra parte per Proust questa sua lettura resta un incontro importante, imparandone per esempio un certo uso della digressione."}
{"id": "1417221", "revid": "287204", "url": "https://it.wikipedia.org/wiki?curid=1417221", "title": "Andr\u00e9 Cluytens", "text": "Figlio di un direttore d'orchestra e di una cantante lirica, dopo gli studi al Conservatorio Reale di Anversa diventa direttore del Coro della sua citt\u00e0 natale e si orienta inizialmente per la carriera pianistica. Nel 1927 \u00e8 invitato alla direzione di \"I pescatori di perle\" di Bizet e, dal 1932, \u00e8 in Francia dove dirige l'orchestra al Teatro Capitole di Tolosa, all'Op\u00e9ra di Lione e al Th\u00e9\u00e2tre national de l'Op\u00e9ra-Comique, divenendo direttore musicale di quest'ultimo dal 1946 al 1953. Presa la cittadinanza francese nel 1945 si esibisce regolarmente dal 1946 con l'Orchestra della Societ\u00e0 dei Concerti del Conservatorio, durante le tourn\u00e9e in Francia e all'estero e succedendo poi a Charles Munch nella carica di vicepresidente e direttore. Mai eccessivo o avaro, entusiasta di natura e dotato di grande intuizione musicale, dirige con abilit\u00e0 ritmica e senza conformismi le sonorit\u00e0 orchestrali. Le sue incisioni sono costantemente ristampate.\nNel corso degli anni cinquanta \u00e8 direttore dell'Orchestra Nazionale della RDF e, poi, della RTF dirigendo le tourn\u00e9e in Germania nel 1957, in Unione Sovietica nel 1959, in Medio Oriente e in Europa orientale nel 1960. Nel 1955 \u00e8 il primo direttore di nazionalit\u00e0 francese ad esibirsi al Festival di Bayreuth nel \"Tannh\u00e4user\" e si afferma come uno dei pi\u00f9 acclamati interpreti delle opere di Wagner. Torner\u00e0 di frequente a Bayreuth per dirigere \"I maestri cantori di Norimberga\" tra il 1956 e il 1958, il \"Parsifal\" nel 1957 e il \"Lohengrin\" nel 1958 sempre con la regia neo-bayreuthiana di Wieland Wagner. L'entusiasmo del pubblico gli permette di ricevere da solo sul palco gli applausi, consuetudine fino ad allora non consona alle rigide tradizioni di Bayreuth.\nNel 1956 affianca Carl Schuricht alla direzione della prima tourn\u00e9e negli Stati Uniti della Filarmonica di Vienna dopo la scomparsa di Wilhelm Furtw\u00e4ngler e Erich Kleiber. Nel novembre 1957 \u00e8 direttore della Filarmonica di New York per un ciclo di concerti che comprende la prima sinfonia di Dutilleux trasmessa dal vivo alla radio. Con Sostakovic al pianoforte incide i due concerti dell'autore russo e, sotto la sua supervisione, anche l'undicesima sinfonia. Registra in studio l'integrale delle sinfonie di Beethoven con la Filarmonica di Berlino tra il 1957 e il 1960, la prima volta per un direttore francese e per un'orchestra tedesca. Nel 1960 rientra in Belgio ed \u00e8 nominato direttore della riorganizzata Orchestra Nazionale pur dirigendo ancora l'Orchestra della Societ\u00e0 dei Concerti per le registrazioni dedicate a Ravel nel 1961-62, durante una serie di concerti in Giappone tra aprile e maggio 1964 e durante un ciclo dedicato a Beethoven al teatro degli Champs-Elys\u00e9es nell'autunno dello stesso anno.\nNel maggio 1963 dirige al Teatro alla Scala di Milano una memorabile edizione dell'Anello del Nibelungo di Richard Wagner, avvalendosi di cantanti quali Hans Hotter (Wotan) e Birgit Nilsson (Brunilde)\nDirige al Teatro Nazionale d'Opera di Parigi il \"Tannh\u00e4user\" nel 1963 e \"Salom\u00e8\" di Richard Strauss nel 1964 con l'allestimento scenico di Wieland Wagner e Anja Silja, il soprano berlinese che sar\u00e0 poi sua compagna. Torna a Bayreuth chiamato da Hans Knappertsbusch nel 1965 per \"Parsifal\" e \"Tannh\u00e4user\" e, fatto senza precedenti, il pubblico applaude tra gli atti del \"Parsifal\". Le sue incisioni sono consacrate ad autori francesi: Bizet, Debussy, Roussel, Berlioz (la \"Sinfonia fantastica\" nel 1964). Altre incisioni: la \"Sinfonia Incompiuta\" di Schubert assieme a \"Les Pr\u00e9ludes\" di Liszt nel 1960 a Berlino, \"Boris Godunov\" di Musorgskij, \"H\u00e4nsel und Gretel\" di Humperdinck con il Coro dell'Opera di Stato e la Filarmonica di Vienna. Si ammala durante l'inverno 1965-66 e deve sospendere temporaneamente la sua attivit\u00e0. \u00c8 ancora sul podio per \"L'infanzia di Cristo\" di Berlioz, la sua ultima incisione."}
{"id": "1417224", "revid": "785863", "url": "https://it.wikipedia.org/wiki?curid=1417224", "title": "Professor Birkermaier", "text": ""}
{"id": "1417225", "revid": "254059", "url": "https://it.wikipedia.org/wiki?curid=1417225", "title": "I borghi pi\u00f9 belli d'Italia", "text": "I borghi pi\u00f9 belli d'Italia \u00e8 un'associazione privata che promuove i piccoli centri abitati italiani che decidono di associarsi ad essa con una qualifica di \"spiccato interesse storico e artistico\".\nNata nel marzo 2001, su impulso della Consulta del Turismo dell'Associazione Nazionale Comuni Italiani (ANCI), con l'intento di contribuire a salvaguardare, conservare e rivitalizzare piccoli nuclei e comuni, ma a volte anche singole frazioni, che, trovandosi al di fuori dei principali circuiti turistici, rischiano, nonostante il grande valore, di essere dimenticati con conseguente degrado, spopolamento e abbandono, inizialmente il gruppo comprendeva un centinaio di borghi, successivamente cresciuti fino a 325 (1\u00b0 novembre 2021).\nNel 2012 l'associazione italiana \u00e8 stata tra i soci fondatori dell'associazione internazionale Les Plus Beaux Villages de la Terre, un'organizzazione privata che riunisce in s\u00e9 alcune associazioni territoriali promuoventi piccoli centri abitati di particolare interesse storico e paesaggistico.\nDescrizione.\nCriteri di ammissione.\nI criteri di ammissione all'associazione rispondono ai seguenti requisiti: integrit\u00e0 del tessuto urbano, armonia architettonica, vivibilit\u00e0 del borgo, qualit\u00e0 artistico-storica del patrimonio edilizio pubblico e privato, servizi al cittadino nonch\u00e9 il pagamento di una quota associativa annuale.\nIniziative.\nL'associazione organizza all'interno dei borghi delle iniziative, quali: festival, mostre, fiere, conferenze e concerti che mettano in risalto il patrimonio artistico e architettonico, quello culturale tradizionale, storico, eno-gastronomico, dialettale, coinvolgendo nelle manifestazioni gli abitanti e le istanze locali, i comuni, le scuole, le associazioni culturali, i poeti e i musicisti locali. Il club \u00e8 promotore di numerose iniziative sul mercato internazionale. Nel 2016 l'associazione ha stipulato un accordo su scala globale con l'ENIT, per promuovere il turismo nei borghi pi\u00f9 belli nel mondo. Nel 2017 il club sigla un accordo con Costa Crociere per la valorizzazione di alcuni borghi, che vengono proposti ai crocieristi in arrivo nei porti italiani a bordo delle navi dell'operatore.\nSuddivisione regionale.\nLa suddivisione regionale dei borghi ammessi nel club \u00e8 la seguente: 29 nelle Marche e in Umbria, 27 in Toscana, 25 in Abruzzo, 24 in Liguria, 23 nel Lazio, 23 in Sicilia, 22 in Lombardia, 15 in Calabria, 15 in Piemonte, 14 in Emilia-Romagna, 13 in Friuli-Venezia Giulia, in Puglia e in Trentino-Alto Adige, 11 in Campania, 10 in Veneto, 7 in Basilicata e in Sardegna, 4 in Molise e 1 in Valle d'Aosta."}
{"id": "1417226", "revid": "29244", "url": "https://it.wikipedia.org/wiki?curid=1417226", "title": "Noce nero", "text": ""}
{"id": "1417229", "revid": "339392", "url": "https://it.wikipedia.org/wiki?curid=1417229", "title": "Festa del cinema di Roma", "text": ""}
{"id": "1417231", "revid": "110157", "url": "https://it.wikipedia.org/wiki?curid=1417231", "title": "Del piacere di leggere", "text": "Del piacere di leggere (\"Sur la lecture\") \u00e8 un'opera di Marcel Proust.\nNel 1905 Proust scrive per \"La renaissance latine\" un lungo saggio (circa 60 pagine) dal titolo \"Sur la lecture\". In questo periodo Proust sta esaurendo l'interesse verso John Ruskin e nel 1906 user\u00e0 questo saggio come parte della Prefazione a \"S\u00e9same et les lys\"', seconda e ultima sua traduzione dei romanzi di Ruskin.\n\"S\u00e8same et les Lys\" \u00e8 diviso in due parti: \"Des tr\u00e8sor des rois\" (dove Ruskin espone la sua teoria della lettura) e \"Des jardins des reines\", dedicato all'educazione delle fanciulle.\nCon questo lavoro terminano i sei anni che Proust ha dedicato a Ruskin. Ora Proust sa che deve scegliere tra continuare a leggere gli altri e scrivere, sostituendo con le proprie idee quelle di Ruskin.\nDa questo momento comincia a mettere a punto la \"Recherche\". Va notato infatti che nel saggio \"Sur la lecture\" Proust contesta le opinioni che aveva Ruskin sullo stesso tema. Nel volume \"All'ombra delle fanciulle in fiore\" infatti, Proust fa dire a un personaggio: \u00abFar finta di leggere le \"Stones of Venice\" di Lord John Ruskin, lugubre scocciatore, uno dei pi\u00f9 barbosi gaglioffi del mondo\u00bb."}
{"id": "1417233", "revid": "767487", "url": "https://it.wikipedia.org/wiki?curid=1417233", "title": "Maieru", "text": "Maieru (in ungherese \"Major\", in tedesco \"Mayerhof\") \u00e8 un comune della Romania di 7.681 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Anie\u0219 e Maieru.\nStoria.\nMaieru rappresenta uno dei pi\u00f9 antichi insediamenti umani dell'area dei Monti Rodnei.\nCertamente la localit\u00e0 esisteva gi\u00e0 prima dell'invasione mongola del 1242 ed era documentata come \"rusticum praedium\", un dominio della fortezza di Rodna, mentre tra la gente del luogo era nota come \"m\u0103ieri\u015fte\", che significa pascolo.\nIl pi\u00f9 antico documento che cita Maieru \u00e8 un certificato di donazione del 1440 scritto in latino, una copia del quale \u00e8 conservata nel museo locale.\nEconomia.\nOltre alle storiche attivit\u00e0 agricole e di allevamento degli animali, a Maieru si sono sviluppate nel tempo artigianali e industriali nei settori della lavorazione del legno, dell'escavazione e lavorazione delle pietre da costruzione, della lavorazione del latte e della produzione di latticini.\nSociet\u00e0.\nTradizioni e folclore.\nMaieru \u00e8 una delle localit\u00e0 della Romania in cui si sono conservate pi\u00f9 profondamente le tradizioni locali. I costumi tradizionali sono diffusi praticamente in ogni famiglia ed il locale gruppo folcloristico \"Cununa Maierului\", composto da coro e corpo di ballo, vanta numerose partecipazioni a festival nazionali e internazionali.&lt;br&gt;\nL'importanza della conservazione delle tradizioni \u00e8 testimoniata anche dalla presenza di un importante Museo etnografico e del folklore, che ospita oltre 5.000 oggetti della tradizione locale ed un centro culturale dedicato ad essa."}
{"id": "1417235", "revid": "729019", "url": "https://it.wikipedia.org/wiki?curid=1417235", "title": "Finau Maka", "text": "Maka, terza linea alla quinta stagione allo Stade Toulousain, ha esordito solo nel 2007 nella nazionale tongana affermandosi subito come una delle rivelazioni della Coppa del Mondo di rugby 2007 . Malgrado fosse eleggibile per giocare nella nazionale francese, Maka non \u00e8 mai stato preso in considerazione dal commissario tecnico transalpino Bernard Laporte cos\u00ec ha ritenuto di avere pi\u00f9 possibilit\u00e0 di giocare nei Sea Eagles e ha accettato la convocazione di Tonga."}
{"id": "1417236", "revid": "287204", "url": "https://it.wikipedia.org/wiki?curid=1417236", "title": "Frank Slade", "text": ""}
{"id": "1417237", "revid": "161374", "url": "https://it.wikipedia.org/wiki?curid=1417237", "title": "Single Euro Payments Area", "text": ""}
{"id": "1417240", "revid": "24989", "url": "https://it.wikipedia.org/wiki?curid=1417240", "title": "Aemona", "text": ""}
{"id": "1417243", "revid": "439868", "url": "https://it.wikipedia.org/wiki?curid=1417243", "title": "Matei", "text": "Matei \u00e8 un comune della Romania di 2.895 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 6 villaggi: Bidiu, Corvine\u0219ti, Enciu, F\u00e2nt\u00e2nele, Matei, Moru\u021b."}
{"id": "1417247", "revid": "767487", "url": "https://it.wikipedia.org/wiki?curid=1417247", "title": "Chacun son cin\u00e9ma - A ciascuno il suo cinema", "text": "Chacun son cin\u00e9ma - A ciascuno il suo cinema (\"Chacun son cin\u00e9ma ou Ce petit coup au c\u0153ur quand la lumi\u00e8re s'\u00e9teint et que le film commence\") \u00e8 un film a episodi del 2007, concepito e prodotto da Gilles Jacob per festeggiare i 60 anni del Festival del cinema di Cannes e dedicato alla memoria di Federico Fellini.\n\u00c8 composto da 33 cortometraggi di circa 3 minuti l'uno, realizzati da altrettanti registi internazionali (in effetti 35, considerando le coppie dei fratelli Coen e Dardenne), sul tema del cinema, inteso come luogo fisico, sala cinematografica. Un 34\u00ba cortometraggio, realizzato da David Lynch, non \u00e8 compreso nella versione cinematografica, ma sar\u00e0 inserito solo successivamente, nell'edizione DVD. Il film \u00e8 chiuso da un estratto da \"Il silenzio \u00e8 d'oro\" di Ren\u00e9 Clair.\n\u00c8 stato presentato fuori concorso al 60\u00ba Festival di Cannes ed alla Festa del cinema di Roma.\nEpisodi.\n\"Tre minuti\" (\"Trois minutes\").\nComprende un estratto dal film \"Il volo\". Testo tratto dal film \"La notte\".\nDedicato alla memoria di Marcello Mastroianni.\n\"The Electric Princess House\".\nComprende un estratto dal film \"Mouchette - Tutta la vita in una notte\".\n\"Nell'oscurit\u00e0\" (\"Dans l'obscurit\u00e9\").\nComprende un estratto dal film \"Au hasard Balthazar\" (solo sonoro).\n\"Anna\".\nComprende un estratto dal film Il disprezzo (solo sonoro).\n\"Lady Insetto\" (\"The Lady Bug\").\nDedicato ai \u00abdue gentleman di Cannes Gilles Jacob e Pierre Rissent\u00bb.\n\"Artaud doppio spettacolo\" (\"Artaud Double Bill\").\nComprende estratti dai film \"Questa \u00e8 la mia vita\" (la sequenza che contiene a sua volta l'estratto da \"La passione di Giovanna d'Arco\") e \"Il perito\" .\n\"Il cinema sul boulevard\" (\"Cin\u00e9ma de Boulevard\").\nComprende estratti dai film \"Cappello a cilindro\", \"La grande illusione\", \"Quando volano le cicogne\" e \"Un uomo, una donna\".\n\"Cinema erotico\" (\"Cin\u00e9ma Erotique\").\nRegia: Roman Pola\u0144ski\nComprende un estratto dal film \"Emmanuelle\".\n\"I Travelled 9000 km To Give It To You\".\nComprende un estratto dal film \"Agente Lemmy Caution, missione Alphaville\" (solo sonoro).\n\"Dov'\u00e8 il mio Romeo\" (\"Where Is My Romeo\").\nComprende un estratto dal film \"Romeo e Giulietta\" (solo sonoro).\n\"Guerra in tempo di pace\" (\"War in Peace\").\nComprende un estratto dal film \"Black Hawk Down - Black Hawk abbattuto\" (solo sonoro).\n\"Epilogo\" (\"Epilogue\").\nEstratto dal film \"Il silenzio \u00e8 d'oro\" di Ren\u00e9 Clair.\nCritica.\nLietta Tornabuoni (\"La Stampa\") lo definisce un \u00abfilm-coriandolo\u00bb, costituito da cortometraggi \u00aba volte sorprendenti, buffi, teneri o sarcastici [...] a volte insulsi e sciatti\u00bb che \u00abtutti insieme rappresentano un mix di culture, origini e talenti\u00bb.\nPer Roberto Silvestri (\"Il manifesto\") \u00absono piccole pillole d'autore politonali, gemme che svelano poetiche e tic creativi di ciascun regista, dall'haiku classico (Zhang Yimou) a quello comico (Salles) o comico-erotico (Polanski e Suleiman) o solo erotico (Konchalovski e Wong Kar wai), dall'entusiasmante spot tecnologico (Egoyan), alle autoglorificazioni ironiche (Moretti, Anghelopoulos, Lelouch e Chahine), dal chapliniano elogio del cieco e del borsaiolo come spettatori perfetti, all'autoparodia (Von Trier, Kitano, De Oliveira) e al minipamphlet politico (Kaurismaki e Gitai)\u00bb.\nSecondo Peter Brunette (\"ScreenDaily\") \u00e8 un \"compilation film\" \u00absorprendentemente riuscito\u00bb, che per almeno l'80% \u00e8 composto da film di alta qualit\u00e0 che meritano un giudizio dal buono all'eccellente.\nEntusiastica la recensione di Lorenzo Conte (\"Zabriskie Point\"), per il quale si tratta di \u00abun capolavoro da vedere e rivedere\u00bb, \u00abun'eccezionale pagina di cinema sullo statuto del cinema contemporaneo e del suo rapporto con il uso mezzo di fruizione, per l'appunto la sala cinematografic [...] che dispensa emozioni forti, vere, puramente cinematografiche, ma che al tempo stesso \u00e8 capace di indagare su se stesso, sul proprio linguaggio, sul proprio statuto presente e futuro\u00bb."}
{"id": "1417251", "revid": "123521729", "url": "https://it.wikipedia.org/wiki?curid=1417251", "title": "David S. Goyer", "text": "Biografia.\nNato e cresciuto nel Michigan, ha studiato alla Huron High School e alla University of Southern California.\nFumetti.\nGoyer ha scritto le sceneggiature di numerosi albi di fumetti come \"Silver Surfer\", \"Dottor Strange\", \"Sub-Mariner\" e \"Ghost Rider\". Per la DC Comics ha lavorato per l'albo \"Justice Society of America\", pubblicato nel 1999, lavorandovi per i quattro anni successivi fino al n. 51.\nTelevisione.\nNel 1997 \u00e8 co-creatore e produttore esecutivo della serie tv di fantascienza di breve vita \"Sleepwalkers\", durata solo 9 episodi. Come produttore, ha lavorato con Brian De Palma per il suo \"Mission to Mars\", ha prodotto le serie TV \"Blade - La serie\" e \"Threshold\". Assieme a Brannon Braga, \u00e8 co-creatore e produttore esecutivo della serie televisiva fantascientifica della ABC \"FlashForward\", basata su un romanzo di Robert J. Sawyer. Ha ideato, scritto e diretto la serie \"Da Vinci's Demons\", iniziata nel 2013 e conclusa nel 2015.\nCinema.\nDebutta alla sceneggiatura nel 1990 nel film con Jean-Claude Van Damme \"Colpi proibiti\". Nel 1996 scrive la sceneggiatura de \"Il corvo 2\", seguito da \"Dark City\" e da un adattamento televisivo di Nick Fury.\nNel 1998 scrive l'adattamento cinematografico del fumetto \"Blade\", creando appositamente il personaggio di Abraham Whistler. Scrive anche il sequel, \"Blade II\", del 2002 ed \u00e8 regista del terzo capitolo \"\".\nSempre legato al mondo del fumetto, nel 2004 scrive il soggetto per il film \"Batman Begins\" di Christopher Nolan, lavorando poi a quattro mani con quest'ultimo nella stesura della sceneggiatura definitiva. Successivamente co-scriver\u00e0 il soggetto per i due sequel del film, \"Il cavaliere oscuro\" del 2008 e \"Il cavaliere oscuro - Il ritorno\" del 2012; inoltre \u00e8 produttore esecutivo di \"Ghost Rider\" e sceneggiatore di \"Jumper - Senza confini\".. Nel 2007 dirige il film fanta-thriller \"Invisible\", mentre nel 2009 torna dietro la macchina da presa del dirigere l'horror \"Il mai nato\". Collabora nuovamente con Nolan nel 2013 per il soggetto di un altro reboot fumettistico: \"L'uomo d'acciaio\", di cui \u00e8 anche sceneggiatore.\nNel 2014 lavora al soggetto per la sceneggiatura del reboot del film \"Godzilla, senza comunque essere presente nei credits definitivi del film\""}
{"id": "1417252", "revid": "71433", "url": "https://it.wikipedia.org/wiki?curid=1417252", "title": "David Goyer", "text": ""}
{"id": "1417255", "revid": "767487", "url": "https://it.wikipedia.org/wiki?curid=1417255", "title": "M\u0103gura Ilvei", "text": "M\u0103gura Ilvei \u00e8 un comune della Romania di 2.131 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Ar\u0219i\u021ba e M\u0103gura Ilvei."}
{"id": "1417257", "revid": "287204", "url": "https://it.wikipedia.org/wiki?curid=1417257", "title": "Magura Ilvei", "text": ""}
{"id": "1417263", "revid": "1305772", "url": "https://it.wikipedia.org/wiki?curid=1417263", "title": "Giordano da Clivio", "text": "Biografia.\nNato a Clivio, vicino a Varese, entr\u00f2 nella Chiesa milanese molto giovane e venne ordinato in seguito suddiacono sotto l'arcivescovo Grossolano. Personaggio chiave della Milano di quei tempi, e famoso per aver scomunicato Enrico V.\nEgli, nato nell'importante famiglia baronale lombarda dei de Clivio, studi\u00f2 a Saint-Gilles, in Provenza, continuando la propria educazione in Francia, percorso tipico per i giovani rampolli delle famiglie milanesi dell'epoca. Richiamato nel 1111 da Olrico da Corte, il \"vicedominus\", e ordinato presbitero il 1\u00ba settembre dal vescovo Arialdo di Genova. Grossolano part\u00ec per un pellegrinaggio alla volta della Terra Santa, lasciando Guazzone Comino e Amizone da Sala in carica con il vescovo Arderico di Lodi, e Giordano rivest\u00ec il ruolo di Vicario. Durante l'assenza dell'arcivescovo, il partito a lui opposto prese il sopravvento, lo depose, ed elesse Giordano al suo posto, il giorno di Capodanno. Nel febbraio del nuovo anno, il vescovo Landolfo d'Asti, consacr\u00f2 il nuovo Arcivescovo, assieme con Arialdo e al vescovo Mainardo di Torino, rendendo omaggio a Giordano come suoi suffraganei. Solo il vescovo Atto di Acqui, e Arderico di Lodi si rifiutarono di riconoscere il nuovo vescovo, rimanendo leali a Grossolano. Il 6 dicembre, Mainardo formalmente depose Grossolano all'altare di Sant'Ambrogio. Giordano e il vescovo Bernardo di Pavia proclamarono una pace generale in Lombardia, di cui Giordano era da quel momento il metropolita. Egli ebbe quindi il riconoscimento di papa Pasquale II, che legittimizz\u00f2 e regolarizz\u00f2 la sua elezione.\nNell'agosto del 1113, Grossolano ritorn\u00f2 dal suo pellegrinaggio. Le tensioni si erano acuite a Milano, dove il vecchio arcivescovo aveva ancora dei sostenitori. Infine, l'11 marzo 1116, Pasquale dichiar\u00f2 in definitiva che il trasferimento di Grossolano da Savona a Milano era da considerarsi nullo. Egli venne perci\u00f2 riconfermato a Savona e Giordano venne confermato come il legittimo capo della Chiesa ambrosiana.\nGiordano fu un fedele papista (poi di parte guelfa) e Milano sotto il suo governo divenne uno dei centri italiani pi\u00f9 importanti dell'antimperialismo. Il suo episcopato vide crescere il potere della cittadinanza milanese. Nel 1116, vennero eletti per la prima volta dei consoli, assieme al potere secolare che era retto tradizionalmente dai vescovi. In una solenne cerimonia a Santa Tecla, Giordano scomunic\u00f2 l'imperatore Enrico V.\nGiordano ebbe un ruolo fondamentale nell'amministrazione delle diocesi suffraganee. Egli depose Armanno da Gavardo dall'episcopato di Brescia e vi elesse Villano. Depose Ugo da Noceto a Cremona e lo rimpiazz\u00f2 con Oberto da Dovara. Egli intervenne nella successione episcopale di Como nel 1118 e inizi\u00f2 una guerra della durata di nove anni (sino al 1127) tra le citt\u00e0 di Milano e Como. Nella primavera del 1120, egli incontr\u00f2 papa Callisto II a Tortona (il Papa era ritornato da un viaggio in Francia). Egli mor\u00ec nello stesso anno e venne sepolto nella basilica milanese. Venne succeduto da Olrico, che in precedenza lo aveva richiamato dalla Provenza."}
{"id": "1417269", "revid": "599013", "url": "https://it.wikipedia.org/wiki?curid=1417269", "title": "Johan Stigefelt", "text": "Carriera.\nDopo il suo esordio nelle competizioni del motomondiale, avvenuto nel 1997 senza riuscire per\u00f2 ad ottenere punti validi per la classifica iridata, le sue prime presenze vengono registrate l'anno successivo corso nella classe 250 alla guida di una Suzuki.\nIn seguito ha ottenuto punti anche in altre 4 stagioni nella stessa classe e in quella del 2001 corsa invece in classe 500 in sella ad una Sabre V4. In totale ha partecipato a 90 gran premi ottenendo quali migliori risultati l'ottavo posto nel Gran Premio motociclistico d'Argentina 1998 e il 17\u00ba posto finale nella classifica del motomondiale 2000.\nAl di l\u00e0 delle sue partecipazioni alle gare del motomondiale, per alcuni anni ha seguito un suo team motociclistico, lo Stiggy Racing, che ha partecipato a competizioni del campionato mondiale Superbike e del campionato mondiale Supersport; nelle edizioni 2005 e 2006 di quest'ultimo Stigefelt stesso, alla guida di una Honda CBR 600RR, ha ottenuto buoni risultati con un 11\u00ba e un 8\u00ba posto rispettivamente. Al termine del 2009, dopo il 6\u00ba posto con quattro podi di Haslam nel mondiale Superbike 2009 ed il 7\u00ba con tre podi di West nel mondiale Supersport 2009, il team si \u00e8 ritirato dalle gare delle derivate di serie.\nDal 2014 al 2021 \u00e8 stato direttore del Petronas Sepang Racing."}
{"id": "1417271", "revid": "48848", "url": "https://it.wikipedia.org/wiki?curid=1417271", "title": "Caterina Gattilusio", "text": "Biografia.\nCaterina \u00e8 ricordata perch\u00e9 il 27 luglio 1441 spos\u00f2 il despota Costantino Paleologo, futuro basileus dei romei (1449-1453), mentre egli stava tornando da Costantinopoli, e quindi si ferm\u00f2 a Lesbo per celebrare le nozze. Ma il loro matrimonio non fu lungo, infatti nel luglio del 1442 a Mistra Caterina mor\u00ec, mentre il marito stava facendo vela verso Costantinopoli, per andare in soccorso del fratello Giovanni VIII Paleologo, che era minacciato da un assedio, da parte dei turchi ottomani."}
{"id": "1417273", "revid": "124697556", "url": "https://it.wikipedia.org/wiki?curid=1417273", "title": "Anselmo V Pusterla", "text": "Fu arcivescovo di Milano dal 30 giugno 1126 alla sua deposizione, nei primi mesi del 1135.\nCome molti giovani milanesi di buona famiglia del suo tempo, egli comp\u00ec i propri studi in Francia. Egli studi\u00f2 a Parigi ed a Tours nel 1107 e quindi sotto la guida di Anselmo di Laon a Laon nel 1109.\nCome arcivescovo, Anselmo si oppose al papa in favore della politica imperialista che preserv\u00f2 i tradizionali diritti della diocesi ambrosiana. Questo lo rese inviso alla cittadinanza che era opposta all'imperatore, e si origin\u00f2 un profondo scisma nella Chiesa milanese. Anselmo venne deposto nel 1135 (alcune fonti riportano il 1133) e venne portato a Roma in prigionia, dove mor\u00ec e dove venne sepolto, nel Laterano.\nAlla sua morte gli succedette il legato pontificio Benedetto, con l'intento di essere eletto arcivescovo, ma mor\u00ec in quello stesso 1135 e non pot\u00e9 aspirare nemmeno alla sede episcopale, che venne occupata dall'arcivescovo Robaldo."}
{"id": "1417274", "revid": "1902088", "url": "https://it.wikipedia.org/wiki?curid=1417274", "title": "Sandbostel", "text": "Sandbostel \u00e8 un comune di 837 abitanti della Bassa Sassonia, in Germania.\nAppartiene al circondario (\"Landkreis\") di Rotenburg (W\u00fcmme) (targa ROW) ed \u00e8 parte della comunit\u00e0 amministrativa (\"Samtgemeinde\") di Selsingen.\nStoria.\nLocalit\u00e0 sede del lager omonimo, dove nel settembre del 1939 alcune migliaia di polacchi arrivarono come prigionieri di guerra. In seguito vi furono deportate centinaia di migliaia di persone compresi, dopo l'8 settembre 1943, militari italiani tra i quali Giovannino Guareschi, Gianrico Tedeschi, Marcello Lucini, Enzo Paci, Giovanni Lido Galli, Salvatore Di Gregorio e Orazio Leonardi. Di questi, cinquantamila morirono di stenti, malattie, impiccati o fucilati. Dei caduti in questo lager si ricorda il padre del segretario della CISL Savino Pezzotta morto di fame dopo nove mesi di prigionia."}
{"id": "1417277", "revid": "339392", "url": "https://it.wikipedia.org/wiki?curid=1417277", "title": "Investment bank", "text": ""}
{"id": "1417295", "revid": "47767", "url": "https://it.wikipedia.org/wiki?curid=1417295", "title": "Delia (nome)", "text": "Origine e diffusione.\nContinua il titolo greco \u0394\u03b7\u03bb\u03af\u03b1 (\"Delia\"), che significa \"di Delo\", nome dell'isola dove, secondo la mitologia greca, si rifugi\u00f2 Latona per partorire lontano dall'ira di Era. L'isola in precedenza si chiamava Ortigia, ma alla nascita dei due figli di Latona fu riempita di luce, ed il suo nome venne cambiato in Delo, dal greco \u03b4\u03b7\u03bb\u1ff6 (\"delo\", \"mostrare\", \"rivelare\"), poich\u00e9 l'isola era ora \"visibile\", nel senso di importante.\nDelo \u00e8 pertanto considerata il luogo di nascita del dio Apollo e della dea Artemide, ai quali fu dato l'attributo rispettivamente di \u0394\u03ae\u03bb\u03b9\u03bf\u03c2 (\"Delios\") e \u0394\u03b7\u03bb\u03af\u03b1 (\"Delia\"). Il nome appare in un'opera di Tibullo, e venne utilizzato in diverse altre fra il XVI e il XVII secolo, cominciando ad essere usato come nome proprio da allora.\nVa notato che \"Delia\" pu\u00f2 anche costituire un ipocoristico di altri quali Adelia, Cordelia o Bedelia.\nOnomastico.\nIl nome \u00e8 adespota, in quanto non corrisponde a nessun nome di santa registrato. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "1417296", "revid": "1318658", "url": "https://it.wikipedia.org/wiki?curid=1417296", "title": "Storia della Val Camonica", "text": "La storia della Val Camonica inizia dalla fine dell'ultima glaciazione, con le pi\u00f9 antiche testimonianze della presenza nella valle. Impossibile stabilire se l'area fosse abitata anche in epoca anteriore, dato che il ghiacciaio, che si protraeva fino in Franciacorta per oltre cento chilometri, avrebbe comunque cancellato ogni segno umano antecedente la sua espansione. La preistoria in Val Camonica si conclude con la conquista romana della regione, nel 16 a.C. L'et\u00e0 preistorica della Val Camonica, o \"civilt\u00e0 camuna\", \u00e8 caratterizzata dalla realizzazione della gran parte delle Incisioni rupestri della Val Camonica, straordinario \"corpus\" di oltre trecentomila petroglifi, dal 1979 patrimonio dell'umanit\u00e0 UNESCO.\nIn epoca augustea la valle era inserita nella Regio X Venetia et Histria. Assoggettata a Roma nel contesto della conquista di Rezia ed arco alpino sotto Augusto, la Val Camonica sub\u00ec una rapida romanizzazione a partire dall'insediamento romano di Cividate Camuno; l'area mantenne margini di autogoverno interno (la \"Res Publica Camunnorum\"), ma gi\u00e0 prima della fine del I secolo a tutti i suoi abitanti fu estesa la cittadinanza romana. I Camuni subirono poi - come tutti i popoli dell'Italia settentrionale - un rapido processo di latinizzazione sia linguistica, sia culturale, sia religiosa.\nCristianizzata tra IV e V secolo, durante il Medioevo la valle pass\u00f2 sotto controllo longobardo prima (VI-VIII secolo) e carolingio poi (VIII-IX secolo), per entrare quindi a far parte del Sacro Romano Impero (X-XIV secolo). Ai Visconti dal 1337, nel 1428 la valle entr\u00f2 nei Domini di Terraferma della Repubblica di Venezia. Tra il 1797 e il 1814 la valle fu soggetta al dominio napoleonico, per entrare quindi a far parte nel Regno Lombardo-Veneto asburgico. Dopo la seconda guerra di indipendenza la valle entr\u00f2 nel Regno d'Italia (1861-1946), del quale segu\u00ec le sorti; fu in particolare teatro, nel corso della Prima guerra mondiale, della Guerra bianca in Adamello.\nPreistoria e protostoria.\nPaleolitico.\nLe prime testimonianze umane in Val Camonica risalgono al periodo successivo al termine dell'ultima glaciazione: recenti scavi presso la rupe di Santo Stefano a Cividate Camuno hanno evidenziato un fondo di capanna attribuibile al Paleolitico superiore. Si tratta della pi\u00f9 antica presenza dell'uomo ritrovata in questa zona e risale al XII millennio a.C..\nTra IX e VIII millennio a.C. penetrarono in valle gruppi semi-nomadi di cacciatori e raccoglitori, che si spostavano di luogo in luogo solitamente seguendo gli spostamenti degli animali selvatici e abitavano in capanne o bivacchi stagionali. A questo periodo risalgono alcune incisioni rupestri di grandi figure animali, oggi conservate presso il Parco archeologico comunale di Luine a Darfo Boario Terme.\nNeolitico.\nA partire dal VII millennio a.C. inizi\u00f2 a diffondersi in tutta Europa la civilt\u00e0 agricola e stanziale nota, secondo l'espressione coniata da Marija Gimbutas, come \"Europa Antica\". Le valli alpine furono toccate dal processo nel VI millennio a.C., anche grazie a un miglioramento complessivo delle condizioni climatiche; i gruppi di cacciatori-raccoglitori paleolitici furono assorbiti dai pi\u00f9 numerosi agricoltori neolitici, che si insediarono stanzialmente nell'area. Queste comunit\u00e0 sedentarie furono in grado di praticare le prime forme di allevamento e di agricoltura; conoscevano l'utilizzo della ceramica e della tessitura del lino e una migliore tecnica nella costruzione e nella lavorazione della pietra.\nIn questo periodo l'arte rupestre in Val Camonica adott\u00f2 come soggetti figure umane e tratti simbolici geometrici: rettangoli, cerchi, punti.\nEt\u00e0 del rame.\nDall'inizio del III millennio a.C., con l'Et\u00e0 del rame, in Val Camonica si afferm\u00f2 una prima metallurgia e ci furono dei miglioramenti nell'agricoltura, con l'introduzione dell'aratro, nell'allevamento, con l'avvio di una produzione casearia, nella tessitura, con l'impiego della lana, e nei trasporti, con l'introduzione della ruota e del carro. Le accresciute disponibilit\u00e0 alimentari consentirono un aumento della popolazione e una differenziazione sociale. Di questo periodo sono le prime statue stele, blocchi monolitici istoriati con simboli celesti, animali, armi, figure umane e altri segni.\nEt\u00e0 del bronzo.\nDurante l'Et\u00e0 del bronzo si affinano le tecniche artigianali, soprattutto metallurgiche, e il territorio fu ripartito tra gruppi in lotta tra loro. Le incisioni rupestri risalenti a questo periodo rappresentano soprattutto armi.\nIn localit\u00e0 Dos dell'Arca (Capo di Ponte) si trova, presso la chiesa delle sante Faustina e Liberata, un sito risalente all'Et\u00e0 del bronzo e frequentato fino alla tarda Et\u00e0 del ferro; gli scavi sono stati condotti da Emmanuel Anati nel 1962 e hanno rinvenuto i resti di alcune capanne e ceramiche, probabilmente resti di attivit\u00e0 religiose. Il sito \u00e8 noto soprattutto per il ritrovamento di molti frammenti di boccale, alcuni inscritti con lettere in alfabeto camuno, definiti appunto \"tipo Dos dell'Arca\".\nEt\u00e0 del ferro.\nLa scoperta della lavorazione del ferro fu notevolissima per quel popolo che nelle fonti romane \u00e8 ricordato come \"Camunni\" (nome attestato per la prima volta alla fine del I secolo a.C.): la valle possedeva numerose miniere di questo minerale, tanto che molte rimasero attive fino a met\u00e0 del XIX secolo. Fu questo il periodo di massima attivit\u00e0 nella creazione di incisioni rupestri: \u00e8 databile all'Et\u00e0 del ferro quasi l'80% dell'intero patrimonio finora scoperto. A Tem\u00f9 \u00e8 stata ritrovata un'abitazione risalente all'Et\u00e0 del ferro, con un piano interrato rivestito in pietra sul quale sorgeva una struttura in legno: simili quindi ad altre costruzioni alpine del periodo.\nAttorno al V secolo a.C. gli Etruschi, gi\u00e0 diffusi nella Pianura Padana, ebbero contatti con le popolazioni alpine che lasciarono tracce nell'alfabeto camuno e nell'arte rupestre. Verso il III secolo a.C. giunsero in Italia i Galli celtici che, provenendo dalla Gallia transalpina, si stabilirono nella Pianura padana ed entrarono in contatto con la popolazione camuna: lo testimonia la presenza, tra le incisioni rupestri della Val Camonica, di figure di divinit\u00e0 celtiche quali Cernunnos.\nEt\u00e0 antica.\nLa dominazione romana (I secolo a.C.-V secolo d.C.).\nLa Val Camonica venne assoggettata a Roma nel contesto delle campagne di conquista di Augusto di Rezia e arco alpino, condotte dai suoi generali Druso maggiore e Tiberio (il futuro imperatore) contro i popoli alpini tra il 16 e il 15 a.C. A completare la conquista del fronte alpino orientale fu Publio Silio Nerva, governatore dell'Illirico, che procedette all'assoggettamento delle valli da Como al Lago di Garda (compresa quindi la Val Camonica), oltre ai Venosti della Val Venosta.\nL'azione romana di conquista \u00e8 celebrata nel Trofeo delle Alpi (\"Tropaeum Alpium\"), monumento romano eretto nel 7-6 a.C. e situato presso la citt\u00e0 francese di La Turbie, che riportava nell'iscrizione frontale il nome dei Camuni tra i popoli alpini sottomessi:\nAi Camuni, in quanto popolazione conquistata risiedente nell'arco alpino, venne inizialmente assegnato lo status di \"peregrini\", che indicava la condizione giuridica degli abitanti delle province che non godevano dei diritti dei cittadini romani.\nDopo la conquista romana i popoli alpini furono annessi alle citt\u00e0 pi\u00f9 vicine in condizione di semi-sudditanza, tramite la pratica dell\"adtributio\". Questo permetteva di mantenere una propria costituzione tribale, ma la citt\u00e0 dominante diveniva centro amministrativo, giurisdizionale e fiscale. La citt\u00e0 a cui vennero assegnati i Camuni fu probabilmente la Colonia Civica Augusta Brixia; il loro territorio si posizionava quindi ai confini occidentali della Regio X Venetia et Histria. Le popolazioni soggette all'\"adtributio\" passavano dalla condizione di \"peregrini\" al beneficio dapprima del diritto inferiore (ius Latii), e in seguito della piena cittadinanza (plenum ius), con un processo che poteva essere anche molto lungo e che costituiva una sorta di apprendistato all'acquisizione di tutti i diritti dei cittadini romani. Epigrafi sembrano dimostrare che i Camuni ottennero questi diritti precocemente, in quanto vi \u00e8 un'iscrizione che ricorda la \"Civitas Camunnorum\" probabilmente attorno al 23 d.C. con Druso minore, durante il principato di Tiberio. Con il termine \"Civitas\" Roma indicava un'entit\u00e0 politica autonoma, o un complesso dei cittadini, con i quali aveva a che fare (ad esempio \"Civitas Helvetia\", la nazione Elvetica); pertanto il nome \"Civitas Camunnorum\" non va inteso come il nome latino dell'abitato di Cividate Camuno (che assunse questo nome solo nel XX secolo).\nIn Et\u00e0 flavia i Camuni vennero iscritti alla trib\u00f9 Quirina, diversa da quelle cui erano state assegnate le vicine Brixia (Fabia) e Bergomum (Voturia), e sono ricordati come \"Res Publica Camunnorum\", ovvero un centro dotato di autonomia amministrativa. Molte iscrizioni risalenti a questo periodo riportano nomi composti, ad uso romano, con tria nomina.\nNon solo i Romani ebbero una forte influenza in Val Camonica, ma risultano anche epigrafi che citano il nome \"Camunni\" in altre zone dell'Impero romano. Molte tra queste riguardano legionari, come ad esempio tale \"Cerialis Pladae f.\" centurione della cohors Alpina, oppure di \"L. Statius Secundus\", soldato della Legio VI Altri camuni che servirono Roma furono \"C. Valerius Quir.\", della Legio VIII Augusta, morto a Corinto, e \"Sex Apronius Quir.\", della Legio XIIII Gemina, seppellito a Carnuntum.. Un anonimo \"Camunnus\" si arruol\u00f2 nella Classis Ravennatis e mor\u00ec dopo 24 anni di servizio navale, all'et\u00e0 di 49 anni. La presenza di un montanaro nella flotta si spiega probabilmente con la necessit\u00e0 di carpentieri (\"fabri navales\") esperti nel taglio del legno.\nDurante il periodo romano, a Breno fu costruito il santuario di Minerva. Le divinit\u00e0 romane non vennero imposte ai Camuni, ma tramite il meccanismo dell\"'interpretatio\" si tentava di assimilare il culto preesistente con la divinit\u00e0 romana che pi\u00f9 gli assomigliava. L'iscrizione al Sole Divino, attualmente collocata all'esterno della chiesa parrocchiale di Breno ma di ubicazione originaria ignota, attesta in Val Camonica la presenza di un culto tipicamente orientale, diffusosi in tutto l'Impero romano a partire dal II secolo. Non \u00e8 certo se l'epigrafe stessa risalga al II secolo o se sia invece successiva.\nDa \"Civitas Camunnorum\" a \"Res Publica Camunnorum\".\nIl potere massimo della \"Res Publica Camunnorum\" era affidato a due duoviri e al consiglio dei decurioni. I primi avevano in compito di mantenere l'ordine e la giustizia e rimanevano in carica cinque anni; i secondi amministravano le finanze, nominavano i magistrati minori e dirigevano la vita religiosa della comunit\u00e0. Il consiglio dei decurioni era formato dai cittadini pi\u00f9 in vista della valle, che erano soliti firmare i loro decreti con \"D.D.\" (\"decretum decurionum\").\nI Romani insediarono il centro amministrativo della valle nell'odierna Cividate Camuno, una vera e propria citt\u00e0 romana, costruita su cardo e decumano, con terme, teatro, anfiteatro e un foro lungo il fiume Oglio.\nAltri insediamenti di epoca romana sono stati indagati a Pescarzo e a Berzo. Necropoli e lapidi tombali sono state rinvenute a Borno e Rogno.\nEt\u00e0 medievale.\nL'inizio del Medioevo in Val Camonica coincise con l'introduzione del Cristianesimo. A partire dal IV-V secolo si assistette alla distruzione degli antichi luoghi di culto, con l'abbattimento delle statue stele di Ossimo e Cemmo e l'incendio del santuario di Minerva di Breno. Non sono comunque registrati casi di violenza contro i predicatori cristiani come invece avvenne nella vicina Val di Non, a Sanzeno, con il martirio di Sisinnio, Martirio ed Alessandro nel 397.\nLa dominazione longobarda (VI-VIII secolo).\nNel 568-596 i Longobardi entrarono in Italia e sottomisero rapidamente gran parte delle regioni settentrionali (Langobardia Maior); il ducato di Brescia fu tra i primi ducati longobardi a essere costituito, all'indomani della conquista.\nLa Val Camonica \u00e8 citata per la prima volta in un documento datato 774: il testamento di un gasindio longobardo che rivendicava il possesso di alcune terre nella zona, tra cui l'attuale Berzo Inferiore.\nLa dominazione carolingia (VIII-IX secolo).\nCome tutta la Langobardia Maior, la Val Camonica entr\u00f2 a far parte dell'Impero carolingio nel 774; immediatamente venne ceduta, il 16 luglio 774, dallo stesso Carlo Magno all'abbazia di Marmoutier, presso Tours:\nIl 16 giugno 887 un diploma di Carlo il Grosso conferm\u00f2 a Otto, abate di Tours, i beni gi\u00e0 concessi da Carlo Magno, tra i quali la Val Camonica:\nLa Val Camonica entro il Sacro Romano Impero (X-XIV secolo).\nNel 1164 l'imperatore Federico Barbarossa concesse con un diploma ampi privilegi alla Val Camonica, considerandola come un'entit\u00e0 unitaria e omogenea, distinta dal Bresciano.\nA seguito dei gravi scontri del 1288 tra la citt\u00e0 di Brescia ed alcuni comuni e famiglie ghibelline camune, nel 1291 si stipul\u00f2 un accordo secondo il quale la Valle Camonica accett\u00f2 di sottoporsi a un podest\u00e0 nominato dalla citt\u00e0, al quale furono affidati compiti civili (\u201cfare ufficiali e consigli\u201d) e giudiziari (amministrazione della giustizia civile, istruzione dei processi criminali). In cambio di ci\u00f2 i camuni ottennero l'esenzione da gabelle (eccetto quelle sul sale e sul ferro) ed il reintegro nei diritti civili e politici e nelle immunit\u00e0 e privilegi per le famiglie locali dei Federici, dei Celeri e i loro amici.\nCitata da Dante Alighieri nella \"Divina Commedia\" (Inferno, ), la Val Camonica nel 1311 ottenne dall'imperatore Arrigo VII la conferma dei privilegi concessi dal Barbarossa nel 1164. Nel 1330 Giovanni I di Boemia dichiar\u00f2 l'indipendenza della valle, gi\u00e0 dotata di propri \"Statuti\" (citati in atti privati fin dal 1324-1325). L'organizzazione del governo locale inizi\u00f2 a prendere forma, con la presenza, accertata dal 1350, di notai del podest\u00e0 e del vicario.\nLa dominazione viscontea (1337-1428).\nA partire dal 1337 l'intero territorio bresciano, inclusa la Val Camonica, entr\u00f2 definitivamente a far parte dei domini dei Visconti. Alla morte di Giovanni, nel 1354, i fratelli Matteo II, Galeazzo II e Bernab\u00f2 si spartirono i domini del casato; la valle, come tutti i territori orientali soggetti a Milano, tocc\u00f2 a Bernab\u00f2, che li tenne fino a quando, nel 1385, non fu imprigionato dal nipote Gian Galeazzo.\nDurante la signoria di Gian Galeazzo (1378-1402) venne insediato un podest\u00e0 a Lovere, a guardia dello sbocco meridionale della valle.\nNel 1402 la signoria pass\u00f2 al tredicenne Giovanni Maria Visconti, con reggente la madre Caterina Visconti. I domini viscontei furono presto dilaniati da lotte intestine, con il tentativo di impossessarsene condotto da Pandolfo III Malatesta. La Val Camonica fu terreno di scontro, contesa tra le armate ghibelline dei Visconti e quelle guelfe del Malatesta; tra il 1413 e il 1416 \u00e8 attestata una forte instabilit\u00e0 nella valle, con varie concessioni volte a ottenerne la fedelt\u00e0.\nA partire dal 1419 tutti i territori della Lombardia orientale tornarono gradatamente sotto il controllo di Filippo Maria Visconti, anche se la Repubblica di Venezia continu\u00f2 a fomentare dissidi e disordini, che sarebbero sfociati, dal 1425, nella guerra che avrebbe condotto il Carmagnola a conquistare alla Serenissima Brescia, Bergamo e le relative vallate. Anche dopo la caduta del Malatesta i commerci con la valle furono ancora controllati dalla famiglia degli Oldofredi, strettamente legati ai Federici, casato ghibellino della Val Camonica.\nEt\u00e0 moderna.\nLa dominazione veneziana (1428-1797).\nDopo aver cacciato i Visconti (marzo 1426), Brescia fece atto di dedizione alla Repubblica di Venezia (6 ottobre, secondo la tradizione) e poco dopo (23 novembre) rivendica a s\u00e9 anche la Val Camonica, quale territorio bresciano, ma questa non pass\u00f2 immediatamente tra i Domini di Terraferma della Serenissima:\nil Senato veneziano si mostr\u00f2 inizialmente irresoluto nell'ordinare la difficile occupazione della valle, tanto da dichiarare di rinunciarvi gi\u00e0 il 26 novembre, per poi protrarre le operazioni di conquista della valle per tutto il 1427. La difficolt\u00e0 nella conquista va principalmente attribuita alla forte resistenza delle famiglie nobili locali: dai grandi feudatari \"Federici\" ai clan nobiliari dei \"de Bordi\", \"de Cochis\" e \"de Cottis\". L'annessione della Val Camonica alla Serenissima si complet\u00f2 soltanto il 10 gennaio 1428.\nL'area rimase ancora per anni oggetto di contesa tra la Serenissima e il Ducato di Milano. Il castello di Breno fu attaccato dai Visconti nel 1438, che avevano cinto d'assedio la stessa Brescia; una volta ricacciati i milanesi, Venezia riassegn\u00f2 a Brescia tutto il suo territorio, inclusa la Val Camonica. In valle si stabilirono cos\u00ec un podest\u00e0 e ufficiali bresciani. Un nuovo attacco milanese fu condotto da Francesco Sforza nel 1454: grazie alle armi da fuoco, il capitano di ventura Bartolomeo Colleoni riusc\u00ec ad assoggettare la bassa valle e ad attaccare nuovamente il castello di Breno, che capitol\u00f2 tra il 24 e il 28 febbraio. Il 9 aprile la Pace di Lodi pose fine alle contese e assegn\u00f2 definitivamente la Val Camonica alla Serenissima, che distrusse quasi tutte le roccaforti della valle, eccezion fatta per quella di Breno, destinata alla guarnigione locale, e quelle di Cimbergo e Lozio, tenute da famiglie fedeli a Venezia. Nelle guerre contro i milanesi si era distinto il casato trentino dei Lodron; come ricomprensa per i servigi di Paride il Grande, condottiero della Serenissima, i suoi figli Giorgio e Pietro ricevettero intorno alla met\u00e0 del XV secolo il castello di Cimbergo con la relativa contea. Nel 1493 la valle contava 24.760 abitanti; come in tutti i Domini di Terraferma della Repubblica di Venezia, anche in Val Camonica venivano arruolate cernide, milizie territoriali costituite da contadini che annualmente svolgevano degli addestramenti militari.\nAlla fine del XV secolo oper\u00f2 il pittore Giovanni Pietro da Cemmo (attivo tra il 1474 e il 1504); tra i suoi affreschi in Val Camonica, spiccano quelli del convento dell'Annunciata di Borno (oggi nel comune di Piancogno) e della Chiesa di Santa Maria Assunta a Esine.\nAgli inizi del XVI secolo la valle pass\u00f2 per un breve periodo sotto controllo francese. Nel 1509 il re di Francia Luigi XII, nel quadro della guerra tra le forze della Lega di Cambrai e quelle della Serenissima, sconfisse i veneziani nella battaglia di Agnadello (14 maggio), combattuta presso l'Adda; Bergamo, Brescia, e la Val Camonica passarono cos\u00ec sotto controllo francese. Il castello di Breno pass\u00f2 sotto il controllo delle forze anti-veneziane il 23 maggio, ma i valligiani diedero vita a una dura resistenza contro i nuovi occupanti. Al termine della Guerra della Lega di Cambrai, il trattato di Noyon (1516) ripristin\u00f2 lo \"status quo\" in Italia, e quindi l'appartenenza della Val Camonica alla Serenissima. Il ripristino del dominio veneziano e la comprovata fedelt\u00e0 dei valligiani resero meno necessario uno stretto controllo militare sulla valle e il presidio di stanza al castello di Breno venne ritirato; il castello venne poi ceduto al comune di Breno nel 1583 e definitivamente abbandonato nel 1598.\nNegli anni trenta del XVI secolo Il Romanino inizi\u00f2 a lavorare in alcune chiese della Val Camonica: Santa Maria della Neve a Pisogne (\"Storie di Cristo\"), Sant'Antonio a Breno, Santa Maria Annunciata a Bienno. Nello stesso periodo oper\u00f2 in valle anche Callisto Piazza. Nel 1558 un singolare atto della vicinia di Edolo attesta la diffusione di superstizioni animiste; si tratta di un'ordinanza che impone ai vermi (\"rughe\") che infestano i campi di sgomberarli, assegnando loro uno specifico territorio e perfino un avvocato difensore:\nAll'inizio del XVII secolo la valle contava circa 45.000 abitanti, cos\u00ec descritti nel 1610 da Giovanni Da Lezze: \u00abve ne (erano) un'infinit\u00e0 di matti stupidi e insensati; i boschi (erano) quasi tutti proprii di communi parte antichissimi che non vi \u00e8 memoria a che modo siano stati acquistati\u00bb. Nello stesso periodo era attivo un ospedale, retto da un deputato nominato dal consiglio generale della valle.\nNei primi decenni del XVIII secolo la bassa valle fu duramente vessata dal bandito Giorgio Vicario, di Pisogne, e dai suoi bravacci. Secondo la tradizione popolare il bandito, macellaio, fu ucciso da un suo stesso compagno con un'archibugiata sulla soglia della sua bottega di Pisogne, ora inglobata nell'edificio detto \"Torrazzo\". La testa - mozzata, salata e avvolta in foglie d'alloro - fu portata fino a Venezia per riscuotere la taglia offerta dal Consiglio dei Dieci.\nAmministrazione.\nL'amministrazione della valle fu svincolata da quella di Brescia e di Bergamo dal doge Francesco Foscari, che con un decreto del 1\u00ba luglio 1428 consent\u00ec ai valligiani di seguire i propri Statuti. Nel 1440 tale indipendenza fu tuttavia revocata e la Val Camonica fu ricondotta sotto il controllo di Brescia, che doveva esprimere il capitano di valle.\nAmministrativamente e religiosamente, la valle era ripartita in pievi: inizialmente quattro (Rogno, Cividate, Cemmo ed Edolo), nel 1765 risultano essere cinque, con l'aggiunta di quello di Dalegno e Borno.\nParte delle magistrature andava di diritto alla famiglia Federici, antichi feudatari del luogo. Risulta la presenza di un \"capitano di valle\", insediato presso il castello di Breno fino alla met\u00e0 del XVI secolo, altrove nel villaggio di Breno in seguito. A partire dal 1440 la Serenissima stabil\u00ec che il capitano doveva essere un nobile bresciano, la cui nomina doveva essere approvata dal consiglio della citt\u00e0. A un capitano di valle si attribuisce la propriet\u00e0 di un letto intarsiato del XVII secolo, conservato presso il Museo Camuno di Breno. Esisteva poi un \"sindaco di valle\"; si ricordano i nomi di Giovanni Francesco Moscardi, sindaco nel 1615, 1622 e 1630, e di Gian Antonio Guarneri, sindaco nel 1661, 1667, 1673, 1680 e 1687. Accanto al capitano e al sindaco, erano presenti un avvocato di valle, un cancelliere, un vicecancelliere, un giusdicente, un presidente dell'ospedale e un tesoriere. Dell'ufficio della cancelleria civile si sono conservati relitti dell'antico archivio, mentre gli Statuti del 1750 attestano la presenza di tutta una serie di magistrature locali minori: \u00abdue deputati alla sanit\u00e0, un deputato al mercato di Pisogne, due calmedrari, gli stimatori al dazio, i bollatori, gli esattori della tassa ducale e quattro deputati sopra la strada reale\u00bb.\nSono ricordati diversi organi elettivi attivi in valle nel periodo della dominazione veneziana: il consiglio generale, il consiglio segreto o senato, il consiglio dei ragionati, il consiglio dei deputati e i ragionati aggiunti.\nA partire dal 1324-1325 atti privati iniziarono a citare gli \"Statuti della Val Camonica\" (\"Statuta Vallis Camonic\u00e6\"), anche se il privilegio di poter utilizzare i propri Statuti fu affermato soltanto nel 1428 dal doge Francesco Foscari, nel quadro della concessione di un'ampia autonomia in seguito (1440) parzialmente revocata. La Biblioteca del Senato della Repubblica custodisce un manoscritto settecentesco che traduce in italiano Statuti del 1624-1687.\nEt\u00e0 contemporanea.\nLa dominazione francese (1797-1814).\nIn seguito all'occupazione napoleonica di Brescia e Bergamo, nel 1796, i territori pi\u00f9 occidentali della Repubblica di Venezia passarono sotto controllo francese. Tra questi la Val Camonica che, dopo aver fatto parte della Repubblica Bresciana (18 marzo- 20 novembre 1797), dove costituiva il cantone della Montagna, conflu\u00ec poi nella Repubblica Cisalpina (1797), secondo quanto sancito dall'articolo 8 del Trattato di Campoformio, in seguito trasformata prima in Repubblica Italiana (1802-1805) e infine in Regno d'Italia (1805-1814). .\nNel corso della dominazione francese, l'assetto amministrativo della Val Camonica mut\u00f2 pi\u00f9 volte. Inizialmente (1797-1798) fu importato il modello del cantone, adottato in Francia dal 1790; la valle fu inserita, con Legge 1\u00ba maggio 1797 della Repubblica Bresciana, nel \"Cantone della Montagna\", con Breno capoluogo. Nel febbraio 1798 fu istituito il \"Distretto di Cividate\", con Cividate Camuno nuovo capoluogo, fino al definitivo assetto in dipartimenti. I comuni della valle furono assegnati al Dipartimento del Mella, con Brescia capoluogo, e del Serio, con capoluogo Bergamo.\nLa dominazione austriaca (1814-1859).\nCon la caduta del Regno Italico (1814), la Val Camonica, come l'intero lombardo-veneto, entrarono nell'orbita dei domini austriaci, che organizzarono i propri possedimenti diretti in Italia nel Regno Lombardo-Veneto. La Val Camonica fu assegnata alla provincia di Bergamo, nei distretti XVI di Lovere e XVII di Breno, istituiti il 12 febbraio 1816 e in seguito (1853) ridisegnati.\nNel 1859, durante la seconda guerra di indipendenza, Brescia e Bergamo furono occupate dai Cacciatori delle Alpi di Giuseppe Garibaldi, .\nCon la pace di Zurigo siglata fra il 10 e l'11 novembre 1859, la Lombardia, gi\u00e0 di fatto annessa al Regno di Sardegna, pass\u00f2 formalmente a quest'ultimo, che nel 1861 sarebbe diventato Regno d'Italia.\nIl Regno d'Italia (1861-1946).\nLa nuova organizzazione territoriale disegnata dal Decreto Rattazzi (regio decreto 3702 del 23 ottobre 1859) assegn\u00f2 la Val Camonica alla Provincia di Brescia, all'interno della quale and\u00f2 a costituire il circondario di Breno, suddiviso nei due mandamenti di Breno e di Edolo. Alla Provincia di Bergamo rimasero i comuni della bassa valle di Lovere, Costa Volpino e Rogno, inscritti nel circondario di Clusone.\nLa vicinanza della frontiera austriaca, che correva lungo tutto il massiccio dell'Adamello fino al Lago di Garda, faceva di questa zona una delle pi\u00f9 soggette a rischio di invasione. Allo scoppio della terza guerra di indipendenza (1866), in effetti, le truppe austriache guidate dal maggiore Ulysses von Albertini forzarono il Passo del Tonale e discesero la valle fino a Ponte di Legno (26 giugno), per poi ripiegare indisturbate. Un'azione di maggiori proporzioni fu condotta il 2 luglio successivo: Von Albertini si spinse fino a Vezza d'Oglio, dove i bersaglieri al comando del maggiore Nicostrato Castellini tentarono invano, il 4 luglio, di sbarragli il passo. In seguito allo scontro, noto come battaglia di Vezza d'Oglio e comunque di modeste dimensioni, gli austriaci ripiegarono comunque sul Tonale il 7 luglio.\nNel 1872 settantadue comuni della Val Camonica, del Lago d'Iseo e della Bassa bresciana inviarono una petizione ai ministeri dei lavori pubblici e delle finanze per sollecitare la costruzione di una linea ferroviaria che favorisse il collegamento tra Val Camonica e Cremonese. La Ferrovia Brescia-Iseo-Edolo, appaltata alla Societ\u00e0 Nazionale Ferrovie e Tramvie, fu per\u00f2 completata solo il 4 luglio 1909. Nello stesso anno, con una segnalazione di Gualtiero Laeng al Comitato Nazionale per la Protezione dei Monumenti, vennero riscoperte le Incisioni rupestri della Val Camonica.\nDurante la Prima guerra mondiale, l'alta valle fu teatro della Guerra bianca in Adamello, che vide contrapposti gli alpini italiani a quelli austro-ungarici. Le condizioni di combattimento furono estreme - oltre tremila metri di quota, temperature rigidissime, costante pericolo di slavine -, e la guerra anche su questo fronte fu principalmente guerra di trincea. L'estate del 1915 registr\u00f2 numerosi scontri, con provvisorie e limitate avanzate di uno o dell'altro contendente, senza tuttavia che avvenissero mutamenti decisivi nella linea del fronte. Nel 1916 alcuni successi parziali degli alpini (aprile-maggio) non ebbero seguito a causa della forte pressione esercitata dagli austro-ungarici sul fronte trentino con la Strafexpedition, che costrinse i vertici militari italiani a sguarnire l'Adamello. Il fronte entr\u00f2 cos\u00ec in stallo e rimase inerte anche per tutto il 1917. Il 27 settembre di quell'anno un bombardamento austro-ungarico distrusse l'abitato di Ponte di Legno. Il 25 maggio-28 maggio 1918 il fronte inizi\u00f2 a muoversi in modo significativo con la conquista italiana del ghiacciaio Presena; altri piccoli avanzamenti culminarono, il 1\u00ba novembre nel quadro della generale rotta dell'esercito austro-ungarico, nello sfondamento del fronte al passo del Tonale, dal quale il Regio Esercito pot\u00e9 dilagare verso la Val di Sole.\nIl 1\u00ba dicembre 1923, alle 7.15, la diga posta sul torrente Gleno, in Valle di Scalve, cedette a causa di errori di progettazione e di cattiva esecuzione dei lavori. L'onda di piena, dopo aver devastato la Valle di Scalve, sbocc\u00f2 in Val Camonica. Le vittime complessive del disastro del Gleno furono oltre 350; commosso per la tragedia, anche re Vittorio Emanuele III si rec\u00f2 in visita nella valle.\nDurante la Seconda guerra mondiale, tra l'armistizio dell'8 settembre 1943 e il 1945 in Val Camonica agirono diversi gruppi partigiani. Presso Lozio (Laveno) operava un battaglione della brigata \"Ferruccio Lorenzini\" della divisione Fiamme Verdi, guidato dalla medaglia d'oro al valor militare Giacomo Cappellini, fucilato dalla Repubblica Sociale Italiana il 21 gennaio 1945. Poco pi\u00f9 tardi Monno, nell'alta valle, fu teatro delle due battaglie del Mortirolo, che opposero i partigiani delle Fiamme Verdi al militi della Repubblica Sociale.\nEntrambi gli scontri videro prevalere i partigiani: il primo, di proporzioni modeste, fu combattuto sul Passo del Mortirolo tra il 22 e il 27 febbraio; il secondo, ben pi\u00f9 rilevante - tanto che \u00e8 ritenuto la pi\u00f9 importante battaglia campale della Resistenza italiana - vide invece gli schieramenti fronteggiarsi per quasi un mese, dal 9 aprile al 2 maggio. \nLa Repubblica Italiana (dal 1946).\nNell'ordinamento della Repubblica Italiana la Val Camonica rimase amministrativamente soggetta alla Provincia di Brescia e, in piccola parte, a quella di Bergamo.\nNel secondo dopoguerra ebbe inizio la valorizzazione delle Incisioni rupestri della Val Camonica: nel 1955 a Capo di Ponte venne creato dalla Soprintendenza per i beni archeologici della Lombardia il Parco nazionale delle incisioni rupestri di Naquane, la prima e tuttora la pi\u00f9 importante delle aree che custodiscono i petroglifi; nel 1964 venne fondato il Centro Camuno di Studi Preistorici; nel 1979 l'intero patrimonio delle incisioni \u00e8 stato proclamato Patrimonio dell'umanit\u00e0 dall'UNESCO, primo sito in Italia a ricevere il riconoscimento.\nNel 1974 venne approvato dalla regione Lombardia lo statuto della Comunit\u00e0 Montana di Valle Camonica\nIl giorno 11 giugno 2021 a Cividate Camuno \u00e8 stato inaugurata la nuova sede del Museo Archeologico della Vallecamonica, con l\u2019obiettivo di raccogliere, conservare e valorizzare il patrimonio archeologico mobile di et\u00e0 romana proveniente da Cividate Camuno e dall'intero territorio della Valle.\n e nel 1983 fu istituito il Parco regionale dell'Adamello."}
{"id": "1417299", "revid": "287204", "url": "https://it.wikipedia.org/wiki?curid=1417299", "title": "Oligoelementi", "text": "In chimica analitica un oligoelemento (dal greco:\" \u1f40\u03bb\u03af\u03b3\u03bf\u03c2\", oligo, poco) \u00e8 un elemento presente in un campione con una concentrazione media inferiore a 100 parti per milione, o inferiore a 100 microgrammi per grammo.\nIn biochimica e nella nutrizione un oligoelemento \u00e8 un elemento chimico che \u00e8 necessario in quantit\u00e0 minime per la crescita, lo sviluppo e la fisiologia appropriata di un dato organismo; \u00e8 un \"micronutriente\" assunto in tracce. \nI sali minerali.\nFrazione dei sali minerali, termine che individua alcuni composti inorganici quindi privi di carbonio organicato, ma non necessariamente sali, gli oligoelementi hanno un ruolo fondamentale nel funzionamento di tutti gli organismi viventi, animali, vegetali, funghi e regni degli organismi pi\u00f9 semplici; fanno parte dei minerali essenziali o pi\u00f9 correttamente, da ogni punto di vista, elementi essenziali. Essi sono infatti costituenti di alcune fondamentali biomolecole come elemento centrale dei gruppi prostetici, come parte di enzimi deputati alla sintesi delle proteine, e altro, all'interno e all'esterno delle cellule.\nSuddivisione degli oligoelementi in nutrizione umana.\nSono detti oligoelementi gli elementi chimici presenti solo in tracce nell'organismo umano, in genere rilevati da studi dell'ultimo quarto del ventesimo secolo per l'evoluzione delle tecnologie analitiche. Gli studi si sono poi succeduti fino all'individuazione, se esistente, delle molecole biologiche, in genere metalloproteine e vitamine, interagenti con gli stessi oligoelementi. Spesso di questi elementi non si conosce la localizzazione molecolare o la funzione biochimica, se esistente.\nIl reale fabbisogno di questi elementi non \u00e8 sempre stabilito n\u00e9 appurato, e molti autori li considerano in gran parte inessenziali. Si tratta di apporti giornalieri dell'ordine dei microgrammi o anche meno. In alcuni casi si tratta di metalli estremamente tossici, anche a basse dosi e spesso soggetti ad accumulo nell'organismo, per cui il reale dosaggio non deve essere banalizzato. Sono molto pi\u00f9 frequenti i rischi da sovradosaggio e contaminazione ambientale. Gli oligoelementi si possono a volte suddividere in elementi traccia ed elementi ultra-traccia. Tra gli elementi traccia ve ne sono alcuni che, secondo la normale suddivisione micro/oligo, rientrano pi\u00f9 compiutamente nei primi. \nIn ogni suddivisione il dato discriminante \u00e8 il reale fabbisogno quantitativo.\nElementi traccia, generalmente definiti microelementi.\nSono elementi traccia (assunti dall'organismo umano nell'ordine di milligrammi/giorno):\nElementi ultra-traccia.\nSono elementi ultra-traccia (assunti dall'organismo umano nell'ordine di microgrammo/giorno):"}
{"id": "1417300", "revid": "125307872", "url": "https://it.wikipedia.org/wiki?curid=1417300", "title": "Ferrovia Cremona-Fidenza", "text": "La ferrovia Cremona-Fidenza \u00e8 una linea ferroviaria italiana che unisce la citt\u00e0 di Fidenza, in Emilia-Romagna e Cremona, in Lombardia. Inaugurata nel 1906 ad opera dell'iniziativa privata, l'infrastruttura pass\u00f2 alla gestione statale nel 1912 e venne elettrificata nel 1979, mantenendo sempre un ruolo da ferrovia secondaria a servizio dei traffici regionali.\nStoria.\nIl primo progetto per una linea tra Cremona e Borgo San Donnino, com'era allora chiamata la citt\u00e0 di Fidenza, risale al 1871, anno in cui fu presentato al Ministero dei lavori pubblici un memoriale relativo alla costruzione di una strada ferrata tra le due localit\u00e0 da parte dei comuni ad essa interessati. Nel 1880 un ulteriore progetto, curato dall'ingegner Podest\u00e0, present\u00f2 una comparazione fra due possibili tracciati, che si differenziavano per il numero di centri potenzialmente serviti e per i vincoli imposti dall'attraversamento del fiume Po.\nNel 1881 il Ministero dei Lavori Pubblici e il Consiglio Superiore dei Lavori Pubblici espressero parere favorevole alla costruzione della ferrovia; il 17 febbraio 1882 fu costituito un Consorzio tra i comuni di Cremona, Castelvetro Piacentino, Villanova sull'Arda, Besenzone, Cortemaggiore, Busseto e Borgo San Donnino per ricercare i finanziamenti necessari e per costruire ed esercitare la linea. La ferrovia fu concessa nel 1883, dopo aver superato le resistenze della citt\u00e0 di Parma, che preferiva un collegamento con Cremona che passasse per San Secondo Parmense e Roccabianca.\nNel 1885 il Consorzio cedette allo Stato la concessione per la linea, avvalendosi della possibilit\u00e0 offerta dalla legge n\u00ba 3048 del 27 aprile 1885 con la quale lo Stato si sarebbe assunto l'onere di costruire la linea. Con l'arrivo di Francesco Crispi al governo, per\u00f2, fu avviato un piano di contenimento delle spese statali che port\u00f2 al rinvio della costruzione della linea.\nIl Consorzio dovette quindi riassumere la costruzione della linea, potendo contare solo sulle sovvenzioni statali chilometriche. Nel 1903 il Consorzio della ferrovia Cremona-Borgo San Donnino ottenne una nuova concessione, insieme al subconcessionario ditta Alexis Duparchy di Parigi.\nLa linea fu inaugurata il 12 settembre 1906 sotto la gestione della Societ\u00e0 Italiana Ferrovie e Tramvie (SIFT), subentrata nel frattempo al Duparchy. Nel 1912 la concessione fu riscattata dallo Stato e la linea venne incorporata nella rete FS.\nMutato nel 1927 nome in Fidenza uno dei capilinea, nel 1933 il piazzale della stazione di Castelvetro fu profondamente modificato in concomitanza con l'inaugurazione della ferrovia Piacenza-Cremona. I bombardamenti subiti durante la seconda guerra mondiale comportarono nel 1944 la distruzione del ponte sul Po, con conseguente interruzione della linea, riaperta all'esercizio solo nel 1947.\nLa trazione elettrica venne attivata il 27 maggio 1979.\nNei mesi da giugno a settembre 2018 la linea \u00e8 stata oggetto di importanti lavori di riqualificazione, con il rinnovo di binari e traversine, il consolidamento della massicciata e la sostituzione dei passaggi a livello pi\u00f9 problematici.\nCaratteristiche.\nIl percorso della ferrovia, il cui gestore \u00e8 Rete Ferroviaria Italiana, risulta quasi del tutto pianeggiante ed \u00e8 lungo 33,893 chilometri. La linea, a binario semplice, \u00e8 elettrificata a 3000 volt in corrente continua.\nL'intera linea \u00e8 gestita dal 7 aprile 1993 con controllo centralizzato del traffico (CTC) grazie al telecomando degli enti a cura del dirigente centrale operativo (DCO) con sede a Cremona; il primo impianto dotato di apparato centrale elettrico a itinerari (ACEI) telecomandabile, attivato nel 1985, fu quello di Castelvetro.\nDotata nel 2004 del Sistema di Controllo Marcia Treni (SCMT), la Cremona-Fidenza fu interessata alla fine degli anni novanta dalla sperimentazione dell'analogo sistema ATC (\"Automatic Train Control\") allora attivato nel nodo Cremonese.\nPercorso.\nDa Cremona la linea di dirama dalla ferrovia Codogno-Cremona, per dirigersi verso il Po, che funge da confine con l'Emilia-Romagna.\nIl tratto fra Castelvetro Piacentino e Cremona si caratterizza per la presenza del ponte sul Po. Questo venne raddoppiato fra il 1984 e il 1990 grazie alla costruzione di un nuovo manufatto affiancato al precedente a cura delle officine SALC di Padova.\nL'impianto di Castelvetro \u00e8 localit\u00e0 di diramazione con la gi\u00e0 citata ferrovia per Piacenza. Fino al 1935 la linea incrociava, presso questa stazione, la tranvia a vapore Piacenza-Cremona.\nSuperato il bivio, la linea prende un andamento prevalentemente rettilineo verso sud est e attraversa un paesaggio prevalentemente agricolo, incontrando dapprima la fermata di San Giuliano Piacentino e, poco dopo, la stazione di Villanova d'Arda.\nSuccessivamente sono servite, con altrettante stazioni dedicate, la cittadina di Busseto, localit\u00e0 interessata dal percorso delle tranvie Parma-Soragna-Busseto e Parma-San Secondo-Busseto, e Castione dei Marchesi, gi\u00e0 frazione di Fidenza.\nDopo aver superato con un breve ponte il torrente Stirone, la linea entra dunque nel piazzale della stazione di Fidenza, ove ha termine.\nTraffico.\nLa ferrovia \u00e8 servita da treni regionali svolti da Trenitalia Tper nell'ambito del contratto di servizio sottoscritto con la Regione Emilia-Romagna, integrati da alcune coppie di autocorse sostitutive, che diminuiscono nei giorni festivi.\nIl traffico a lunga percorrenza \u00e8 costituito dalla relazione diretta \"Freccia della Versilia\" che collega Bergamo a Pisa; in passato circolavano relazioni quali Brescia-Salsomaggiore Terme ed una coppia giornaliera di Eurostar Bergamo-Cremona-Roma, servizio soppresso nel 2010.\nDal 2019 il tratto tra la stazione di Fidenza e l'interconnessione con la linea ad alta velocit\u00e0 Milano-Bologna viene percorso dai Frecciargento che collegano Milano con la costa adriatica, e dal 2021 anche dai Frecciarossa operanti nella medesima tratta.\nMateriale rotabile.\nPer la gestione dei servizi sulla linea la SIFT si dot\u00f2 di 3 locomotive Breda, immatricolate 1-3 e di un parco costituito da 19 carrozze passeggeri e 22 carri merci. Subentrate nella gestione, le FS incorporarono le locomotive nel proprio parco come gruppo 870.\nIn seguito prestarono servizio sulla linea locomotive a vapore e automotrici FS di vari gruppi, in particolare ALe 582 e ALe 642. Da dicembre 2019 il servizio \u00e8 svolto dagli ETR 103 \"Pop\"."}
{"id": "1417313", "revid": "1543377", "url": "https://it.wikipedia.org/wiki?curid=1417313", "title": "Turakhan Bey", "text": "Questo generale \u00e8 ricordato nella storia, perch\u00e9 nel 1430 il sultano Murad II gli affid\u00f2 degli eserciti molto forti, per poter cos\u00ec fermare l'avanzata dell'esercito bizantino in Grecia, che era condotta dal despota Costantino Paleologo, il quale aveva riconquistato per l'impero bizantino praticamente tutto il Peloponneso, tranne due cittadine dove i veneziani opposero una strenua difesa. Il sultano ottomano, aveva capito quanto fosse pericolosa questa situazione, che poteva nuovamente far tornare in vita l'impero bizantino, quindi immediatamente arm\u00f2 dei forti eserciti di cui Turakhan Bey ebbe l'onore di comandare, egli li condusse in Beozia, dove Costantino con le sue armate stava invadendo il territorio dell'impero ottomano, il generale turco grazie alla grandissima superiorit\u00e0 numerica riusc\u00ec a sconfiggere il despota, che torn\u00f2 nei suoi possedimenti, l'impero bizantino aveva cos\u00ec perso la sua ultima possibilit\u00e0 di rinascere, e ci\u00f2 che lo attender\u00e0 ventitr\u00e9 anni dopo sar\u00e0 la caduta di Costantinopoli."}
{"id": "1417320", "revid": "767487", "url": "https://it.wikipedia.org/wiki?curid=1417320", "title": "Ezo (gruppo musicale)", "text": "Gli Ezo, precedentemente conosciuti come Flatbacker, sono stati un gruppo musicale heavy metal giapponese, attivo dal 1984 al 1990.\nStoria.\nLa band, originaria di Sapporo, nacque nel 1984 sotto il nome di Flatbacker. Con questo nome pubblicarono la prima demo \"Minagoroshi\", e successivamente due album con la casa discografica JVC Victor Invitation: \"Sensou\" il 31 ottobre 1985 ed \"Esa\" nel febbraio 1986. La formazione era composta dal cantante Masaki Yamada, il chitarrista Shoyo Iida, il bassista Taro Takahashi e Hirotsugu Honma alla batteria. L'immagine degli Ezo era fortemente ispirata al \"look\" del fenomeno statunitense dell'hair metal, e comprendeva chiome cotonate, maschere teatrali e make-up. Il nome Ezo, venne adottato ispirandosi al nome storico dell'isola giapponese di Hokkaid\u014d, isola dove crebbero i membri della band. In questo periodo l'heavy metal vendeva bene in Giappone e la band ottenne una buona notoriet\u00e0, ma decisero di concentrarsti sul pubblico statunitense. Poco dopo migrarono negli Stati Uniti in New Jersey firmando subito per la Geffen Records. Il debutto discografico sotto il nome di Ezo avvenne nel gennaio 1987, periodo d'uscita dell'omonimo \"Ezo\", che venne prodotto da Gene Simmons dei Kiss e da Val Garay (gi\u00e0 produttore di artisti come James Taylor, Kim Carnes, Linda Ronstadt, The Motels e Neil Diamond). Alcuni contributi nel songrwiriting vennero da Jaime St. James, all'epoca frontman dei Black N'Blue (band gestita anch'essa da Simmons) e da Adam Mitchell, songwriter per i Kiss. A seguito dell'uscita del debut, gli Ezo supportarono il tour americano dei Great White, dopo, tra il 16 ottobre e il 1\u00ba novembre '87 seguirono 13 date al fianco dei Guns N'Roses. Il disco omonimo entr\u00f2 nella classifica di Billboard, guadagnando la posizione n\u00b0 150. Nel maggio 1989 la band pubblic\u00f2 il secondo album dal titolo di \"Fire Fire\". Questo venne prodotto da Stefan Galfas, e vedr\u00e0 come special guest ai backing vocal il cantante dei Grim Reaper Steve Grimmett. I tour videro la band supportare i Dirty Looks, gli Helloween, gli Skid Row e i Tuff. \"Fire, Fire\" fall\u00ec le vendite, e la Geffen conseguentemente bocci\u00f2 la band. Il quartetto, senza un contratto discografico, si sciolse definitivamente nel luglio 1990.\nIl cantante Masaki Yamada raggiunse i giapponesi Loudness nel 1992 e Homma lo raggiunse un paio d'anni pi\u00f9 tardi. Yamada registr\u00f2 diversi album con i Loudness: \"Loudness\" (1992), \"Heavy Metal Hippies\" (1994), \"Ghetto Machine\" (1997), \"Dragon\" (1998) e \"Engine\" (1999) prima che la formazione originale si riunisse nel 2000 provocando l'abbandono di Yamada e Honma. Il disco \"Once and for All\" include una cover degli Ezo del brano \"House Of 1,000 Pleasures\".\nDal 2000 Homma \u00e8 il nuovo batterista degli Anthem, che il bassista Naoto Shibata decise di riformare proprio in seguito al loro allontanamento dai Loudness. Yamada e Homma avevano in cantiere una nuova collaborazione, dal nome Snake Bites. Per motivi sconosciuti il progetto non ha per\u00f2 mai visto la luce.\nNel 2001 Masaki \u00e8 entrato a far parte come bassista di un piccolo gruppo giapponese a New York, i Goro, ma dopo un breve periodo ha lasciato anche questa band per unirsi l'anno successivo ai Firesign, un gruppo underground composto da musicisti giapponesi e stranieri, e con il quale ha pubblicato un album nel 2007. Anche qui copre il ruolo di bassista e cori."}
{"id": "1417329", "revid": "648716", "url": "https://it.wikipedia.org/wiki?curid=1417329", "title": "The Clown (album)", "text": "The Clown \u00e8 un album di Charles Mingus registrato e pubblicato nel 1957 da Atlantic Record con lo pseudonimo i SD-1260. Successore di \"Pithecanthropus Erectus\" del 1956, presenta l'improvvisata narrazione di Jean Shepherd. \nPubblicata nel 2000 la versione deluxe contenente due tracce bonus. \nSecondo alcune note riportate nella copertina dell'album, scritte da Nat Hentoff, Mingus ha dato una spiegazione della scelta dei quattro brani per l'album: \u00abHo selezionato questi quattro e questi altri due che erano complicati perch\u00e9 alcuni di quei ragazzi avevano detto che non facevo abbastanza swing\u00bb.\nTracce.\nTutte le tracce sono scritte da Charles Mingus."}
{"id": "1417332", "revid": "1005847", "url": "https://it.wikipedia.org/wiki?curid=1417332", "title": "Elezioni parlamentari in Polonia del 1993", "text": "Le elezioni parlamentari in Polonia del 1993 si tennero il 19 settembre per il rinnovo dell'Assemblea nazionale (Sejm e Senato). In seguito all'esito elettorale, Presidente del Consiglio divenne Waldemar Pawlak, rappresentante del Partito Popolare Polacco; nel 1995 il governo pass\u00f2 a J\u00f3zef Oleksy e nel 1996 a W\u0142odzimierz Cimoszewicz, entrambi esponenti di Socialdemocrazia della Repubblica di Polonia (Alleanza della Sinistra Democratica)\nRisultati.\nSejm.\nNel 1997, il Partito Popolare Cristiano e il Partito Conservatore si fusero per formare il Partito Conservatore-Popolare (Stronnictwo Konserwatywno-Ludowe - SKL)."}
{"id": "1417344", "revid": "122181", "url": "https://it.wikipedia.org/wiki?curid=1417344", "title": "Indiana Jones and the Kingdom of the Crystal Skull", "text": ""}
{"id": "1417357", "revid": "767487", "url": "https://it.wikipedia.org/wiki?curid=1417357", "title": "Erik Brann", "text": "La sua notoriet\u00e0 \u00e8 legata al gruppo hard rock psichedelico Iron Butterfly, con il quale esord\u00ec a diciassette anni nel 1967.\nBiografia.\nNativo di Boston, Brann studi\u00f2 inizialmente il violino per poi passare alla chitarra. Nel 1967 si un\u00ec a diciassette anni al gruppo Iron Butterfly. Il suo esordio discografico avvenne l'anno dopo con l'album \"In-A-Gadda-Da-Vida\", che rappresenta ancora oggi il maggior successo commerciale da parte del gruppo. Brann scrisse, assieme al bassista Lee Dorman anche una traccia di questo album, intitolata \"Termination\".\nBrann abbandon\u00f2 gli Iron Butterfly nel 1970, per poi tornarvi nel 1974 in occasione della rifondazione del gruppo. Il chitarrista incider\u00e0 due album \"Scorching Beauty\" del 1974 e \"Sun and Steel\" del 1975, all'interno dei quali Brann assumer\u00e0 anche il ruolo di cantante principale. La band si scioglier\u00e0 di nuovo nel 1975, per riunirsi per un breve periodo di tempo nel 1978, con una nuova formazione, l'ultima degli Iron Butterfly in cui Brann suoner\u00e0 prima di ritirarsi quasi del tutto dalle scene musicali.\nNel luglio del 2003, mentre stava progettando il ritorno alle scene musicali con un album solista, Brann mor\u00ec a causa di un infarto miocardico all'et\u00e0 di 52 anni."}
{"id": "1417360", "revid": "801704", "url": "https://it.wikipedia.org/wiki?curid=1417360", "title": "Xanthomonas ampelina", "text": "Lo Xanthomonas ampelina \n(sin.: \"Erwinia vitivora\", \"Xylophilus ampelinus\") \u00e8 una specie di batterio classificato come gram negativo ed \u00e8 l'agente infettivo, che, nelle cultivar di vitis vinifera, causa una malattia nota con il nome di \"mal nero della vite\".\nQuesto batterio \u00e8 disponibile presso la NCPPB nel Regno Unito e presso altre collezioni colturali internazionali, come la ICMP in Nuova Zelanda e la LMG in Belgio.\nStoria.\nIl ceppo tipo fu isolato il 5 marzo 1966 da C.G. Pangapoulos da \"Vitis vinifera var. Sultana\" in Grecia e fu depositato presso la NCPPB nel 1968, da dove \u00e8 stato poi distribuito ad altre raccolte colturali come materiale di riferimento e diagnostico."}
{"id": "1417363", "revid": "1005847", "url": "https://it.wikipedia.org/wiki?curid=1417363", "title": "Elezioni parlamentari in Polonia del 1997", "text": "Le elezioni parlamentari in Polonia del 1997 si tennero il 21 settembre per il rinnovo dell'Assemblea nazionale (Sejm e Senato). In seguito all'esito elettorale, Azione Elettorale Solidarno\u015b\u0107 form\u00f2 il governo e Jerzy Buzek divenne Presidente del Consiglio."}
{"id": "1417365", "revid": "1100311", "url": "https://it.wikipedia.org/wiki?curid=1417365", "title": "Wayne Routledge", "text": "Carriera.\nClub.\nWayne Routledge dal 2001 al 2005 gioca con il Crystal Palace, collezionando 111 presenze con 11 gol. Le sue prestazioni tra Championship e Premiership, fanno nascere l'interesse del Tottenham che il 30 giugno 2005 lo acquista. Nel gennaio del 2006 viene mandato in prestito al Portsmouth, con il quale colleziona 13 presenze senza segnare. Il 30 agosto 2006 va a giocare in prestito al Fulham, concludendo la stagione con 24 presenze. Al termine della stagione torna al Tottenham, dal quale si separa il 31 gennaio del 2008, quando viene ceduto all'Aston Villa che, dopo pochi mesi, lo gira in prestito al Cardiff City (20 novembre 2008). Con i \"Bluebirds\" Wayne gioca molto bene tanto da suscitare l'interesse del Queens Park Rangers che lo ingaggia il 3 gennaio del 2009.\nCon gli \"Hoops\" Routledge gioca un ottimo campionato, totalizzando 49 partite e 7 gol prima di passare, il 27 gennaio del 2010, al Newcastle.\nCon i \"Magpies\" per\u00f2 non riesce a trovare un posto fisso in squadra, tanto da tornare in prestito al Queens Park Rangers il 21 gennaio 2011 con la formula del prestito fino a fine stagione.\nIl 2 agosto 2011 si lega per tre anni con i gallesi dello . Nella stagione 2012-2013 conquista la Football League Cup 2012-2013 con lo Swansea City, trofeo grazie al quale permetter\u00e0 ai gallesi di partecipare alla prossima edizione della Europa League.\nNazionale.\nDal 2004 al 2007 ha fatto parte della Nazionale inglese Under-21, collezionando 12 presenze con 1 gol.\nStatistiche.\nPresenze e reti nei club.\n\"Statistiche aggiornate al 26 luglio 2017\""}
{"id": "1417369", "revid": "1573940", "url": "https://it.wikipedia.org/wiki?curid=1417369", "title": "Auroraceratops rugosus", "text": "Auroraceratops rugosus \u00e8 un dinosauro appartenente all'ordine Ornithischia, vissuto durante il Cretacico inferiore (tra Barremiano e Albiano, circa 130-99,7 milioni di anni fa), i cui resti fossili sono stati rinvenuri in Cina.\nDescrizione.\nAnche se lontano cugino del \"Triceratops\", l\"'Auroraceratops\" era molto pi\u00f9 piccolo: non raggiungeva infatti i 2 metri di lunghezza.\nA differenza di altri dinosauri cornuti cinesi, l\"'Auroraceratops\" aveva un muso molto pi\u00f9 voluminoso e protuberanze ossee che sarebbero diventate nei suoi discendenti americani collare osseo e corna.\nRiguardo alle sue parentele, era un neoceratopside primitivo. Inoltre, molte caratteristiche del suo cranio non erano presenti in altri suoi parenti, come il \"Liaoceratops\" e l\"'Archaeoceratops\".\nRitrovamenti.\nL'unico ritrovamento \u00e8 avvenuto nel gruppo di Xinmninbao, nel bacino di Gongpoquan, nell'area di Mazong Shan, nella provincia cinese di Gansu.\nLa specie tipo, \"A. rugosus\", fu descritta nel 2005. La dizione \"rugosus\" si riferisce alla rugosit\u00e0 superficiale di aree del cranio e delle mascelle, in corrispondenza dell'osso lacrimale, caratteristica di questa specie.\n\"Auroraceratops\" \u00e8 il secondo neoceratopo basale scoperto nell'area di Mazong Shan, dopo \"Archaeoceratops\".\nL'olotipo di riferimento, IG-2004-VD-001, consiste di un cranio subadulto quasi completo, ma privo del rostro e della cresta parietale."}
{"id": "1417372", "revid": "1305772", "url": "https://it.wikipedia.org/wiki?curid=1417372", "title": "Carmel", "text": ""}
{"id": "1417375", "revid": "848247", "url": "https://it.wikipedia.org/wiki?curid=1417375", "title": "Piazza Bengasi", "text": "Piazza Bengasi \u00e8 una grande piazza della periferia meridionale di Torino. \u00c8 situata nel quartiere Nizza Millefonti e segna il confine col Borgo San Pietro del Comune di Moncalieri. Prende il nome dalla citt\u00e0 libica di Bengasi, in ricordo del passato coloniale italiano.\n\u00c8 uno snodo molto trafficato, dove confluiscono le arterie di via Nizza da corso Vittorio Emanuele II, corso Piero Maroncelli e via Onorato Vigliani per Lingotto e Mirafiori Sud, via Sestriere per Nichelino, e corso Roma per Moncalieri.\nStoria.\nNel 1911 nella piazza, estremo sud-est del sistema viario cittadino, nacque un nuovo casotto che ospitava le guardie daziarie, in quanto la nuova cinta daziaria torinese passava proprio per la piazza, sulla via che porta a Moncalieri e Nichelino. Tra il 1929 e il 1931, a seguito dell'incremento della popolazione della zona, venne eretta la scuola elementare Re Umberto I (in onore del re Umberto I di Savoia), che fu inaugurata dal nipote Umberto II di Savoia. La scuola era all'epoca molto moderna, con sistema di riscaldamento centralizzato e servizi igienici rivestiti in ceramica; inizialmente contava 18 aule, che per\u00f2 in brevissimo tempo furono portate a 32. A partire dal 1\u00ba gennaio 1973, le imposte daziarie furono abolite con l'istituzione dell'IVA e il casotto, di propriet\u00e0 comunale, perse la sua funzione e venne venduto.\nAttualmente interessata dal cantiere della metropolitana, la piazza vedr\u00e0 accompagnare l'intervento infrastrutturale dalla risistemazione del mercato rionale, temporaneamente trasferito sulla sede centrale di via Onorato Vigliani, dalla creazione di un parcheggio d'interscambio e dalla riqualificazione generale della stessa. \nSi prevedeva che i lavori sarebbero terminati per il secondo semestre del 2019, ma ulteriori difficolt\u00e0 operative hanno fatto slittare l'inaugurazione prima a fine anno 2020, in seguito a febbraio 2021. Il 10 di questo stesso mese \u00e8 avvenuta l'inaugurazione ufficiale da parte delle autorit\u00e0 e il prolungamento della metropolitana \u00e8 stato aperto al pubblico il 23 aprile 2021. \n\u00c8 inoltre allo studio l'ipotesi di dotare la piazza di una fermata del servizio ferroviario metropolitano di Torino.\nFonologia.\nLa pronuncia corretta \u00e8 piazza \"Beng\u00e0si\", con l'accento sulla \"a\", tuttavia i torinesi la pronunciano \"B\u00e8ngasi\", un uso talmente invalso da rendere in citt\u00e0 l'esatta pronuncia pressoch\u00e9 assente.Curiosamente, un'altra piazza cittadina, sita all'estremo opposto di Torino, nel quartiere Regio Parco, ha sub\u00ecto lo stesso destino: si tratta di piazza Sofia, la cui corretta pronuncia di piazza \"S\u00f2fia\" \u00e8 generalmente sostituita da quella di \"Sof\u00eca\"."}
{"id": "1417383", "revid": "214665", "url": "https://it.wikipedia.org/wiki?curid=1417383", "title": "Dichiarazione sul Diritto dei Popoli alla Pace", "text": ""}
{"id": "1417387", "revid": "17654", "url": "https://it.wikipedia.org/wiki?curid=1417387", "title": "Belle toujours", "text": ""}
{"id": "1417388", "revid": "729019", "url": "https://it.wikipedia.org/wiki?curid=1417388", "title": "U.S. Route 1", "text": "L'U.S. Route 1 \u00e8 una strada a carattere nazionale degli Stati Uniti d'America che corre parallela alla costa orientale della nazione per 3846\u00a0km (2390\u00a0mi) da Key West (FL) a sud fino al confine col Canada a Fort Kent (ME) a nord.\nLa Route 1 in generale \u00e8 parallela all'Interstate 95 che \u00e8 pi\u00f9 lontana nell'entroterra ad ovest tra Jacksonville e Petersburg.\nEssa collega le maggiori citt\u00e0 della costa orientale tra cui Miami (FL), Jacksonville (FL), Augusta (GA), Columbia (SC), Raleigh (NC), Richmond (VA), Washington DC, Baltimora (MD), Filadelfia (PA), Newark (NJ), New York (NY), New Haven (CT), Providence (RI), Boston (MA) e Portland (ME)."}
{"id": "1417389", "revid": "1776051", "url": "https://it.wikipedia.org/wiki?curid=1417389", "title": "Ezo (album)", "text": "Ezo \u00e8 il primo album del gruppo musicale giapponese hair metal degli Ezo, uscito nel gennaio 1987 per l'Etichetta discografica Geffen Records."}
{"id": "1417390", "revid": "767487", "url": "https://it.wikipedia.org/wiki?curid=1417390", "title": "Cercina", "text": "Cerc\u00ecna (dal toponimo medievale \"Cers\u00ecna\") \u00e8 una frazione sparsa del comune di Sesto Fiorentino nella citt\u00e0 metropolitana di Firenze, situata alle pendici del Monte Morello. \nIn questa localit\u00e0 si pu\u00f2 arrivare dopo aver percorso la panoramica strada dei Colli Alti, che si snoda da Monte Morello fino alla via Bolognese. Dopo aver lasciato il piazzale Leonardo da Vinci e la localit\u00e0 di Ceppeto, si pu\u00f2 scendere infatti a Cercina. La localit\u00e0 \u00e8 raggiungibile anche da una strada che si dirama dal Pian di San Bartolo, confinante col cimitero di Trespiano. Dalla via Bolognese lungo la via della Docciola, dopo la localit\u00e0 Montorsoli, sulla sinistra una strada porta al borgo di Canonica di Cercina e alla piazza di Careggi.\nIl parco comunale di Cercina \u00e8 situato sulle colline a nord di Firenze, immediatamente sopra il quartiere fiorentino di Rifredi e l'ospedale di Careggi. Nonostante la vicinanza con la citt\u00e0, non ha perso la sua caratterizzazione tipicamente campestre.\nVi si trovano la pieve romanica di Sant'Andrea e il Castello di Castiglione, possedimento dei Catellini da Castiglione.\nIn questa localit\u00e0, sul greto del torrente Terzolle, il 12 giugno 1944 fu fucilata Anna Maria Enriques Agnoletti, insieme al capitano Italo Piccagli, a uno dei fondatori di Radio CORA, e a tre paracadutisti alleati ed un militare italiano.\nCippo ai Caduti di Radio CORA.\nA Cercina si trova il \"Cippo\" ai Caduti di Radio CORA, sul quale si leggono queste parole:"}
{"id": "1417391", "revid": "767487", "url": "https://it.wikipedia.org/wiki?curid=1417391", "title": "Elementi (album)", "text": "Elementi \u00e8 un concept album del gruppo musicale italiano Le Orme registrato nel 2001. Si tratta di un lavoro che riprende i temi filosofici del precedente, riappoggiandosi a filosofie di paesi lontani e tematizzando i quattro elementi aria, terra, acqua e fuoco come ricorrono in diverse culture mondiali.\nRientrano nel repertorio del gruppo, in alcuni stralci, i fraseggi classicheggianti come si ritrovavano nell'album Florian.\nCaratteristico per questo lavoro \u00e8 l'utlilizzo di un simulatore di chitarra elettrica (tastiere).\nLa copertina del Cd \u00e8 di Paul Whitehead, lo stesso artista che aveva realizzato quella di Smogmagica.\nSi ripresenta anche l'alternarsi di pezzi di durata sempre molto diversa, tipico delle Orme degli anni settanta.\nTracce.\nTesti di Tagliapietra. Musiche di Tagliapietra, Dei Rossi, Bon e Bassato"}
{"id": "1417395", "revid": "767487", "url": "https://it.wikipedia.org/wiki?curid=1417395", "title": "Ritorno a casa (film 2001)", "text": "Ritorno a casa (\"Je rentre \u00e0 la maison\") \u00e8 un film del 2001 diretto da Manoel de Oliveira.\nTrama.\nIl film \u00e8 ambientato a Parigi in epoca contemporanea. Gilbert Valence \u00e8 un grande attore teatrale francese. Dopo la recita di \"Il re muore\" di Ionesco apprende che in un incidente stradale sono morti la moglie, la figlia e il genero; unico sopravvissuto \u00e8 Serge, un bambino di circa otto anni. Qualche tempo dopo si osserva come Valence abbia superato senza gravi traumi il grave lutto: ha accolto in casa il nipote, a cui si sforza di dare serenit\u00e0 e affetto, mantiene tutte le abitudini di prima, continua a recitare con successo in teatro, rifiuta di rifarsi una vita, nonostante sia ancora un uomo vigoroso. Si mantiene rigoroso nella scelta dei suoi impegni professionali: rifiuta di interpretare telefilm volgari intrisi di sesso e sangue e si impegna con successo in teatro con i grandi classici, per esempio \u00e8 Prospero nella \"Tempesta\" di Shakespeare.\nIl suo agente gli propone un ruolo in un film di qualit\u00e0: la sostituzione dell'attore che avrebbe dovuto interpretare il ruolo di Buck Mulligan in un film tratto dall\"'Ulisse\" di Joyce le cui riprese devono iniziare fra tre giorni in uno studio di Parigi. Gilbert \u00e8 titubante sia perch\u00e9 dovr\u00e0 recitare in inglese, una lingua non sua, sia perch\u00e9 ha pochissimo tempo per impadronirsi della parte. Si lascia tuttavia convincere. La prova generale, poco prima dell'inizio delle riprese, dimostra che Gilbert non conosce ancora bene la propria parte. Subisce poi una rapina, a causa della quale gli vengono sottratti soldi e le amate scarpe acquistate recentemente. Il giorno delle riprese, Gilbert appare innervosito, per i vuoti di memoria, per le interruzioni del regista e probabilmente per il trauma della rapina subita e perch\u00e9, essendo un attore teatrale, non si sente a proprio agio come attore cinematografico. Improvvisamente Gilbert smette di recitare, afferma di voler tornare a casa per riposare e abbandona il set. A casa il nipotino vede il nonno affranto salire a fatica le scale per richiudersi nella sua stanza.\nStoria.\nIl film fu girato nel 2001 quando il regista Manoel de Oliveira aveva compiuto 93 anni. Alcuni critici ritennero che il film trattasse i problemi della solitudine, della vecchiaia e del ritiro dall'attivit\u00e0 lavorativa. Nel commento al film contenuto nel DVD di \"Ritorno a casa\" il regista Manoel de Oliveira rivela che, banalmente, lo spunto per il film fu un evento di cui fu testimone: un attore famoso il quale, trovandosi in imbarazzo in un provino, disse che se ne sarebbe tornato a casa a riposare; e la propria casa \u00e8 in grado, isolandolo dal mondo esterno, di proteggere un individuo, come il ventre materno \u00e8 in grado di proteggere il nascituro.\n\"Ritorno a casa\" fu presentato in concorso al 54\u00ba Festival di Cannes.. Dal punto di vista tecnico del film furono ammirate soprattutto la recitazione di Piccoli; la tecnica del controcampo, utilizzata dal regista soprattutto nei confronti del protagonista; l'integrazione fra teatro e cinema che risulta, a giudizio del critico Roberto Nepoti de \"la Repubblica\", \u00abun caso unico a nostra memoria di un film in cui teatro e cinema, anzich\u00e9 entrare in contrapposizione o in metafora, risultino perfettamente complementari\u00bb."}
{"id": "1417397", "revid": "767487", "url": "https://it.wikipedia.org/wiki?curid=1417397", "title": "Viaggio all'inizio del mondo", "text": "Viaggio all'inizio del mondo \u00e8 un film del 1997 diretto da Manoel de Oliveira, l'ultimo interpretato da Marcello Mastroianni.\n\u00c8 stato presentato fuori concorso al 50\u00ba Festival di Cannes, dove gli \u00e8 stato attribuito il premio FIPRESCI della critica."}
{"id": "1417400", "revid": "8596", "url": "https://it.wikipedia.org/wiki?curid=1417400", "title": "Viaggio al principio del mondo", "text": ""}
{"id": "1417404", "revid": "365417", "url": "https://it.wikipedia.org/wiki?curid=1417404", "title": "Foot Ball Club Torino 1910-1911", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1910-1911."}
{"id": "1417412", "revid": "1776051", "url": "https://it.wikipedia.org/wiki?curid=1417412", "title": "Fire Fire", "text": "Fire Fire \u00e8 il secondo e ultimo album della hair metal band EZO, uscito nel maggio 1989 per l'Etichetta discografica Geffen Records."}
{"id": "1417415", "revid": "585241", "url": "https://it.wikipedia.org/wiki?curid=1417415", "title": "We Wish You a Merry Christmas", "text": " \nWe Wish You a Merry Christmas \u00e8 una tradizionale Carola natalizia \u00c8 uno dei pi\u00f9 celebri canti natalizi che unisce in s\u00e9 anche la celebrazione della festa profana del Capodanno. \nNe esistono principalmente due versioni che differiscono leggermente.\nTesti delle canzoni.\nPrima versione.\nWe wish you a merry Christmas\nWe wish you a merry Christmas\nWe wish you a merry Christmas \nand a happy New Year!\nGood tidings we bring\nto you and your kin \nWe wish you a merry Christmas\nand a happy New Year!\nNow bring us some figgy pudding\nNow bring us some figgy pudding\nNow bring us some figgy pudding\nand bring some out here! \nWe'd all like some figgy pudding\nWe'd all like some figgy pudding\nWe'd all like some figgy pudding\nso and bring some out here!\nGlad tidings we bring\nto you and your kin \nWe wish you a merry Christmas\nand a happy New Year!\nWe won't go until we get some,\nWe won't go until we get some,\nWe won't go until we get some,\nso and bring some out here!\nWe wish you a merry Christmas\nWe wish you a merry Christmas\nWe wish you a merry Christmas\nand a happy New Year!\nSeconda versione.\nWe wish you a merry Christmas\nWe wish you a merry Christmas\nWe wish you a merry Christmas\nand a happy New Year!\nGood tidings to you,\nwhere ever you are\nGood tidings for Christmas\nand a happy New Year!\nOh, bring us some figgy pudding\nOh, bring us some figgy pudding\nOh, bring us some figgy pudding\nand a cup of good cheer.\nWe wish you a merry Christmas\nWe wish you a merry Christmas\nWe wish you a merry Christmas\nand a happy New Year!\nGood tidings to you,\nwhere ever you are\nGood tidings for Christmas\nand a happy New Year!\nWe won't go until we get some,\nWe won't go until we get some,\nWe won't go until we get some,\nso bring it right here!\nWe wish you a merry Christmas\nWe wish you a merry Christmas\nWe wish you a merry Christmas\nand a happy New Year!\nVersione ulteriore.\nWe want some lucky cookies\nWe want some lucky cookies\nWe want some lucky cookies\nPlease bring it right here\nUna versione pi\u00f9 recente ha anche modificato il testo includendo le seguenti strofe:\nBe near or be far,\nWhere ever you are, \nWe wish you a Merry Christmas \nand a Happy New Year!\nFor family, for friends, \nFor peace among men, \nWe wish you a Merry Christmas \nand a Happy New Year!\nThe joy of his birth, \nbrings peace upon earth, \nWe wish you a Merry Christmas \nand a Happy New Year!\nThe young and the old, \ntheir stories are told, \nWe wish you a Merry Christmas \nand a Happy New Year!\nPrima versione italiana.\nAuguri di buon Natale \nauguri di buon Natale \nauguri di buon Natale \ne felice anno nuovo!\nNatale \u00e8 gi\u00e0 qui \nche felicit\u00e0 \nvi porti la gioia \ne la serenit\u00e0\nPortateci tanti dolci \nportateci tanti dolci \nportateci tanti dolci \nper la vostra allegria\nAuguri di buon Natale \nauguri di buon Natale \nauguri di buon Natale \ne felice anno nuovo!\nFesteggiamo tutti quanti \nfesteggiamo tutti quanti \nfesteggiamo tutti quanti \nper la vostra allegria\nAuguri di buon Natale \nauguri di buon Natale \nauguri di buon Natale \ne felice anno nuovo!\nSeconda versione italiana.\nAuguri di buon Natale \nAuguri di buon Natale \nAuguri di buon Natale \ne buon anno a voi!\nAuguri di gioia \ne prosperit\u00e0, \nfelice sia l'anno \nche presto verr\u00e0.\nPortateci tanti dolci \nportateci tanti dolci \nportateci tanti dolci \nper la vostra allegria\nAuguri di buon Natale \nAuguri di buon Natale \nAuguri di buon Natale \ne buon anno a voi!\nAuguri di gioia \ne prosperit\u00e0, \nfelice sia l'anno \nche presto verr\u00e0.\nAuguri di buon Natale \nAuguri di buon Natale \nAuguri di buon Natale \ne buon anno a voi!"}
{"id": "1417416", "revid": "1318658", "url": "https://it.wikipedia.org/wiki?curid=1417416", "title": "Vincenzo Tamagni", "text": "Biografia.\nNacque il 10 aprile 1492 a San Gimignano. Fu apprendista del Sodoma, con cui nel 1505 collabor\u00f2 nel ciclo di affreschi sulla \"Vita di San Benedetto\" del chiostro dell'abbazia di Monte Oliveto Maggiore. Nel corso di due lunghi soggiorni romani (1516-1521 e 1525-1527) partecip\u00f2 alla bottega di Raffaello, con cui collabor\u00f2 nelle Logge Vaticane, e sub\u00ec l'influsso di altri artisti fra cui il Peruzzi. Dipinse a San Gimignano e in altre localit\u00e0 circostanti (Montalcino, Monteriggioni, Pomarance, ecc). Mor\u00ec nel 1530 circa.\nOpere.\nNel 1510-1512 oper\u00f2 a Montalcino, dove dipinse le \"Storie della vita della Vergine\", il \"Domine quo vadis?\" e la \"Caduta di Simon Mago\" nella Chiesa di San Francesco e affresc\u00f2 lo \"Scrittoio\", l'ex farmacia dello Spedale di Santa Maria della Croce. Qui realizz\u00f2 la \"Madonna in trono col Bambino, angeli, santi e personaggi famosi\" e la \"Santa Maria della Croce\".\nNel 1513-1516 si colloca la sua probabile partecipazione assieme a tutto lo staff raffaellesco alla decorazione archeologicizzante della Loggetta del cardinal Bibbiena in Vaticano.\nNel 1516 realizz\u00f2 assieme a Giovanni da Spoleto il ciclo di affreschi con \"Storie della Vergine\" nella chiesa di Santa Maria in Arrone (Terni), in cui si riconosce l'influsso di Raffaello e del Peruzzi.\nNel 1516-1521 collabor\u00f2 agli affreschi per le Logge Vaticane.\nRientr\u00f2 quindi nel Senese dove realizz\u00f2:\nNel 1525-1527 si colloca il suo secondo periodo romano, concluso secondo il Vasari con il Sacco di Roma. Svolge un'intensa attivit\u00e0 di frescante di facciate di palazzi, celebrata dal Vasari, ma interamente perduta. Realizz\u00f2 inoltre:\nDurante questo soggiorno o al pi\u00f9 tardi in un brevissimo soggiorno finalese nell'estate del 1527, subito dopo la fuga dal Sacco di Roma, si colloca la:\nBench\u00e9 la collocazione temporale dell'opera sia priva di riscontri documentari, l'opera appartiene stilisticamente senz'altro al terzo decennio del Cinquecento. Una datazione pi\u00f9 precisa (1524-1527) \u00e8 stata proposta in base ai dati biografici dei personaggi laici, che compaiono nel quadro.\nNel 1527-1530 realizz\u00f2 gli ultimi lavori a San Gimignano e dintorni:\nNell'ultimo periodo della sua vita oper\u00f2 anche in Emilia Romagna: recentemente infatti gli \u00e8 stata attribuita la paternit\u00e0, finora solo supposta, delle decorazione della Sala dell'Asino d'Oro nella Rocca dei Rossi di San Secondo Parmense.\nUn'attribuzione incerta.\nTamagni sembra aver operato quasi esclusivamente in Toscana e nel Lazio: l'attribuzione di una pala nella Liguria di Ponente priva di conferme documentarie pone dei problemi. Federico Zeri, perci\u00f2, ne parl\u00f2 in forma dubitativa. Studi pi\u00f9 recenti hanno suggerito che durante il sacco di Roma Tamagni possa essersi rifugiato nel savonese, dove \u00e8 attestata anche la presenza di un Antonio Tamagni di S.Gemignano, pittore ceramista, forse suo parente."}
{"id": "1417417", "revid": "228587", "url": "https://it.wikipedia.org/wiki?curid=1417417", "title": "Televisioni locali del passato (Veneto)", "text": "Jingle e sigle di apertura delle trasmissioni.\nI jingle di alcune emittenti, cio\u00e8 gli intermezzi musicali che indicavano l'inizio o la fine degli spot pubblicitari (oppure lo stacco tra l'uno e l'altro) ricordavano un po' quelli trasmessi sulle reti Rai in quegli anni, pi\u00f9 brevi di quelli del rimpianto \"Carosello\", \"defunto\" all'inizio del 1977. Ad esempio il jingle di RTR, oltre ad essere allegro e orecchiabile, si distingueva per un avveniristico caleidoscopio con forme geometriche o floreali che si avvicendavano per alcuni secondi e mettevano in risalto l'innovazione del colore (anche se fino ai primi anni ottanta met\u00e0 delle famiglie italiane aveva ancora il televisore in bianco e nero). Nei primi anni di trasmissione di TRI Veneta l'inizio della pubblicit\u00e0 era segnalato da un motivo musicale con ritmo veloce e dalla comparsa sullo schermo di un cartone animato, per la precisione un cane cicciottello di colore arancione, che al termine dei consigli per gli acquisti, rivolto al telespettatore, esclamava: \"Bella!\".&lt;br&gt; Per introdurre o staccare gli inserti pubblicitari, Telemarca Trevigiana faceva comparire un clown che si metteva a giocolare con delle palline fatte uscire dalla cerniera dei suoi pantaloni a righe; al termine della r\u00e9clame e con un accompagnamento di sette note di trombone, le palline erano riposte dentro i pantaloni e la zip veniva richiusa. Lo stesso pagliaccio giocoliere aveva in origine la funzione di introdurre due brevissimi episodi di intermezzo parodistici di alcuni spot di quegli anni nel film satirico del 1976 \"Signore e signori, buonanotte\".\nLa creativit\u00e0 delle prime televisioni locali era presente perfino nelle sigle di apertura delle trasmissioni, finalizzate a far sintonizzare sulle loro frequenze molti teleutenti gi\u00e0 dal pomeriggio. Ad esempio, la sigla d'inizio delle trasmissioni di ATR degli anni settanta, durava alcuni minuti e, con la canzone \"Le Freak\" degli Chic (uscita nel 1978) come musica di sottofondo, mostrava un filmato che immortalava carambole fra auto ed incidenti spettacolari avvenuti durante alcune gare di Formula 1 degli anni cinquanta, anticipando di alcuni anni le trasmissioni di genere docu-reality. &lt;br&gt;Un'altra sigla d'inizio trasmissioni memorabile \u00e8 quella di RTR: un video riprendeva un gruppo di persone (la troupe dell'emittente?) che si divertivano sulle montagne russe di un luna park; il brano musicale che accompagnava il video era un altro successo del 1978: \"One for You, One for Me\" del duo La Bionda."}
{"id": "1417418", "revid": "438678", "url": "https://it.wikipedia.org/wiki?curid=1417418", "title": "Il vento e il leone", "text": "Il vento e il leone (\"The Wind and the Lion\") \u00e8 un film del 1975 diretto da John Milius.\nTrama.\nNel Marocco del 1904 un famoso capo berbero del Rif, Mulay Ahmad al-Raysuni (detto anche \"il Raisuli\"), rapisce una vedova statunitense con i suoi figli, chiedendo come riscatto la libert\u00e0 dal colonialismo franco-spagnolo. Per liberare la donna e la sua prole intervengono allora i Marines, inviati dal presidente Theodore Roosevelt, che in cuor suo ammira il Raisuli. I suoi compagni fingono di tradire quest'ultimo, che viene consegnato a una guarnigione tedesca. I pochi Marines americani, convinti dalla vedova, attaccano i tedeschi, e anche i berberi, cos\u00ec come pianificato, assaltano il forte.\nFantasia e realt\u00e0.\nLa realt\u00e0 storica fu alquanto diversa: il rapito era un greco molto benestante di mezza et\u00e0, Ion Perdicaris (e non Pedecaris), ex cittadino americano di seconda generazione, che aveva rinunciato al passaporto statunitense da almeno quarant'anni e che viveva con la famiglia a Tangeri. Inoltre Alice, la figlia maggiore del presidente Roosevelt, rappresentata come adolescente, all'epoca dei fatti aveva vent'anni.\nIl vero Raisuli, pur avendo chiesto un riscatto in danaro, fu indubbiamente un patriota che cercava di difendere il Marocco dal colonialismo europeo con lo scopo di abbattere il corrotto potere sultanale. Pur avendo Roosevelt inviato una flotta per esercitare l'opportuna \"pressione\" risolutrice della crisi, non fu necessario alcuno sbarco di truppe statunitensi sul suolo marocchino.\nProduzione.\nLa pellicola venne girata completamente in Spagna, in varie zone di Almeria; alcune delle scene degli esterni furono girate a Siviglia nella celebre Plaza de Espa\u00f1a; altre scene vennero realizzate a Huelva e a Madrid.\nDistribuzione.\nLa prima del film avvenne a New York il 22 maggio 1975, con regolare distribuzione nelle sale cinematografiche il giorno dopo; in Gran Bretagna venne distribuito il 26 ottobre 1975, mentre in Italia il 23 dicembre dello stesso anno."}
{"id": "1417424", "revid": "1067855", "url": "https://it.wikipedia.org/wiki?curid=1417424", "title": "Campionato europeo maschile di pallacanestro 1977", "text": "Il 20\u00ba Campionato Europeo Maschile di Pallacanestro FIBA (noto anche come FIBA EuroBasket 1977) si tenne dal 15 al 24 settembre 1977 in Belgio.\nPartecipanti.\nParteciparono dodici nazionali divise in due gruppi da sei squadre.\nPrima fase.\nLa vincente di ogni gara si aggiudica due punti, la perdente uno. Le prime due accedono alle semifinali, la terza e la quarta alle semifinali per i posti dal quinto all'ottavo e le ultime due si disputano i posti dal nono al dodicesimo."}
{"id": "1417425", "revid": "1305772", "url": "https://it.wikipedia.org/wiki?curid=1417425", "title": "FireHouse (album)", "text": "FireHouse \u00e8 il primo album in studio del gruppo musicale statunitense FireHouse, pubblicato il 7 settembre 1990 dalla Epic Records.\nIl disco.\nL'album \u00e8 stato certificato doppio disco di platino negli Stati Uniti, e disco d'oro in Canada, Giappone e Singapore.\nVennero estratti i quattro singoli \"Shake &amp; Tumble\", \"Don't Treat Me Bad\", \"All She Wrote\" e la ballata \"Love of a Lifetime\", diventato il brano pi\u00f9 famoso del gruppo.\nLa traccia \"Don't Walk Away\" appare in una scena del film \"The Wrestler\" diretto da Darren Aronofsky nel 2008.\nIl brano \"Overnight Sensation\" \u00e8 parte della colonna sonora del videogioco \"Br\u00fctal Legend\"."}
{"id": "1417435", "revid": "1318658", "url": "https://it.wikipedia.org/wiki?curid=1417435", "title": "Luigi Parpagliolo", "text": "Biografia.\nScrittore calabrese, laureato in giurisprudenza, la fama di Parpagliolo \u00e8 soprattutto legata all'attivit\u00e0 lungamente svolta presso la Direzione per le Antichit\u00e0 e Belle Arti del Ministero della Pubblica Istruzione, dove entr\u00f2 dal 1900 per restarvi fin ben oltre gli anni 1940, e della quale fu anche direttore.\nFu membro tra i pi\u00f9 attivi e competenti della commissione per la revisione della Legge 11 giugno 1922, n. 778 (\u201cPer la tutela delle bellezze naturali e degli immobili di particolare interesse storico\u201d): le sue proposte confluirono nella Legge 29 giugno 1939, n. 1497 (sostituita poi dalla cosiddetta \"Legge Galasso\"). Fu membro della prima Commissione amministratrice dell'Ente del Parco nazionale d'Abruzzo, istituita nel 1923, dove sedette per un decennio con la carica di vicepresidente.\nSpos\u00f2 Bianca Manara (1872-1952), da cui ebbe Maria Teresa Parpagliolo, architetta del paesaggio.\nOpere.\nFra i molti saggi di Parpagliolo, il volume \"La difesa delle bellezze naturali d'Italia\" (1923) viene considerato, al pari della \"Relazione\" di Erminio Sipari, artefice e primo presidente del Parco abruzzese, uno dei manifesti della prima conservazione della natura in Italia. Il volume, che consta di oltre 230 pagine, affronta temi relativi al movimento italiano a favore delle bellezze naturali e alle prime iniziative legislative in materia; reca in appendice, oltre ad interessanti cenni storici sui parchi nazionali, italiani ed esteri, anche i regi decreti istitutivi del Parco nazionale d'Abruzzo e del Parco nazionale del Gran Paradiso. \nSempre nel solco naturalistico s'inscrivono i suoi saggi comparsi sulla \u00abNuova Antologia\u00bb, quali \"Per le bellezze naturali d'Italia\" (16 novembre 1911), \"Per una legge che tuteli le bellezze naturali d'Italia\" (1\u00ba aprile 1914) e \"Il parco nazionale dell'Abruzzo\" (16 maggio 1918).\nParpagliolo cur\u00f2 la pubblicazione del \"Codice delle antichit\u00e0 e degli oggetti d'arte\" (2 voll., Loescher, Roma 1913, poi ampliato nelle edizioni del 1932) e della collana in sei volumi \"Italia, negli scrittori italiani e stranieri\" (Morpurgo, Roma 1928-1941)."}
{"id": "1417436", "revid": "84184", "url": "https://it.wikipedia.org/wiki?curid=1417436", "title": "Maria Adelaide di Savoia", "text": "Figlia maggiore di Vittorio Amedeo II di Savoia e della prima moglie Anna Maria d'Orl\u00e9ans, fu fidanzata al Duca di Borgogna nel giugno del 1696 e si trasfer\u00ec in Francia in virt\u00f9 del Trattato di Torino. Titolata duchessa di Borgogna fino al 1711, alla morte del suocero, il \"Gran Delfino\", divenne Delfina di Francia. Mor\u00ec di morbillo nel 1712 seguita una settimana dopo dal marito.\nBiografia.\nInfanzia e Scenario.\nNata al Palazzo Reale di Torino nel dicembre del 1685, era la figlia maggiore di Vittorio Amedeo II, duca di Savoia e della moglie francese Anna Maria d'Orl\u00e9ans. Suo padre era Duca di Savoia sin dalla sua ascesa al trono nel 1675. Sua madre era nipote di Luigi XIV in quanto figlia di Filippo di Francia ed Enrichetta d'Inghilterra. La sua nascita cost\u00f2 quasi la vita della madre sedicenne, ma ben presto Anna Maria d'Orl\u00e9ans si riprese.\nIn quanto femmina, Maria Adelaide non aveva i requisiti per ereditare il Ducato di Savoia a causa della legge salica. Sua nonna Maria Giovanna Battista di Savoia-Nemours e il principe di Carignano furono la sua madrina e il suo padrino di battesimo. Maria Adelaide fu particolarmente legata alla nonna e alla madre, la quale, in contrasto con il protocollo regale dell'epoca, allev\u00f2 lei stessa i figli. Da bambine, Maria Adelaide e sua sorella Maria Luisa frequentarono la \"Vigna di Madama\" alle porte di Torino ed effettuavano visite settimanali alla loro nonna a Palazzo Madama a Torino.\nFidanzamento e matrimonio.\nIl matrimonio della principessa avvenne grazie al Trattato di Torino. Questo trattato tra suo padre e Luigi XIV di Francia concordava che il padre avrebbe sostenuto Luigi XIV nella Guerra dei Nove Anni. I domini di suo padre erano stati devastati durante la guerra e il trattato sembrava essere una soluzione.\nVittorio Amedeo aveva proposto Maria Adelaide come candidata per il matrimonio con l'Arciduca Giuseppe, ma l'Imperatore Leopoldo I aveva rifiutato a causa della giovane et\u00e0 della coppia. Il Trattato di Torino fu negoziato sotto l'influenza del Maresciallo Tess\u00e9 che sugger\u00ec che la principessa fosse inviata in Francia per sposare un principe francese.\nDuchessa di Borgogna (1697-1711).\nConosciuta in Francia come \"Marie Ad\u00e9la\u00efde de Savoie\", si rec\u00f2 a Montargis nel novembre 1696 dove fu accolta da Luigi XIV. A causa della sua giovane et\u00e0, il suo effettivo matrimonio fu rinviato; durante quel periodo fu soprannominata \"la Principessa\". Sotto l'influenza di Madame de Maintenon trascorreva tre giorni a settimana al convento di Saint-Cyr dove fu educata. Spos\u00f2 ufficialmente il Duca di Borgogna a Versailles il 7 dicembre 1697. L'evento ebbe luogo dopo la firma del Trattato di Ryswick che poneva fine alla Guerra dei Nove Anni. Suo marito era il figlio maggiore del \"Gran Delfino\" e di sua moglie Maria Anna Vittoria di Baviera.\nLa nuova Duchessa di Borgogna era molto legata al re e a Madame de Maintenon. Maria Adelaide arriv\u00f2 a Versailles \"come una ventata di aria fresca\" rianimando la monotona corte.\nUs\u00f2 la sua influenza sull'anziano re per assicurarsi che i suoi nemici politici non potessero promuovere ulteriormente le loro cause. I membri del gruppo, a lei avverso, noto come la \"cabale de Meudon\" facevano seguito a suo suocero, il Gran Delfino, per garantire se stessi una volta che questi fosse asceso al trono (il che non avvenne per la sua prematura morte). La grande nemica di Maria Adelaide fu la Duchessa di Borbone, figlia di Luigi XIV e Madame de Montespan. Madame la Duchesse desiderava che sua figlia \"Mademoiselle de Bourbon\" sposasse Carlo, duca di Berry, figlio minore del Gran Delfino. Per mantenere la propria influenza, la duchessa di Borgogna organizz\u00f2 il matrimonio di Berry con \"Mademoiselle d'Orl\u00e9ans\", figlia di Filippo d'Orl\u00e9ans e di sua moglie Francesca Maria di Borbone-Francia.\nLa duchessa di Borgogna diede alla luce il suo primo figlio nel 1704. Al bambino, un maschio che ebbe vita breve (mor\u00ec nel 1705), fu dato il titolo di duca di Bretagna. Maria Adelaide ebbe altri due figli: uno nel 1707 (morto a 5 anni) e l'ultimo, il futuro re Luigi XV di Francia, nel 1710.\nDelfina di Francia (1711-1712).\nAl principio dell'aprile del 1711, suo suocero Le Grand Dauphin si ammal\u00f2 di vaiolo che lo port\u00f2 alla morte il 14 aprile nella sua residenza di Meudon. Ella e suo marito divennero dunque Delfini di Francia.\nLa corte a lutto si rec\u00f2 a Fontainebleau da dove torn\u00f2 a Versailles nel febbraio del 1712. A Fontainebleau la Delfina si ammal\u00f2 di febbre che degener\u00f2 in morbillo. Sottoposta a salassi, le furono poi somministrati degli emetici, ma infine mor\u00ec, a Versailles, a soli 26 anni. Luigi XIV e Madame de Maintenon erano immersi nella tristezza. La duchessa madre d'Orl\u00e9ans disse in seguito che era stata l'unica persona che Luigi XIV avesse mai veramente amato. La famiglia reale si trasfer\u00ec a Marly per evitare la diffusione dell'infezione. Fu l\u00ec che lo stesso Delfino, anch'egli ammalatosi di morbillo, mor\u00ec sei giorni dopo sua moglie.\nLa coppia fu sepolta insieme nella Basilica di Saint Denis il 23 febbraio 1712. Suo figlio il duca di Bretagna successe come Delfino ma mor\u00ec nel marzo successivo per sanguinamento eccessivo. L'unico figlio che sopravvisse all'epidemia fu il futuro Luigi XV di Francia, che, con la sua governante, Madame de Ventadour, rimase nel suo appartamento, lontano dai medici. Madame de Ventadour \u00e8 nota per aver salvato la vita del piccolo Luigi XV. Luigi XV in seguito chiam\u00f2 la sua quartagenita \"Marie Ad\u00e9la\u00efde\" in onore di sua madre.\nLa Delfina mor\u00ec nel suo ventiseiesimo anno di vita come sua zia Maria Luisa di Borbone-Orl\u00e9ans, regina di Spagna, la nonna Enrichetta, duchessa di Orl\u00e9ans e la sorella Maria Luisa, regina di Spagna. \u00c8 stata oggetto di una statua conservata al Museo del Louvre nel quale ha posato come la dea greca Diana che fu realizzata da Antoine Coysevox nel 1710.\nFigli.\nMaria Adelaide e Luigi ebbero tre figli, due dei quali morirono ancora bambini:\nLa Duchessa di Borgogna ebbe inoltre due aborti, riportati dal marchese Philippe de Courcillon de Dangeau, suo cavaliere d'onore, nel suo \"Journal\": uno il 7 maggio 1703 e il 23 aprile 1708.\nNote.\n Il bimbo mor\u00ec senza essere stato battezzato e dunque non portava un nome proprio, l'attribuzione usuale del nome Luigi \u00e8 solo per pura comodit\u00e0. Patrick Van Kerrebrouck, \"Nouvelle histoire g\u00e9n\u00e9alogique de l'auguste Maison de France. La Maison de Bourbon\", vol. IV, Villeneuve d'Ascq, Patrick Van Kerrebrouck, 1987"}
{"id": "1417437", "revid": "1305772", "url": "https://it.wikipedia.org/wiki?curid=1417437", "title": "Hold Your Fire (FireHouse)", "text": "Hold Your Fire \u00e8 il secondo album in studio del gruppo musicale statunitense FireHouse, pubblicato il 16 giugno 1992 dalla Epic Records.\nL'album diede vita ad alcuni singoli come \"Reach for the Sky\", \"Sleeping with You\" e soprattutto la ballata \"When I Look into Your Eyes\".\nHa ottenuto la certificazione di disco d'oro per le vendite negli Stati Uniti."}
{"id": "1417440", "revid": "1833487", "url": "https://it.wikipedia.org/wiki?curid=1417440", "title": "Isola Fossara", "text": "Isola Fossara \u00e8 una frazione del comune di Scheggia e Pascelupo (PG).\nSecondo i dati del censimento Istat del 2001 \u00e8 popolata da 152 abitanti. Il paese si trova lungo la strada che porta da Scheggia a Sassoferrato, ad un'altezza di 440 , ed \u00e8 quasi totalmente dominato dalla mole del monte Catria, che si erge dirimpetto.\nGli studiosi di toponomastica affermano che il toponimo \"ISOLA\" venga dal latino del Basso Impero che significa \"luogo isolato\", specialmente fluviale in territorio rurale, escluso pertanto il significato urbano di case popolari in affitto o gruppo di case isolate. Si tratta di territorio trovatosi anticamente su una biforcazione fluviale o sulla confluenza di due corsi d'acqua; nel nostro caso, Isola \u00e8 sulla confluenza del fiume Sentino con il fiume Artino reso celebre da san Romualdo per la fondazione sulle sue rive dell'abbazia di Sitria e dal miracolo dei pesci, come narra san Pier Damiani.\nStoria.\nAlcune ipotesi storiche asseriscono che il primo nucleo abitativo, nel territorio di Isola Fossara, sia stato dovuto a popolazioni umbre stanziatesi nel territorio alcuni secoli avanti l'Era Cristiana. Prima della costruzione della via Flaminia (220 a.C.) e del conseguente attraversamento del Passo del Furlo, una delle vie pi\u00f9 veloci per raggiungere l'Adriatico dall'interno dell'Umbria passava per Scheggia, scavalcava il Corno del Catria e a Isola prendeva due diramazioni, una seguendo il fiume Cesano verso Senigallia, e l'altra seguendo il fiume Sentino verso Sassoferrato, Frasassi, il fiume Esino, Ancona.\nCon la caduta dell'Impero Romano e l'invasione dei Longobardi nel VI secolo, Isola e il suo territorio fece parte del Ducato di Spoleto, compresa nel Gastaldato di Nocera, che con Carlo Magno divenne Contea e aveva i suoi confini nella gola del Corno: infatti, al di l\u00e0 del Corno, verso Scheggia, iniziava l'Esarcato di Ravenna. Data la lontananza dal Gastaldo di Nocera, probabilmente Isola in epoca longobarda fu sede dello Sculdascio, che riscuoteva le tasse e amministrava la giustizia sotto il controllo del Gastaldo. Entrata a far parte del Ducato di Urbino intorno al 1385, lo storico di Foligno Ludovico Jacobilli nel 1643 racconta che, in quegli anni, il castello di Isola Fossara era governato dal conte Giulio Cesare Odasi da Urbino; gli Odasi gi\u00e0 con l'incarico di preposti all'istruzione dei figli del Duca, ebbero il titolo di Conti di Isola Fossara dal Duca Francesco Maria della Rovere, il 21 settembre 1523. Nel suo territorio erano compresi gli abitati di Casequattro e Casacce. Sembra che i conti Odasi avessero giurisdizione anche su Serra Sant'Abbondio e Pascelupo. La vasta Comunanza Agraria, attiva ancora oggi, ci riporta a questa centenaria autonomia di Isola Fossara. Nel 1298 ci furono aspri contrasti tra Gubbio e Sassoferrato per il possesso del castello di Dolio e del Monte della Guardia, non lontani da Isola.\nUno dei primi documenti che parlano di Isola \u00e8 dell'anno 1384, custodito nell'Archivio di Stato di Gubbio, dove si dice che il comune di Gubbio stabil\u00ec di costruire una nuova fortificazione a Isola Fossara. La sua storia, in epoca comunale, si intreccia con quella di Gubbio che cercava di espandere il suo territorio a danno delle citt\u00e0 limitrofe ma ecclesiasticamente fin dall'alto medioevo \u00e8 appartenuta sempre alla diocesi di Nocera, che aveva il suo territorio diocesano racchiuso nell'estremo nord-ovest del Ducato di Spoleto, coincidendo in quei tempi lontani i confini civili con quelli ecclesiastici ma questi ultimi sono rimasti immutati per oltre mille e trecento anni.\nNei resoconti della raccolta delle decime per il Papa, nella diocesi di Nocera, da parte del tesoriere del Ducato di Spoleto Giovanni Rigaldi negli anni 1333 e 1334, interviene don Franceschino, rettore della chiesa di San Benedetto di Isola, che paga 16 soldi e 8 denari cortonesi. \u00c8 il primo ricordo storico, scritto di Isola. Per\u00f2 tra le carte dell'Eremo di Fonte Avellana si conserva un atto di donazione del 1078 con cui un certo Sanso, nobile di origine longobarda lascia all'Eremo, per il suffragio della sua anima, tutto quello che possiede in terreni, nella contea di Nocera, nei fondi di Isola, di Cordenasi, Inferno, Rotondo e altri luoghi limitrofi. Essendo Isola vicino all'Eremo e nominata per prima, sembrerebbe che si tratti di Isola Fossara.\nLa chiesa di San Benedetto, sul colle, poi ricostruita nel centro abitato, dipendeva dalla famosa e vicina abbazia di Sitria, che fungeva anche da parrocchia e conservava il fonte battesimale che fu trasferito in San Benedetto nel 1580, per ordine del prelato commendatario Ludovico Cesi; nell'elenco delle chiese della diocesi di Nocera alla fine del Trecento, \u00e8 registrato che il rettore di San Benedetto di Isola doveva versare al vescovo, ogni anno, 20 libbre di soldi. Nel 1784 a Isola erano attive con scopi religiosi e sociali quattro Confraternite: del Santissimo Sacramento, del Rosario, di Sant'Antonio e del Cristo Morto.\nNell'inverno del 1826 vi pernott\u00f2 il papa Leone XII, della famiglia dei conti della Genga con il suo seguito. Era ritornato nel suo feudo per sistemare alcune cose di famiglia e del nuovo comune di Genga da lui eretto. Il Pontefice volle prendere la via del Sentino per Scheggia e tornare a Roma. Fattosi ormai tardi e reso pericoloso il Passo del Corno, tornato indietro, fu ospitato nella grande casa della famiglia di Pietro Giovannini, in cui si \u00e8 conservata memoria scritta. Il giorno dopo, in portantina, per l'aspro sentiero sul monte Catria raggiunse il territorio di Scheggia dove erano ad aspettarlo le carrozze con in cavalli e continu\u00f2 il viaggio per la via Flaminia verso Roma.\nNel 1573 Isola aveva 360 abitanti; nel 1634, 150 abitanti; nel 1928, 623 abitanti; nel 1946, 670 abitanti; nel 1958, 443 abitanti; nel 1990, 182 abitanti.\nAnnesso il Ducato di Urbino allo Stato della Chiesa nel 1631, Isola fino all'epoca napoleonica fece parte della Delegazione di Urbino, poi sotto Napoleone fu del Dipartimento del Musone e aggregata alle Marche, continuando ad avere una certa indipendenza; con la Restaurazione, fu di nuovo Delegazione di Urbino fino al 1860, quando con Gubbio, Scheggia e Pascelupo entr\u00f2 a far parte della vasta provincia di Perugia, nel Regno d'Italia.\nIn alcuni documenti storici, non mancano alcune confusioni tra Isola Fossara ed un toponimo simile, il monastero di Sant'Andrea dell'Isola di Manfredo, localizzato nei pressi di Costacciaro.\nEconomia e manifestazioni.\nDa sempre gli \"isolani\" sono andati verso Roma per lavoro. Agli inizi del Novecento, ci fu una forte emigrazione negli Stati Uniti d'America, la maggior parte and\u00f2 in Pennsylvania per lavorare nelle miniere di carbone: a Scranton, Archbald, Eynon, Jermyn, Jessup, Olyphant, Peckville, si possono trovare cognomi come Andreoli, Berardi, Buselli, Garelli, Giovannini, Gregori, Masci, Moriconi, Santarelli e Sebastianelli,Moriconi\nLa vicinanza del parco regionale del monte Cucco ha favorito lo sviluppo di un turismo legato all'escursionismo; gran parte delle attivit\u00e0 economiche sono comunque ancora legate all'agricoltura.\nLa Festa del Maggio.\nL'antico rituale delle cosiddette \"Nozze Verdi\" qui ha luogo con la Festa del Maggio, un rito sentito e partecipato, che si svolge annualmente, e che consiste nella scelta e nel taglio di due alberi, denominati \"Maggio\" e \"Giunta\" a cui si aggiunge la \"Cima\" (o Palo), che saranno oggetto della devozione popolare. I tre tronchi, opportunamente ripuliti e lavorati, vengono poi uniti in un sol pezzo ed innalzati il 13 giugno, in onore di sant'Antonio. L'imponente macchina, alta a volte pi\u00f9 di 20\u00a0m, rimane eretta vicino alla chiesa del paese sino al giorno di san Pietro, il 29 giugno."}
{"id": "1417447", "revid": "4711", "url": "https://it.wikipedia.org/wiki?curid=1417447", "title": "Porpora (colore)", "text": ""}
{"id": "1417454", "revid": "38120", "url": "https://it.wikipedia.org/wiki?curid=1417454", "title": "We wish you a merry Christmas", "text": ""}
{"id": "1417455", "revid": "424673", "url": "https://it.wikipedia.org/wiki?curid=1417455", "title": "Elano", "text": "Dopo aver giocato per anni nel Santos, si afferma come centrocampista di talento in Europa con le maglie di Shakhtar Donetsk, Manchester City e Galatasaray. Tornato in patria, veste le casacche di Santos, Gr\u00eamio e Flamengo, debuttando anche nel neonato campionato indiano e vincendo il titolo di miglior marcatore del primo campionato indiano nel 2014.\nDurante la sua carriera ha vinto due campionati brasiliani (2002 e 2004), due campionati ucraini (2005 e 2006), una Supercoppa ucraina (2005), un campionato indiano (2015), quattro Paulist\u00e3o (2011, 2012, 2015 e 2016), un campionato Carioca (2014), la Coppa Libertadores 2011 con il Santos, la Coppa America 2007 e la Confederations Cup 2009 con la nazionale brasiliana.\nCaratteristiche tecniche.\nCalciatore duttile tatticamente, poteva essere schierato sia come centrocampista centrale che come esterno destro di centrocampo o come trequartista. Era dotato di un'ottima tecnica individuale e foga agonistica, oltre che di una buona visione di gioco, nel suo repertorio balistico, possedeva inoltre un buon tiro dalla lunga distanza.\nCarriera.\nClub.\nIn possesso del passaporto italiano in quanto discendente di immigrati provenienti dall'Italia, Elano inizia la sua carriera calcistica giocando in Brasile nel Guarani e nell'Inter de Limeira. Fece il grande salto di qualit\u00e0 trasferendosi al Santos dove divenne una pedina inamovibile.\nIl 2 febbraio 2005 venne poi acquistato per 7,8 milioni di euro dallo , nel quale ottiene ottimi risultati.\nSi \u00e8 infine trasferito il 2 agosto 2007 dallo al per 8 milioni di sterline (circa 12 milioni di euro) su precisa richiesta dell'allora tecnico del City Sven-G\u00f6ran Eriksson.\nHa avuto varie frizioni con il mister Mark Hughes nonostante abbia dichiarato di rispettare le scelte dell'allenatore.\nIl 30 luglio 2009, dopo due anni di alti e bassi in Inghilterra, passa al firmando un contratto quadriennale. Con i turchi segna il suo primo gol il 23 agosto 2009 contro il Kayserispor con un tiro da 28 metri.\nIl 2 dicembre 2010 torna al Santos per la cifra di 3 milioni di euro.\nIl 9 luglio 2012 passa al Gr\u00eamio.\nL'8 gennaio 2014 passa in prestito al Flamengo. Il 6 agosto ritorna dal prestito. Il 22 agosto rescinde con il Gr\u00eamio.\nIl 19 settembre firma con gli indiani del Chennai Titans conquistando il titolo di capocannoniere del torneo con 8 gol segnati in 11 partite.\nElano conclude la sua carriera nel Santos, con 7 presenze e nessun gol segnato, nel complessivo chiude con 454 presenze e 110 gol.\nNazionale.\n\u00c8 stato convocato in Nazionale per la prima volta nel gennaio 2004.\nHa segnato il suo primo gol e la sua prima doppietta con la maglia del Brasile nell'amichevole Brasile-Argentina del 3 settembre 2006.\nConta molte presenze con la maglia della sua Nazionale ed \u00e8 stabilmente tra i convocati del CT Dunga.\nInserito nella lista dei 23 per i Mondiali 2010, va a segno nelle prime due partite della \"Sele\u00e7ao\" contro Corea del Nord (2-1) e Costa d'Avorio (3-1). Tuttavia, nella gara contro la Costa d'Avorio, subisce un infortunio alla caviglia per via di una brutta entrata di un difensore ivoriano che lo costringe a concludere anzitempo il Mondiale, e viene sostituito da Ramires nelle gare successivamente.\nViene inserito nella lista dei 23 che partecipano alla Copa America 2011. Il 17 luglio ai quarti di finale, dopo i 120 minuti terminati 0-0, calcia il primo rigore della serie del Brasile contro il Paraguay; il suo tiro finisce alto sopra la traversa e, dopo quattro rigori sbagliati, i verdeoro escono dalla competizione.\nA seguito del torneo non \u00e8 stato pi\u00f9 convocato dalla nazionale brasiliana.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1417456", "revid": "1305772", "url": "https://it.wikipedia.org/wiki?curid=1417456", "title": "3 (FireHouse)", "text": "3 \u00e8 il terzo album in studio del gruppo musicale statunitense FireHouse, pubblicato l'11 aprile 1995 dalla Epic Records.\nL'album presenta un sound pi\u00f9 sperimentale rispetto ai due precedenti. Produsse comunque un altro singolo di successo, la ballata \"I Live My Life for You\"."}
{"id": "1417464", "revid": "2047062", "url": "https://it.wikipedia.org/wiki?curid=1417464", "title": "Vis Radio", "text": "La Vis Radio \u00e8 stata una casa discografica, un'azienda di produzione di apparecchi radiofonici e successivamente un'etichetta discografica italiana.\nStoria.\nLa Vis Radio Discografica fu ideata nel 1948 da Aldo Scoppa, quale derivazione interna all'azienda che progettava ed assemblava radio, nella lungimiranza di investire nel mercato della produzione di nuovi artisti, soprattutto napoletani. I suoi direttori artistici erano Loris de Rosa e Mario Landi.\nLa sede principale era a Napoli, in corso Umberto I 132; aveva poi altre due sedi, a Milano in via Larga 11 e in via Stoppani 6 e a Roma in via Flavia 72. Era inoltre proprietaria di propri studi di registrazione, in via Cupa Cajafa a Napoli.\nNel corso degli anni ha prodotto molti artisti, continuando a sostenere il genere melodico e neomelodico. Il suo cantante pi\u00f9 noto, nei primi anni, fu senza dubbio Claudio Villa, che pubblic\u00f2 per la Vis Radio tutti i 78 giri che incise dal 1949 al 1956; altri artisti noti furono Mario Abbate, Gabriele Vanorio, Enzo Del Forno, Maria Paris, Gloria Christian, Leonardo Cabizza e Maria Teresa Cau (Quartetto Logudoro), Virginia Da Brescia, Alvaro Amici, Nunzio Gallo, Gino Da Procida, Gianni La Commare, Mirna Doris, Georgia Moll, i Campanino, Mike Fusaro, Carlo Missaglia e molti altri.\nCome altre case discografiche, anche la Vis aveva una sottoetichetta, la Dominator, specializzata perlopi\u00f9 in musica orchestrale.\nNegli anni sessanta, dopo essere giunta sull'orlo del fallimento, la discografica Vis and\u00f2 incontro ad una procedura di ristrutturazione aziendale, con la chiusura delle sedi periferiche. Successivamente, Scoppa vendette la Vis Radio a Mara Del Rio e Franco De Paolis.\nLa Vis Radio apparati.\nFin dal 1945, la Vis Radio produceva - questo il suo mandato iniziale - apparati atti alla ricezione dei programmi radiofonici. Fra questi primi l'Adige del 1945, il Danubio Fono (con giradischi), il Super Manila, il Ticino fino al Tokio FM con modulazione di frequenza, nel 1966. Furono prodotti anche apparati televisivi, quali il Mascagni del 1963 e l'America II del 1966. Discreta anche la produzione di fonovaligie. L'attivit\u00e0 fu sospesa alla fine del decennio, in concomitanza con la crisi della parte discografica.\nL'etichetta Vis.\nLa casa discografica cess\u00f2 la propria attivit\u00e0 nel 1972; diverso il destino dell'etichetta che, grazie ad una serie di accordi di cessione di catalogo e licenze di produzione, continu\u00f2 a proporre nuovi artisti nel corso degli anni settanta, ristampando in nuovo formato vecchi successi anche negli anni duemila.\nI dischi pubblicati.\nPer la differente datazione dei supporti ci si \u00e8 attenuti a quanto riportato sulle etichette e/o sulla copertina o sul \"trail off\" del vinile: qualora nessuno di questi elementi presentasse una datazione di sorta, sulla numerazione del catalogo; se esistenti, sono riportati - oltre all'anno - il mese e il giorno."}
{"id": "1417465", "revid": "34222", "url": "https://it.wikipedia.org/wiki?curid=1417465", "title": "Pio XII e l'olocausto", "text": ""}
{"id": "1417467", "revid": "1564910", "url": "https://it.wikipedia.org/wiki?curid=1417467", "title": "Isabel Coixet", "text": "Biografia.\nAppassionata di cinema fin dall'infanzia, dopo essersi laureata in storia all'Universit\u00e0 di Barcellona inizia una fortunata carriera nel mondo della pubblicit\u00e0, pur senza dimenticare la passione originaria: nella prima met\u00e0 degli anni ottanta collabora regolarmente con le riviste \"Sal com\u00fan\" e \"Fotogramas\", nel 1983 vede realizzata la sua prima sceneggiatura, per il film \"Morbus\" di Ignasi P. Ferr\u00e9, e l'anno successivo scrive e dirige il suo primo cortometraggio, \"Mira y ver\u00e1s\".\nNel 1989 dirige il suo primo lungometraggio, \"Troppo vecchio per morire giovane\", che le vale la candidatura ai Premi Goya come miglior regista esordiente, ma da cui a posteriori prende le distanze. Solo diversi anni dopo, nel 1996, realizza la sua opera seconda, \"Le cose che non ti ho mai detto\", girata in lingua inglese con un cast internazionale, che le vale una nuova candidatura ai Premi Goya, questa volta per la migliore sceneggiatura originale. Nel 1998 realizza \"A los que aman\", ambientato nella Spagna del XVIII secolo, e nel 2000 fonda una propria compagnia di produzione, Miss Wasabi Films.\nRaggiunge il successo internazionale con il suo film successivo, \"La mia vita senza me\" (2003), co-produzione ispano-canadese a cui partecipa anche la El Deseo di Pedro Almod\u00f3var, presentato in concorso al Festival di Berlino, vincitore di due Premi Goya (migliore sceneggiatura non originale e miglior canzone) e candidato agli European Film Awards per miglior film e miglior regista.\nNel 2005 realizza \"La vita segreta delle parole\", presentato fuori concorso nella sezione Orizzonti alla Mostra del cinema di Venezia, che riceve la consacrazione in patria con quattro Premi Goya, fra cui quelli per miglior film e miglior regista.\nNel 2008, su invito dell'attrice Pen\u00e9lope Cruz, dirige \"Lezioni d'amore\", tratto dal romanzo \"L'animale morente\" di Philip Roth, interpretato da Ben Kingsley e appunto dalla Cruz. Per la prima volta cura la regia di un film per cui non scrive la sceneggiatura.\nNel 2009 presenta in concorso al Festival di Cannes \"Map of the Sounds of Tokyo\", interpretato da Rinko Kikuchi e Sergi L\u00f3pez."}
{"id": "1417469", "revid": "1437722", "url": "https://it.wikipedia.org/wiki?curid=1417469", "title": "Stonata", "text": "Stonata \u00e8 il settimo album della cantautrice italiana Giorgia, pubblicato il 9 novembre 2007 dall'etichetta discografica dell'artista, Dischi di Cioccolata.\nDescrizione.\nHa segnato il ritorno della cantante in Italia dopo il primo \"MTV Unplugged\" italiano, del 2005. Il disco contiene la collaborazione con Mina nella canzone \"Poche parole\", scritta dalla stessa Giorgia, il duetto in \"Vieni fuori\" con Diana Winter e la traccia finale \"Adesso lo sai\", in collaborazione con il cantante-ballerino Emanuel Lo.\nQuesto album \u00e8 basato molto per argomenti sul bisogno di contatto tra esseri umani, temi sociali e sentimentali, in \"Parlo con te\" la cantante chiede un disperato contatto umano ed esprime il bisogno di ascoltare e di essere ascoltata.\nLa traccia numero due \"Libera la mente\", contiene un intervento in chiave rap di Beppe Grillo, tratto da un suo spettacolo risalente al marzo 2007, mentre in \"Invisibile traccia\" la cantante si \u00e8 avvalsa del contributo di Elio di Elio e le Storie Tese in qualit\u00e0 di flautista.\nL'album ha riscosso un discreto successo debuttando alla seconda posizione nella classifica ufficiale italiana, rimanendo per otto settimane tra le prime venti posizioni della classifica. L'album ha venduto, secondo i dati della rivista Musica e dischi, relativi all'anno (2007) 150.000 copie ottenendo il doppio disco di platino. Per poi superare le 180.000 copie.\nIl 6 giugno 2008 in occasione del Wind Music Awards presso l'Auditorium della Conciliazione di Roma riceve il premio \"Multiplatinum\" (il vecchio PIM) per le vendite dell'album, programma andato in onda il 14 giugno.\nDate del tour.\nLe date in programma:\n22 febbraio, Firenze, Mandela Forum\n23 febbraio, Padova, PalaNet\n25 febbraio, Assago (Mi), DatchForum\n26 febbraio, Torino, PalaMazda\n28 febbraio, Genova, PalaVaillant\n1 marzo, Parma, Palaraschi\n2 marzo, Brescia, Palasport\n4 marzo, Ravenna, Pala De Andr\u00e8\n5 marzo, Porto San giorgio, Palasport\n7 marzo, Roseto degli Abruzzi, Palasport\n8 marzo, Barletta, Palasport\n10 marzo, Palermo, Palasport\n11 marzo, Catania, Palacatania\n13 marzo, Napoli, Palapartenope\n15 marzo, Roma, Palalottomatica"}
{"id": "1417470", "revid": "1573940", "url": "https://it.wikipedia.org/wiki?curid=1417470", "title": "Bernardo Leighton", "text": "Fu preso di mira dai servizi segreti di Pinochet nell'ambito dell'Operazione Condor, e fu ferito durante un attentato organizzato per ucciderlo.\nBiografia.\nEsponente del Partito Democratico Cristiano del Cile, fu Ministro del Lavoro nel governo di Arturo Alessandri Palma dal 24 marzo 1937 al 12 marzo 1938, Ministro della Pubblica Istruzione nel governo di Gabriel Gonz\u00e1lez Videla dal 27 febbraio 1950 al 4 febbraio 1952 e Ministro dell'Interno nel governo di Eduardo Frei Montalva dal 3 novembre 1964 al 3 settembre 1968. Fu Vicepresidente della Repubblica dal 28 giugno al 24 luglio 1965; dal 28 al 30 ottobre 1965; dal 12 al 22 agosto 1966 e dall'11 al 15 aprile 1967. \nDopo la vittoria di Salvador Allende del 1970 tent\u00f2 senza successo una mediazione tra il suo partito e il governo socialista. Dopo il golpe del 1973 fece parte del \"gruppo dei tredici\" membri del suo partito che si opposero al colpo di Stato. Nel novembre dello stesso anno fu invitato in Italia dal democristiano Gilberto Bonalumi per parlare degli eventi cileni. L'anno successivo il governo di Augusto Pinochet gli viet\u00f2 di tornare nel paese. \nDurante l'esilio a Roma, il 6 ottobre 1975, fu ferito gravemente da alcuni colpi di pistola esplosi per ucciderlo. L'attentato era stato organizzato dalla DINA, e dall'agente segreto americano Michael Townley e secondo alcune fonti anche dal neofascista Stefano Delle Chiaie. Sottoposto a processo in Italia Delle Chiaie fu assolto nel 1987. Nel 1978 la dittatura militare gli diede il permesso di tornare in Cile. Mor\u00ec il 26 gennaio 1995."}
{"id": "1417478", "revid": "767487", "url": "https://it.wikipedia.org/wiki?curid=1417478", "title": "La vita segreta delle parole", "text": "\"La vita segreta delle parole (La vida secreta de las palabras)\" \u00e8 un film del 2005 diretto da Isabel Coixet.\nTrama.\nLa giovane Hanna \u00e8 sorda, straniera in Gran Bretagna, e trascorre con una ripetitivit\u00e0 maniacale le giornate solitarie, tra la sua casa e la fabbrica in cui lavora. L'handicap la costringe a servirsi di un apparecchio acustico che, per altro, le \u00e8 utile per decidere quando non ascoltare i rumori della fabbrica o semplicemente isolarsi dal mondo. Hanna viene convocata dalla propriet\u00e0 e costretta a prendersi un mese di vacanza, dato che dopo anni non si \u00e8 mai presa n\u00e9 una vacanza n\u00e9 un giorno di malattia.\nQuasi a malincuore la donna va in citt\u00e0 in pullman per poi raggiungere chiss\u00e0 quale meta. Casualmente ascolta una conversazione nella quale un uomo \u00e8 alla ricerca di un'infermiera che accudisca un ferito. Cos\u00ec Hanna si propone e coglie al volo l'occasione per tornare alla sua professione.\nLe viene affidato il compito di curare il ferito di un incendio sviluppatosi su una piattaforma petrolifera. Fintanto che non guarisca o che non sia possibile trasportarlo deve essere curato sul posto. Cos\u00ec Hanna si ritrova in mezzo al Mare del Nord in una piccola comunit\u00e0 nella quale, seppur tra mille titubanze, si vede via via sempre pi\u00f9 portata naturalmente a interagire e aprirsi.\nIn particolare con Josef, il ferito, con il quale passa molta parte della giornata, il rapporto \u00e8 pi\u00f9 stretto. L'uomo, con gravi ustioni sul viso, sul busto, su un braccio e temporaneamente cieco, cerca fin dall'inizio di esorcizzare il suo stato di malattia cercando di fare breccia nelle resistenze dell'infermiera.\nHanna, alloggiata proprio nella cabina di Josef, ascolta il messaggio telefonico che una donna aveva lasciato allo stesso. Quindi viene a sapere che l'uomo perito nell'incendio non \u00e8 stato una vittima accidentale. A dispetto di quanto riferito alle autorit\u00e0 e alla famiglia, quell'uomo si \u00e8 gettato tra le fiamme e Josef, suo amico, aveva invano cercato di salvarlo. Quando capisce che quanto accaduto era seguito alla rivelazione che Josef gli aveva fatto della sua storia d'amore con sua moglie, Hanna capisce il dramma che quell'uomo sta vivendo. Cos\u00ec, come lui si era aperto a lei, anche lei decide di rivelare a Josef il suo dramma. Hanna \u00e8 originaria della Croazia e, durante il conflitto della Jugoslavia \u00e8 stata rapita e violentata.\nJosef viene trasferito in ospedale su consiglio di Hanna che, cos\u00ec, scompare senza che lui l'abbia mai vista in faccia. Quando Josef si rimette completamente sente di aver bisogno di Hanna pi\u00f9 di ogni altra cosa. Lascia il lavoro, il vecchio amore e si mette alla ricerca della ragazza. Nel farlo entra in contatto con Inge, una donna danese specializzata nella riabilitazione di vittime di torture, che ha curato Hanna e che lo mette in guardia su quello che sta tentando di fare.\nPi\u00f9 deciso che mai Josef raggiunge Hanna e, all'uscita della fabbrica, le annuncia di voler trascorrere con lei il resto della sua vita. Dopo un'iniziale titubanza Hanna scioglie tutte le riserve e si apre ad una nuova vita.\nFigure storiche.\nLa storia \u00e8 di fantasia, scritta dalla stessa regista Isabel Coixet, ma la figura di Inge \u00e8 pi\u00f9 che ispirata da quella di Inge Genefke. Questa \u00e8, come descritto nel film, una persona attivamente impegnata nel recupero di persone vittime di torture. Dopo l'impegno in Amnesty International ha fondato la Rehabilitation and Research Centre for Torture Victims (RCT) a Copenaghen, con le precise finalit\u00e0 descritte."}
{"id": "1417484", "revid": "30610", "url": "https://it.wikipedia.org/wiki?curid=1417484", "title": "Kakekotoba", "text": "Il \u00e8 una figura retorica tipica della poesia giapponese che si avvale di omofoni (due o pi\u00f9 parole che hanno la stessa pronuncia, ma rappresentano significati diversi) che permettono una lettura su pi\u00f9 livelli: il primo livello \u00e8 quello letterale (ad esempio \u677e, matsu, ovvero \"pino\"); il secondo livello \u00e8 quello di un omofono (ad esempio \u5f85\u3064, matsu, ovvero \"aspettare\"). I kakekotoba sono spesso scritti utilizzando l'hiragana, ovvero l'alfabeto fonetico, in modo che il doppio significato sia immediatamente visibile.\nQuesta figura retorica viene spesso usata (a volte associandola all'Engo) nei Waka, una forma di componimento poetico tipico del Periodo Heian. "}
{"id": "1417485", "revid": "767487", "url": "https://it.wikipedia.org/wiki?curid=1417485", "title": "La mia vita senza me", "text": "La mia vita senza me (\"Mi vida sin m\u00ed\") \u00e8 un film del 2003 diretto da Isabel Coixet, basato sul racconto \"Pretending the Bed Is a Raft\" di Nanci Kincaid.\nTrama.\nAnn ha solo 23 anni, eppure la sua vita sembra gi\u00e0 scorrere su binari perfettamente delineati.\nDue figlie e un marito che ama e dal quale si sente amata, una routine perfetta che viene\nspazzata via un giorno come tanti.\nAnn si sente male, va in ospedale e dopo una lunga serie di esami le diagnosticano un male\nincurabile. Apprende la notizia in maniera insolita, un dottore si siede accanto a lei e senza guardarla negli occhi le comunica che le restano poche settimane di vita. Ann non reagisce disperandosi, bens\u00ec con estremo distacco e consapevolezza, affronta la morte evitando di guardarla negli occhi per evitare di trascinare i suoi ultimi momenti nell'abisso della disperazione. Non parla della malattia con nessuno, n\u00e9 con la madre e nemmeno con suo marito. Con fredda lucidit\u00e0 pianifica gli obiettivi che si prefigge di raggiungere prima della sua morte, per dare un senso ad una vita priva di sogni che l'ha logorata molto pi\u00f9 di quanto la malattia sar\u00e0 in grado di fare.\nUna lunga lista fatta di cose banali eppure vere, nelle quali \u00e8 racchiusa l'essenza di quella che \u00e8 stata la sua vita. Pianifica di fare l'amore con altri uomini, lei che ha avuto un solo amore, di far innamorare qualcuno di s\u00e9 e di far pervenire alle sue figlie gli auguri di compleanno fino al diciottesimo anno di et\u00e0, incidendo la sua voce su delle cassette che il suo medico consegner\u00e0 loro di anno in anno. Riuscir\u00e0 a portare a termine ogni desiderio, morendo poi serenamente."}
{"id": "1417486", "revid": "258664", "url": "https://it.wikipedia.org/wiki?curid=1417486", "title": "Golfo di Oristano", "text": "Il golfo di Oristano (in sardo \"golfu de Aristanis\") \u00e8 un'insenatura del mar di Sardegna, situata nella Sardegna centro-occidentale che prende il nome dall'omonima citt\u00e0 e, insieme a quello di Alghero, \u00e8 uno dei principali fra i golfi della costa occidentale dell'isola.\n\u00c8 delimitato a nord dal capo San Marco, nella penisola del Sinis, e a Sud dal capo Frasca, dove si trova l'omonima stazione meteorologica, e bagna le province di Oristano (comuni di Cabras, Oristano, Santa Giusta, Arborea e Terralba) e del Medio Campidano (comuni di Guspini e Arbus).\nSi estende davanti alla stessa Oristano ed \u00e8 relativamente poco inquinato. \u00c8 delimitato da due promontori montuosi ai lati, mentre la parte centrale presenta una costa pi\u00f9 bassa e regolare.\nNelle immediate vicinanze del golfo sono presenti numerosi stagni, quali lo stagno di Cabras, la laguna di Mistras e lo stagno di Santa Giusta che costituiscono importanti aree di interesse faunistico e paesaggistico.\nInoltre a sud la grande laguna di Marceddi, in cui sono presenti altri tre importanti stagni: stagno di Corruesittiri, stagno di S. Giovanni dove ricadono i resti dell'antica citt\u00e0 di Neapolis e infine lo stagno di Marceddi creato artificialmente, l'opera a mare pi\u00f9 grande di tutta l'Europa. \nLe attivit\u00e0 principali sono la pesca, l'itticoltura e le attivit\u00e0 manifatturiere legate al mercato del pesce, con particolare riferimento alla produzione della bottarga, anche se \u00e8 in crescita il turismo balneare, concentrato nelle localit\u00e0 di San Giovanni di Sinis, Marina di Torre Grande e Arborea Lido. Sul golfo si affaccia il celebre sito archeologico di Tharros, e nelle immediate vicinanze di Oristano si trova la foce del Tirso, il fiume pi\u00f9 lungo della Sardegna."}
{"id": "1417487", "revid": "122334069", "url": "https://it.wikipedia.org/wiki?curid=1417487", "title": "Bernardo Gui", "text": "Fu vescovo di Lod\u00e8ve ed \u00e8 considerato uno dei pi\u00f9 prolifici scrittori del Medioevo.\nBiografia.\nNacque a Roy\u00e8res, nella regione francese del Limosino, nel 1261. Ancora ragazzo entr\u00f2 nel convento domenicano di Limoges, dove prese i voti nel 1280. Dieci anni dopo divenne priore di Albi e successivamente di Carcassonne, Castres e Limoges.\nIl 16 gennaio 1307 fu nominato inquisitore di Tolosa: durante il suo primo mandato, durato fino al 1316, port\u00f2 avanti una serie di processi, documentati da nove \"Sermones\", per un totale di 536 sentenze. Fra le prime sue condanne vi furono gli Apostolici di fra Dolcino da Novara. Tra il 1309 e il 1310 Bernardo Gui port\u00f2 alla condanna a morte i fratelli Pierre e Guillaume Authier, i leader del movimento cataro di rinnovamento.\nDal 1319 riprese servizio come inquisitore a Tolosa, Albi, Carcassonne e Pamiers. Questo secondo mandato \u00e8 testimoniato da altri nove sermoni per un totale di 394 sentenze. A differenza del suo predecessore, tacciato di corruzione e avidit\u00e0 di ricchezza, Bernardo Gui si comport\u00f2 con efficienza e capacit\u00e0 organizzativa.\nNel totale di 930 sentenze emesse contro gli eretici da Bernardo Gui, 42 furono le esecuzioni capitali, 307 le sentenze di carcere permanente, 139 le assoluzioni e le restanti furono sanzioni che consistevano in penitenze diverse. A un terzo dei condannati fu imposto di indossare un abito con le \"croci degli eretici\" cucite addosso.\nI quattro anni di pausa tra i due mandati come inquisitore furono apparentemente dovuti al conferimento di importanti uffici per il suo Ordine per conto della Curia di Avignone. Dal 1317 prest\u00f2 servizio per circa quattro anni come procuratore generale dei Domenicani; papa Giovanni XXII lo invi\u00f2 con il francescano Bertrand de la Tour come nunzio apostolico in Italia a tenere negoziati di pace tra le citt\u00e0 del nord e quelle toscane. Un accordo di pace fu raggiunto in Asti nell'aprile 1318, ma non ebbe l'effetto sperato e, dopo la primavera, i due inviati tornarono ad Avignone.\nIl 21 settembre 1318 entrambi furono incaricati di mediare nel conflitto tra il re di Francia Filippo V e il conte delle Fiandre Roberto di Dampierre. I negoziati furono condotti a Parigi e Compi\u00e8gne e l'11 ottobre 1318 si conclusero con un accordo di pace.\nBernardo fu anche coinvolto nella canonizzazione di san Tommaso d'Aquino: sulla base del lavoro di Guglielmo da Tocco scrisse una biografia, la \"Legenda Sancti Thomae de Aquino\" (1318-1323), e un elenco ufficiale delle opere del santo (1320). Alla solenne canonizzazione del 18 luglio 1323 fu probabilmente presente.\nIl 26 agosto 1323, quando Bernardo aveva gi\u00e0 pi\u00f9 di 60 anni, papa Giovanni XXII lo consacr\u00f2 vescovo di Tui in Galizia. Probabilmente non ne prese mai possesso, perch\u00e9 gi\u00e0 nell'estate del 1324 gli fu assegnata la diocesi di Lod\u00e8ve. Qui mor\u00ec il 30 dicembre 1331 nella sua residenza episcopale di Lauroux, nell'H\u00e9rault (Francia sud-occidentale). Secondo la sua volont\u00e0, il corpo fu trasferito a Limoges e sepolto nella chiesa del convento domenicano.\nOpere.\nA dispetto delle molteplici occupazioni scrisse numerose opere, tra le quali:\nLa sua opera pi\u00f9 famosa \u00e8 la \"Practica officii inquisitionis hereticae pravitatis\", un trattato in cinque parti, che costituiva un manuale delle prerogative e dei compiti dell'inquisitore: la lista delle maggiori eresie dell'inizio del XIV secolo, le citazioni, le condanne, le istruzioni per gli interrogatori dei membri di un particolare gruppo ne fanno un documento unico per lo studio dell'Inquisizione ai suoi inizi. Quest'opera, di cui si persero le notizie per lungo tempo, fu pubblicata in versione completa dall'abate Douais a Tolosa nel 1886.\nLe quattro sette cristiane di eretici di cui Gui scrisse furono i Manichei, i Valdesi, gli Apostolici e i Begardi. Gli Ebrei non erano considerati cristiani, ma erano citati come \"traditori\", come gli stregoni, gli indovini e i negromanti.\nBernardo \u00e8 anche autore di alcuni trattati di teologia:\ne di vari sermoni.\nNelle opere di fantasia.\nBernardo Gui compare nel romanzo \"Il nome della rosa\" di Umberto Eco, venendo delineato come l'antagonista e antitesi del protagonista Guglielmo da Baskerville. Nell'adattamento cinematografico del 1986 diretto da Jean-Jacques Annaud \u00e8 stato interpretato da F. Murray Abraham (doppiato da Sergio Rossi). Mentre nel romanzo Bernardo, conclusa la sua missione, parte dall'abbazia teatro della vicenda portando con s\u00e9 due monaci accusati di eresia, destinati ad essere processati ad Avignone, e una ragazza accusata di stregoneria, nel film viene compiuto un vero falso storico: l'inquisitore trova la morte cadendo su alcuni spuntoni di ferro, che lo trapassano mentre scappa dall'abbazia per sfuggire ad una rivolta degli abitanti del villaggio, intenzionati a liberare la ragazza sua prigioniera. Nella trasposizione televisiva del 2019 del romanzo, Gui \u00e8 interpretato da Rupert Everett (doppiato da Massimo Lodolo).\nBernardo Gui compare inoltre nei romanzi storici di Catherine Jinks \"The Notary\" (2001, come antagonista) e \"The Secret Familiar\" (2006, come protagonista). Ne \"I miserabili\" di Victor Hugo (libro ottavo) sono ricordati i suoi desideri in merito alla sepoltura. Appare inoltre con il nome cambiato in Bernard Guy nel manga \"Pilgrim J\u00e4ger\", nella parte dell'antagonista."}
{"id": "1417488", "revid": "767487", "url": "https://it.wikipedia.org/wiki?curid=1417488", "title": "A los que aman", "text": "A los que aman \u00e8 un film del 1998 diretto da Isabel Coixet."}
{"id": "1417497", "revid": "767487", "url": "https://it.wikipedia.org/wiki?curid=1417497", "title": "Le cose che non ti ho mai detto", "text": "Le cose che non ti ho mai detto \u00e8 un film del 1996 diretto da Isabel Coixet."}
{"id": "1417498", "revid": "767487", "url": "https://it.wikipedia.org/wiki?curid=1417498", "title": "The Professor (film 1919)", "text": "The Professor \u00e8 un cortometraggio del 1919, un frammento di cinque minuti, interpretato, diretto e prodotto da Charlie Chaplin, probabilmente tratto da un film completo. Presumibilmente era solo la parte finale di un \"due bobine\" successivamente scartato (per insoddisfazione) dal regista. Questo spezzone \u00e8 stato inserito in \"Chaplin sconosciuto\" di Kevin Brownlow e David Gill.\nTrama.\nChaplin non \u00e8 Charlot, bens\u00ec un prestigiatore baffuto, soprannominato \"Professor Bosco\", probabilmente chiamato cos\u00ec in onore del prestigiatore italiano Bartolomeo Bosco, vestito con giacca e cappello a cilindro, che entra in un dormitorio pubblico con alla mano una valigetta portante l'etichetta \"Professor Bosco: Circo delle Pulci\". Prima di coricarsi apre la valigia e inizia a giocare con le pulci, in un numero simile a quello che apparir\u00e0 in \"Luci della ribalta\" parecchi anni dopo. Dopo essere andato a dormire, accade al Professore un fatto spiacevole: un cane randagio entra nel dormitorio, va a sbattere contro la scatola delle pulci e incomincia a grattarsi. Nel frattempo le pulci si disperdono nel locale e producono prurito anche agli altri clienti. Allora Bosco si alza, e resosi conto della situazione, cerca di recuperare le pulci in tutti i modi, perfino dall'interno della barba di un grasso vicino di letto (interpretato da Henry Bergman). Poi se ne va."}
{"id": "1417500", "revid": "144796", "url": "https://it.wikipedia.org/wiki?curid=1417500", "title": "Cristiano I - Principe di Anhalt-Bernburg", "text": ""}
{"id": "1417501", "revid": "36426", "url": "https://it.wikipedia.org/wiki?curid=1417501", "title": "Ofiologia", "text": "L'ofiologia (dal greco \"ophis\", \"serpente\" e \"logos\", \"conoscenza\") \u00e8 la branca della zoologia (e pi\u00f9 specificatamente dell'erpetologia) che si occupa dello studio dei serpenti, chiamati anche ofidi.\nChi pratica l'ofiologia viene chiamato ofiologo. Ofiologi professionisti possono trovare impiego negli zoo; lo stesso appellativo di ofiologo viene dato a chi tiene un serpente come animale domestico (in genere all'interno di opportune teche a temperatura controllata). Tra gli ofiologi famosi, ricordiamo Patrick Russell, padre dell'ofiologia indiana. \nL'ofiologia pu\u00f2 associarsi allo studio etnologico, dando forma all'etno-ofiologia.\nStoria.\nLa testimonianza pi\u00f9 antica che abbiamo su uno studio dei serpenti \u00e8 il \"Codice di Nicando\" (del 200 a.C.), in cui vengono descritte le propriet\u00e0 e i possibili utilizzi (come farmaco e antidoto) del veleno della vipera.\nSuccessivamente Galeno (129 d.C. \u2013 216 d.C.) e Andromaco si dedicarono alla preparazione di antidoti contro i veleni di molti serpenti."}
{"id": "1417503", "revid": "1573940", "url": "https://it.wikipedia.org/wiki?curid=1417503", "title": "George Hearst", "text": "Biografia.\nNacque vicino Sullivan, nel Missouri, e frequent\u00f2 la scuola pubblica per l'istruzione primaria e si diplom\u00f2 nel 1838, nonostante questo titolo di studio (comunque pregevole per l'epoca in cui viveva) veniva spesso indicato con soprannomi quali \"Almost Illiterate\", che tradotto sarebbe \"Massima Ignoranza\", questo a causa della sua passione per il poker, gli alcolici pesanti di varie marche e il tabacco.\nCercatore d'oro e imprenditore.\nHearst si diresse verso la California in cerca di fortuna (leggenda vuole che fece tutto il tragitto a piedi), arrivandoci nel 1850 e partecipando alla corsa all'oro. In quegli anni Hearst si distinse come abilissimo cercatore d'oro, e inizi\u00f2 a mettere in piedi un'impresa di estrazione mineraria, a cui seguirono speculazioni in borsa e acquisti di propriet\u00e0 terriere da adibire a fattoria nel Nevada.\nCon i suoi soci fond\u00f2 e diresse la Hearst, Haggin, Tevis and Co., proprietaria di diversi stabilimenti minerari importantissimi:\nLa compagnia crebbe fino a diventare la pi\u00f9 grande impresa di estrazione mineraria privata degli USA e Hearst accrebbe la sua fama di \"Guru\" nell'arte di saper trovare filoni di metalli pregiati. Tra le varie attivit\u00e0 secondarie del magnate vi era anche il piccolo giornale locale \"San Francisco Examiner\", che sar\u00e0 il punto di partenza della scalata alla ricchezza e al potere del figlio, capace di superare quella del padre.\nSi stabil\u00ec a San Francisco nel 1862, e spos\u00f2 Phoebe Apperson; con lei ebbe un figlio: William Randolph Hearst nato nel 1863. Hearst \u00e8 stato membro della California State Assembly dal 1865 al 1866. In questi anni (1865) acquist\u00f2 i 48.000 acri (194\u00a0km\u00b2) della propriet\u00e0 del \"Piedras Blancas Ranch\" a San Simeon, California, il luogo dove il figlio edificher\u00e0 la fastosa dimora Castello Hearst.\nNegli ultimi anni di vita inizi\u00f2 ad investire in allevamenti di cavalli, distinguendosi anche in questo settore. Dopo la sua morte, nel 1897, il figlio vendette le attivit\u00e0 minerarie del padre ad un gruppo di investitori inglesi.\nCarriera politica.\nFu il candidato democratico alla carica di Governatore della California nel 1882, ma venne sconfitto. Divenne anche Senatore in sostituzione del deceduto John F. Miller dal 23 marzo 1886 al 4 agosto dello stesso anno, giorno dell'elezione del suo successore. In seguito venne regolarmente eletto al Senato degli Stati Uniti (sempre con i democratici) e ricopr\u00ec la carica ininterrottamente dal 4 marzo 1887 al giorno della sua morte.\nMorte.\nHearst si spense a Washington, D.C. il 28 febbraio 1891, all'et\u00e0 di 70 anni. \u00c8 sepolto insieme alla moglie Phoebe al cimitero \"Cypress Lawn Cemetery\" a Colma, in California. In sua memoria \u00e8 stato dedicato l\"'Hearst Memorial Mining Building\""}
{"id": "1417505", "revid": "767487", "url": "https://it.wikipedia.org/wiki?curid=1417505", "title": "M\u0103ri\u0219elu", "text": "M\u0103ri\u0219elu \u00e8 un comune della Romania di 5.641 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 7 villaggi: B\u00e2rla, Domne\u0219ti, Jeica, M\u0103gurele, M\u0103ri\u0219elu, Ne\u021beni, S\u00e2ntioana."}
{"id": "1417506", "revid": "287204", "url": "https://it.wikipedia.org/wiki?curid=1417506", "title": "Mariselu", "text": ""}
{"id": "1417509", "revid": "399", "url": "https://it.wikipedia.org/wiki?curid=1417509", "title": "High-flying wrestling", "text": ""}
{"id": "1417511", "revid": "640129", "url": "https://it.wikipedia.org/wiki?curid=1417511", "title": "Chen Kaige", "text": "Il suo lavoro \u00e8 fortemente legato alla storia e alla cultura del Paese d'origine, ha riportato la modernit\u00e0 classica nel cinema cinese continentale discostandosi dalla classicit\u00e0 modernista dei film di messaggio propagandistico del periodo della rivoluzione di Mao Zedong.\nBiografia.\nFiglio del regista Chen Huaiai, durante la rivoluzione culturale del 1966, Chen Kaige interrompe gli studi e comincia a lavorare come disboscatore in una piantagione di caucci\u00f9 prima di arruolarsi nell'Esercito di liberazione del popolo nel 1971, dove viene assegnato ai corpi inviati in aiuto ai Viet Cong. Studia all'Accademia cinematografica di Pechino, riaperta nel 1978 dopo anni di inattivit\u00e0, dove nel 1982 si diploma, insieme ai suoi compagni di accademia, cineasti della 'Quinta generazione' (ne fanno parte, tra gli altri, Tian Zhuangzhuang, Zhang Junzhao, Huang Jianxin, Wu Ziniu e Zhang Yimou). Sar\u00e0 proprio Zhang Yimou a convocarlo agli studi cinematografici di Guangxi, nell'unit\u00e0 di \"produzione giovane\", dove, dopo un primo approccio con la televisione, ha l'occasione di esordire alla regia. \nIl suo primo film, \"Terra gialla\" (\"Huang tudi\") (1984), una sorta di western sulla sparizione di un territorio fisico e culturale, mette in scena la drammatica censura tra il desiderio del soggetto e la deriva delle circostanze (tematica centrale nel suo cinema). \"La grande parata\" (\"Da yue bing\") (1986), che racconta l'addestramento di quattrocento soldati in vista delle celebrazioni dell'anniversario della rivoluzione, \u00e8 stato bloccato per due anni dalla censura. Dal 1987, anno in cui partecipa alla parte del capo delle guardie imperiali in \"L'ultimo imperatore\" di Bernardo Bertolucci, ha iniziato a vivere tra New York, Hong Kong e la Cina. Nel 1989 ha diretto il video musicale dei Duran Duran \"Do you believe in shame?\". \"La vita appesa a un filo\" (\"Bian zhou bian chang\" (1991) \u00e8 uno dei suoi film pi\u00f9 misteriosi, mai distribuito in Cina e prodotto grazie a capitali esteri. Ma \u00e8 stato con \"Addio mia concubina\" (\"Bawang bieji\") (1993) che Chen Kaige ha dispiegato il suo preziosismo in un film in grado di racchiudere, nella metafora ambigua del teatro, mezzo secolo di storia cinese. I film successivi, \"Le tentazioni della luna\" (\"Feng Yue\") (1996) e il kolossal shakespeariano \"L'imperatore e l'assassino\" (\"Jing ke ci qin wang\") (1999), sono segnati da un pi\u00f9 marcato accento spettacolare e da una accentuazione del lato melodrammatico."}
{"id": "1417513", "revid": "8596", "url": "https://it.wikipedia.org/wiki?curid=1417513", "title": "Kaige Chen", "text": ""}
{"id": "1417514", "revid": "591470", "url": "https://it.wikipedia.org/wiki?curid=1417514", "title": "Veleni ofidici", "text": ""}
{"id": "1417515", "revid": "767487", "url": "https://it.wikipedia.org/wiki?curid=1417515", "title": "Mice\u0219tii de C\u00e2mpie", "text": "Mice\u0219tii de C\u00e2mpie \u00e8 un comune della Romania di 1.207 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 3 villaggi: F\u00e2nt\u00e2ni\u021ba, Mice\u0219tii de C\u00e2mpie, Visuia."}
{"id": "1417518", "revid": "287204", "url": "https://it.wikipedia.org/wiki?curid=1417518", "title": "Micestii de Campie", "text": ""}
{"id": "1417522", "revid": "1826389", "url": "https://it.wikipedia.org/wiki?curid=1417522", "title": "James Brooke", "text": "Biografia.\nFiglio di un giudice britannico, nacque a Secrore, sobborgo di Benares, in India. Nonostante avesse antenati nobili (suo nonno materno era nono Lord Blantyre di Scozia), era privo di mezzi economici e dovette lavorare per la madrepatria; svilupp\u00f2 fin da giovane uno spirito di intraprendenza e di avventura, agendo spesso senza curarsi dei rischi. Dopo essersi dimesso dalla Compagnia delle Indie, si stabil\u00ec nel Borneo, dove inizi\u00f2 a praticare il commercio non pi\u00f9 come emissario governativo ma in via privata, accumulando grandi ricchezze. Invest\u00ec inoltre gran parte dei propri averi (un\u2019eredit\u00e0 inaspettata di 30 000 sterline) in una nave bastimento da 142 tonnellate, la \"Royalist\". Condusse diverse esplorazioni con i propri seguaci, sulle orme degli antichi avventurieri.\nGiunto a Kuching nell'agosto del 1838, offr\u00ec il suo aiuto al sultano del Brunei Omar Ali Saifuddin II, rappresentato in Malesia dal cugino e Rajah Pangeran Indera Mahkota, feroce governatore che schiavizzava i popoli di Sarawak, per sedare una rivolta dei Dayachi e di Datu Patinggi Ali che metteva a rischio la sua posizione. Tuttavia, la prima offerta di quest'ultimo (in denaro) era inconsistente, cos\u00ec salp\u00f2 per Singapore nel 1839. Due anni dopo la situazione degener\u00f2: i rivoltosi avevano ormai preso possesso di molti territori e in pi\u00f9 il vicer\u00e9 Mahkota rifiutava di collaborare con l\u2019inviato del sultano, il Primo Ministro Pangeran Muda Hashim. Cos\u00ec il sultano si fece risentire, e questa volta con una promessa ben pi\u00f9 allettante: Sir James corse subito in suo aiuto con la \"Royalist\" e forze di terra dell'Esercito Britannico Cinese, restaurando Saifuddin II sul suo trono e riconquistando il Brunei. A favorire la collaborazione di Brooke con Rajah Muda Hashim vi era il fatto che, lungo la strada verso Sarawak nel 1838, Brooke avesse incontrato alcuni cui Hashim aveva salvato la vita.\nIl grande successo riportato nel processo di pacificazione valse comunque a Brooke il titolo prima di vicer\u00e9 e poi di Rajah di Sarawak, il 20 settembre 1841. In cambio del servizio offerto e di un pagamento di 1 000 sterline, il sultano concesse al nuovo regno la totale indipendenza e autonomia nel 1842, salvo mantenere alcuni accordi commerciali. Questo permise a Lord Brooke di mantenere il trono nelle mani dei propri discendenti, noti come Rajah Bianchi. Brooke rimase sempre in amicizia con Rajah Muda Hashim, il suo appoggio in Brunei, e il patrigno Pangeran Badaruddin cui regal\u00f2 un anello con le sue iniziali; inoltre riusc\u00ec a reclutare nelle proprie milizie l\u2019ex leader ribelle Datu Patinggi Ali, che mor\u00ec da primo eroe nazionale di Sarawak. Nel 1845 Brooke guid\u00f2 una spedizione in Brunei per restaurare il ruolo dell'alleato Muda Hashim e stabilire una posizione dominante sul sultano Saifuddin II.\nDa allora Brooke inizi\u00f2 a rafforzare il suo potere, riformando l'amministrazione, emanando leggi e combattendo la pirateria, che costituiva allora una minaccia continua. La lotta fu molto efficace e gli valse l'appoggio dei nobili malesi, ma anche l'invidia di molti (in particolare i nobili spodestati). Al momento del suo temporaneo ritorno nel Regno Unito (1847) gli furono concesse numerose onorificenze e fu nominato dalla regina stessa governatore e comandante in capo dell'isola di Labuan (ceduta dal Sultano del Brunei all'impero britannico nel 1846, grazie anche all'intercessione e a un intervento militare dello stesso Brooke seguito a una rivolta che aveva sterminato la famiglia di Rajah Muda Hashim), nonch\u00e9 console generale nel Borneo, con poteri quasi assoluti nell'ambito della lotta alla pirateria. Mantenne entrambi gli incarichi a vita governando congiuntamente buona parte della Malesia, tuttavia non pot\u00e9 trasmettere i due titoli britannici ai discendenti. Nel 1847 ottenne formalmente le chiavi della citt\u00e0 di Londra. Nel 1848 ottenne l\u2019onorificenza di Cavaliere dell\u2019Ordine del Bagno e il titolo onorifico di \"Lord\", con una rendita di 500 sterline annue. \nNegli anni a seguire Sarawak fu ampliato anche con le valli del Lupon e Skrang e le regioni di Muka, Sibu e Bintulu (aprile 1861), ottenute pagando tributi al sultano del Brunei. Brooke continu\u00f2 a mantenere con quest'ultimo un buon rapporto, soprattutto a livello commerciale. Il suo successo cre\u00f2 non poche controversie in patria, che lo portarono a essere accusato di malversazione dalla commissione reale di Singapore (1851); nonostante le imputazioni si fossero rivelate alla fine inconsistenti se non speciose, polemiche e recriminazioni continuarono a perseguitarlo per tutta la vita. Russel Wallace scrisse a tale proposito che Lord Brooke era \u201criluttante a mostrare i propri documenti riguardo alle azioni intraprese contro i pirati\u201d. Inoltre egli si ritrov\u00f2 ad affrontare alcune rivolte di \"signori della guerra\" malesi, come Rentrap e Masahor, nel 1852, e un fallito colpo di Stato di alcuni aristocratici spodestati (guidati da Shon Liu Bang) nel 1857. Fu sempre Sir James a indirizzare l'esploratore Russel Wallace a visitare ed esplorare l'arcipelago malese, e molto pi\u00f9 tardi (1865) al suo seguito si aggiunse anche il naturalista Giacomo Doria. Nel 1857 eman\u00f2 nuove leggi antipirateria e nel 1862 fond\u00f2 i Ranger di Sarawak.\nGovern\u00f2 Sarawak fino alla morte, avvenuta nel 1868 in seguito a tre infarti. A succedergli fu il nipote e Capitano del regno, Charles Brooke di Sarawak (si sa che Sir James ebbe perlomeno un figlio morto nel 1874, George Reuben, ma illegittimo, e secondo alcune fonti anche una figlia). Dopo di lui si susseguirono altri sette Rajah Bianchi, tutti della famiglia Brooke, l'ultimo dei quali fu Anthony Brooke e abdic\u00f2 forzatamente nel 1946, in seguito alla conquista giapponese; bandito a vita dal Borneo, continu\u00f2 a firmarsi \u201cRajah in esilio\u201d. Essi espansero largamente Sarawak alle spese dello stesso sultanato del Brunei, il cui territorio venne fortemente ridotto negli anni a seguire (spesso con l\u2019acquisizione di territori in cambio di tributi) fino a relegarlo a un ruolo subalterno. Il maggior declino del sultanato coincise con la massima espansione di Sarawak, nel 1905, quando era al potere Hashim Jalilul Aquamaddin.\nCritica.\nIn una visione pi\u00f9 generale, Sir James si dimostr\u00f2 molto abile sia come avventuriero sia come politico e comandante, espandendo l'impero britannico solo per aumentare la propria fama e ricchezza, oltre a \"impossessarsene\" in parte. Tutto ci\u00f2 propagandato nel nome di una (efficace a dire il vero) lotta contro la pirateria e la schiavit\u00f9, che and\u00f2 di fatto a privilegiare le popolazioni indigene. Questo lo port\u00f2 a ottenere addirittura un regno indipendente e altri governatorati, su consenso del sultano e della regina, e nel corso degli anni anche un\u2019autonomia commerciale e militare. Dal punto di vista governativo, Sir James sostenne formalmente una monarchia di tipo costituzionale, quando nella realt\u00e0 dei fatti aveva instaurato un assolutismo sul modello del sultano anzich\u00e9 quello britannico. \nDurante la sua amministrazione, Brooke seppe portare al Borneo un'et\u00e0 di prosperit\u00e0 commerciale e di ricchezza, malgrado le aspettative, inoltre elimin\u00f2 molti dei pirati e represse rivolte di indigeni. Egli fu inoltre uno di quei rari politici apprezzati da entrambi gli schieramenti, ottenendo il plauso sia dei nobili britannici sia del sultano. Non mancarono tuttavia accuse e ribellioni interne da parte dei nobili malesi, sempre fallite. Le questioni non saranno pacificate nemmeno dai suoi successori, che espanderanno la sovranit\u00e0 dei Rajah Bianchi a scapito del sultanato del Brunei, suscitando l'invidia dei \"signori della guerra\" malesi.\nMalgrado gli impegni politici, si dice che Lord Brooke abbia mantenuto per tutta la vita lo spirito avventuriero, partecipando a numerose imprese e spedizioni. Fu questo uno dei motivi che convinsero Russel Wallace a raggiungerlo. Alcuni storici contemporanei inoltre considerano il suo dominio innovativo rispetto ai precedenti, poich\u00e9 cerc\u00f2 sempre di evitare l\u2019uso della violenza contro le popolazioni locali, a differenza di quanto facevano i britannici, e instaur\u00f2 un rapporto di cooperazione con gli indigeni. La tesi \u00e8 sostenuta anche da uno dei suoi ultimi discendenti ancora in vita, Lionel Brooke."}
{"id": "1417523", "revid": "46291", "url": "https://it.wikipedia.org/wiki?curid=1417523", "title": "Phalaenopsis violacea", "text": "Phalaenopsis violacea \u00e8 una specie appartenente alla famiglia delle Orchidacee nativa del Sud-est asiatico.\nDescrizione.\n\u00c8 una epifita e si trova ad altezze di circa 150 metri. \nLe foglie sono lunghe e strette, ellittiche e leggermente ondulate ai bordi. Sono leggermente carnose e di un verde intenso, lucide nella faccia superiore e opache senza peli in quella inferiore. Mostra generalmente 5-6 foglie, che si rinnovano nel numero di una o due all'anno.\nI fiori misurano da tre a quattro centimetri, e nascono in successione lungo un ramo sottile di circa 15\u00a0cm, privo di foglie (afillo), e sono mediamente quattro-sette per infiorescenza. Sono disposti alternati e molto vicini tra loro. Fiorisce in primavera e occasionalmente nei primi periodi dell'autunno; l'infiorescenza dura fino all'estate. Ne restano aperti circa tre per volta, sprigionando un profumo molto intenso e gradevolissimo.\nDistribuzione e habitat.\nIn natura si trova nelle foreste tropicali della penisola malese, a Sumatra e nel Borneo.\nCresce tra i rami degli alberi, a medie altezze, dove la vegetazione sovrastante scherma i raggi solari ma non completamente, garantendogli una luce solare parzialmente oscurata.\nL'humus dalla decomposizione del legno, escrementi di uccelli tropicali e foglie in decomposizione assicurano un costante terreno fertile.\nSistematica.\nAd oggi sono state descritte le seguenti variet\u00e0 e forme:\nSi noti che della forma tipo di \"Phalaenopsis violacea\" esistono variazioni, che si manifestano principalmente nella forma e nel colore del fiore, dovute ai differenti areali di distribuzione delle diverse popolazioni; si prendono in considerazione, quindi, forme di \"Phalaenopsis violacea\" spesso indicando, con la dicitura di \"variet\u00e0\", la localit\u00e0 di appartenenza. Ad esempio, se si vuole far presente che un clone di \"Phalaenopsis violacea\" proviene dall'isola di Sumatra, si scriver\u00e0 \"Phalaenopsis violacea\" var. Sumatra.\nConservazione.\nLa Lista rossa IUCN classifica \"Phalaenopsis violacea\" come specie vulnerabile.\nColtivazione.\nTra le circa cinquanta specie del genere, \"Phalaenopsis violacea\", diversamente da quanto si crede non \u00e8 cos\u00ec delicata da coltivare in casa.\nGeneralmente, come per le altre specie di \"Phalaenopsis\", si utilizza un substrato di pezzetti di corteccia, molto lasso, che lasci traspirare al massimo le radici e faccia defluire l'acqua in eccesso. \nVolendo si pu\u00f2 aggiungere polistirolo e perlite che servono a rendere il terreno pi\u00f9 drenante, ovvero a far scendere pi\u00f9 facilmente l'acqua dell'irrigazione.\nLa concimazione dovrebbe avvernire una o due volte al mese. Non avendo terriccio \u00e8 indispensabile che le concimazioni siano diluite ma costanti. Il concime deve essere sciolto nell'acqua nella quantit\u00e0 standard di 1\u00a0g per litro d'acqua di irrigazione. Si consiglia di usare durante l'anno la formula 20:20:20, ovvero 20 parti di azoto (N), 20 parti di fosforo (P), 20 parti di potassio (K), che \u00e8 quella pi\u00f9 diffusa in commercio. In primavera sarebbe meglio usare la formula 30 N:10 P:10 K, perch\u00e9 l'azoto favorisce la ripresa vegetativa. In autunno, per favorire la fioritura, si fa il contrario: con la formula 10 N: 30 P : 20 K si somministra pi\u00f9 fosforo e potassio.\nIl rinvaso va effettuato durante la ripresa vegetativa, quando compaiono le nuove radici ma non durante la fioritura. La pianta va bagnata per evitare le rotture delle radici, che se non sono umide risultano molto secche e fragili. Una volta tolta la pianta dal vecchio vaso si pu\u00f2 procedere, con forbici disinfettate, alla rimozione delle radici secche e alla pulitura di quelle giovani. Ponendo poi molta cautela nei riguardi delle radici si pone la pianta nel nuovo vaso, precedentemente pulito e disinfettato per evitare infezioni alle parti tagliate, e riempito con terreno adatto. Una volta rinvasata \u00e8 meglio non innaffiarla per almeno una settimana, lasciarla al riparo dalla luce diretta del sole e evitare sbalzi di temperatura nella stanza. Questo passo \u00e8 fondamentale per far s\u00ec che le parti tagliate possano cicatrizzare meglio. Pian piano si possono riprendere le innaffiature ma senza il concime.\nAppena si nota una crescita delle radici o formazione di radici nuove si pu\u00f2 riprendere la concimazione.\nBisognerebbe innafiare per immersione, stando attenti a non lasciare acqua nel sottovaso, o meglio ancora non usarlo. Mai nebulizzare acqua sulle foglie, porta solo a marciumi del colletto, ne sui fiori, ma garantire alla pianta una buona umidit\u00e0 ambientale.\nDa quando si acquista, necessita un periodo di almeno 6 mesi per ambientarsi al meglio alla casa e soprattutto alla luce. Quindi si raccomanda di tenerla in un ambiente umido (ad esempio il bagno) e non spostarla di stanza (o dovr\u00e0 riambientarsi). \n\u00c8 necessario porre attenzione alla temperatura (18-25\u00a0\u00b0C \u00e8 l'ideale): non dovrebbe mai essere troppo fredda n\u00e9 troppo calda (sopra i 30 gradi). In estate \u00e8 d'obbligo tenerle in un ambiente poco soleggiato ma non buio, molto ventilato (ma senza correnti fredde) e umido."}
{"id": "1417524", "revid": "767487", "url": "https://it.wikipedia.org/wiki?curid=1417524", "title": "Joey Graham", "text": "Carriera.\nAl draft NBA 2005 venne scelto dai Raptors con la 16\u00aa chiamata.\nSuo fratello gemello Stephen \u00e8 stato a sua volta un cestista NBA."}
{"id": "1417525", "revid": "339392", "url": "https://it.wikipedia.org/wiki?curid=1417525", "title": "No Rope Barbedwire match", "text": ""}
{"id": "1417527", "revid": "1494169", "url": "https://it.wikipedia.org/wiki?curid=1417527", "title": "Oggetti non stellari nella costellazione dello Scultore", "text": "Principali oggetti non stellari visibili nella costellazione dello Scultore."}
{"id": "1417529", "revid": "74801", "url": "https://it.wikipedia.org/wiki?curid=1417529", "title": "Mila\u0219", "text": "Mila\u0219, in passato \"Mila\u0219ul Mare\", (in ungherese \"Nagynyulas\", in tedesco \"Hasendorf\") \u00e8 un comune della Romania di abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 6 villaggi: Comlod, Dup\u0103 Deal, Gheme\u0219, Hirean, Mila\u0219, Orosfaia.\nMila\u0219 ha dato i natali al cardinale Iuliu Hossu (1885-1970)"}
{"id": "1417530", "revid": "767487", "url": "https://it.wikipedia.org/wiki?curid=1417530", "title": "Abbazia di Saint-Riquier", "text": "L'abbazia di Saint-Riquier \u00e8 un complesso architettonico ubicato a Saint-Riquier (localit\u00e0 nota in antico col nome romano di \"Centula\", francesizzato in \"Centule\"), nei pressi di Abbeville, nel nord della Francia.\nStoria.\nFondazione.\nL'abbazia origin\u00f2 probabilmente da una prima chiesa dedicata a Maria, edificata da san Ricario nel terzo decennio del VII secolo sulle propriet\u00e0 di famiglia; la comunit\u00e0 che si svilupp\u00f2 attorno a questo primo nucleo pot\u00e9 subito godere delle rendite delle terre circostanti, in seguito aumentate da ulteriori donazioni.\nNon si conosce la regola monastica originariamente prescelta dal fondatore: \u00e8 probabile che l'influenza dei suoi padri spirituali, morti a Centula secondo il cronista Hariulfo di Oudenbourg, orientasse Ricario verso la regola colombaniana e che solo in seguito la comunit\u00e0 abbia aderito alla regola benedettina dopo la riforma generale benedettina di Benedetto d'Aniane.\nDel corso dei primi 150 anni di vita del monastero conosciamo solo poco pi\u00f9 che i nomi degli abati, e la lista \u00e8 probabilmente lacunosa: di Ociald ad esempio, designato dal fondatore, sappiamo solo che presiedette alla traslazione del corpo del santo dall'eremitaggio in cui si era relegato negli ultimi anni di vita, sino al monastero; il terzo abate, Cochin, era probabilmente anche abate di Jumi\u00e8ges, date le strette relazioni tra i due monasteri. Durante il governo di Gutmaire, nel 743, si tenne il concilio di Lestine, nella diocesi di Cambrai, in cui si impose a tutti i monasteri francesi la regola di san Benedetto.\nSviluppo.\nAngilberto si pu\u00f2 considerare il secondo fondatore del monastero: primicerio di Palazzo di Pipino appena designato re d'Italia, ambasciatore dell'imperatore presso i papi Adriano I e Leone III, fu uno degli uomini pi\u00f9 influenti alla corte di Carlo Magno; insediatosi come abate-conte a Centula attorno al 790, Angilberto pot\u00e9 quindi contare su munifiche donazioni imperiali, quando ordin\u00f2 grandi lavori di ampliamento, tra cui la ricostruzione della chiesa abbaziale, dedicandola al Salvatore e a san Ricario.\nLa chiesa abbaziale carolingia, oggi perduta, era costituita da un corpo basilicale a tre navate con un presbiterio quadrato delimitato da un'abside. In prossimit\u00e0 dell'ingresso e dello stesso presbiterio, si inserivano due transetti; ognuno era affiancato da una torre circolare (rispettivamente dedicate al Salvatore, l'occidentale, e a San Ricario, l'orientale) sormontata da una copertura conica e da una lanterna. Di fattura mirabile, ci narra Jean de La Chapelle sette secoli dopo, era il pavimento a mosaico del coro, in porfido verde e rosso.\nRicalcando l'impianto previsto dalla regola benedettina le costruzioni principali del monastero erano disposte su un vasto chiostro a triangolo, tra la chiesa abbaziale e altre due chiese - dedicate rispettivamente a Maria (Notre-Dame) e a san Benedetto da Norcia - agli angoli, ed unite in un solo corpo di fabbrica; tre oratori erano dedicati agli arcangeli e posti alle tre porte del monastero. Tutti gli edifici di servizio erano compresi nel perimetro, compreso un mulino alimentato dalle acque del torrente Scardon, per uno sviluppo stimato di circa 600 metri.\nLa dedicazione della chiesa abbaziale e della chiesa di san Benedetto avvenne il 1\u00ba gennaio 799, alla presenza di dodici vescovi; quella della chiesa di Notre-Dame fu attesa da quattro vescovi il giorno della Nativit\u00e0 della Beata Vergine Maria dello stesso anno.\nL'abbaziato di Angilberto.\nDa un inventario dei beni dell'abbazia stilato nell'831 su richiesta di Ludovico il Pio \u00e8 possibile raffigurarsi le disponibilit\u00e0 economiche di questo primo periodo, gi\u00e0 accresciute rispetto al resoconto che ne aveva fatto Angilberto trent'anni prima: vi sono elencati 30 casse-reliquiario decorate, tre leggii, 32 lampadari d'oro e argento, 6 lampade d'argento e 12 di rame decorate d'oro e argento, 13 croci d'oro e argento decorate con pietre preziose, 21 pomi d'altare in oro e argento, calici, patene, piatti, bacili, boccali, offertori in oro e argento, 8 incensieri d'argento decorati in oro, numerosi altri oggetti liturgici, un evangeliario scritto in oro, con piatti d'argento decorati in oro e pietre preziose, paramenti liturgici in seta e fili preziosi, casule, cappe, stole e dalmatiche, accessori liturgici, tappezzerie, tende.\nL'impronta data da Angilberto alla vita liturgica rifletteva tale disponibilit\u00e0 di mezzi: per volere dell'abate il monastero avrebbe ospitato almeno 300 monaci, sotto la stretta osservanza della regola benedettina, e 100 bambini nella scuola, anch'essi sottoposti alla regola; tutti avrebbero partecipato a turno alla \"laus perennis\" nella chiesa abbaziale, e tale pratica si interruppe probabilmente solo con le invasioni normanne del secolo successivo.\nNell'anno 800 Carlo Magno, in visita sul litorale della Manica per approntare le difese contro i Normanni, fece sosta all'abbazia in occasione delle festivit\u00e0 pasquali; qualche settimana dopo Angilberto accompagn\u00f2 il sovrano al monastero di Tours, e di l\u00ec a Roma, a riportare l'ordine dopo l'attentato alla vita di Papa Leone III. In occasione dell'incoronazione di Carlo Magno a imperatore, Angilberto ottenne il privilegio della mitria e delle altre insegne pastorali, sottraendo cos\u00ec l'abbazia all'autorit\u00e0 del vescovo di Amiens e ponendola alle dirette dipendenze della Santa Sede; il priorato di Forest-Montiers, resosi probabilmente un po' troppo indipendente, fu inoltre ricondotto sotto l'autorit\u00e0 della casa madre.\nAlla morte, nell'814, Angilberto lasciava una realt\u00e0 non solo religiosa ma anche economica di grande avvenire: come in molte sedi di abbazia, grazie ai lavori intrapresi attorno al piccolo borgo di un tempo si insediarono artigiani, pellegrini, uomini di servizio, commercianti. Un documento rinvenuto da Jean Mabillon, e analizzato anche da Chateaubriand negli \"\u00c9tudes historiques\", elenca i beni posseduti dall'abbazia al tempo dell'abate Eric, nell'831: nel villaggio e dintorni esistevano 2500 abitazioni, 13 forni e 4 mulini, tutte fonti di rendita in natura e in denaro; il mercato fruttava 40 soldi a settimana e 20 i diritti di pedaggio; la cura delle anime ricavava per le elemosine 500 soldi l'anno, le sepolture 100; le offerte per i matrimoni ammontavano a 20 lire d'argento, a 68 le ammende dei processi; le varie categorie artigiane versavano annualmente beni in quantit\u00e0 precostituita; le offerte dei pellegrini sulla tomba di san Ricario equivalevano a circa 300 libbre d'argento la settimana. Da parte sua l'abbazia nutriva giornalmente 300 poveri, 150 vedove, 60 chierici.\nL'invasione normanna.\nNel periodo successivo l'abbazia continu\u00f2 ad accrescersi all'ombra della protezione imperiale: il nono abate H\u00e9lisacar, nei fatti un abate commendatario, proveniva dalla corte, ove esercitava la funzione di notaio imperiale; il decimo abate, Ribbodon, era nipote di Carlo Magno e fu ucciso nell'844 in uno scontro fra le truppe di Pipino II di Aquitania e quelle di Carlo il Calvo.\nNell'845, sotto l'undicesimo abate, Luigi (figlio di Rotrude, quindi nipote di Carlo Magno e di Ludovico il Pio), iniziarono sulla costa settentrionale della Francia le incursioni dei Normanni, che minacciavano dalle foci dei fiumi i monasteri nei dintorni di Parigi: le notizie di distruzione provenienti da Jumi\u00e8ges, da Saint-Bertin, da Saint-Wandrille, dal porto di Quentovic, dal monastero di Port-le-Grand, indussero i monaci di Saint-Riquier a disperdersi portando con s\u00e9 le reliquie e il tesoro; l'assenza non dur\u00f2 a lungo, e dopo tre settimane poterono fare solennemente ritorno.\nCome molti abati laici dell'epoca anche Luigi si pose alla guida di truppe per combattere gli invasori, col fratellastro Goslino abate di Saint-Germain-des-Pr\u00e9s, ma durante una delle numerose incursioni i due vennero fatti prigionieri e per il loro rilascio fu pagato un enorme riscatto. Fu sotto l'abbaziato di Luigi che Pascasio Radberto si rifugi\u00f2 a Centule dopo aver lasciato la guida di Corbie.\nLe cronache situano all'859 una nuova scorreria normanna che costrinse i monaci a disperdersi: l'abbazia di Saint-Valery-sur-Somme era stata distrutta, e cos\u00ec Amiens, l'abbazia di Corbie, Noyon. Solo dopo sei mesi, in seguito alla ritirata normanna, Saint-Riquier torn\u00f2 a essere abitata.\nNell'881, ai primi di febbraio, un'incursione normanna invest\u00ec infine l'abbazia e la distrusse; solo dopo parecchi anni la vita monastica pot\u00e9 riprendervi, e la stessa cronotassi degli abati \u00e8 incerta o perduta per oltre mezzo secolo.\nAnche in seguito, sotto il governo di Gerardo (940-959), l'abbazia conobbe tempi bellicosi, quando le guerre tra i duchi di Borgogna e i re dei Franchi posero il Ponthieu, e Centula con esso, sotto il controllo di Arnolfo I di Fiandra, che lo aveva strappato al conte Herluin de Montreuil. Nuove distruzioni e saccheggi colpirono allora l'abbazia.\nLa rinascita e il nuovo millennio.\nCol regno di Ugo Capeto, sul finire del X secolo, si aprirono tempi nuovi per l'abbazia: oltre a restituire le reliquie del fondatore depredate da Arnolfo, il sovrano volle porre a capo del monastero un uomo di provato valore; la scelta cadde su Ing\u00e9lard di Corbie. Con la protezione reale, il nuovo abate diede mano alla ricostruzione dei chiostri e della cinta muraria, nonch\u00e9 alla restaurazione della regola e al recupero dei beni usurpati o sottratti. Le risorse non mancarono, e presto il numero dei monaci aument\u00f2 sensibilmente. Attorno al 985 anche il pontefice Giovanni XV, tramite una lettera indirizzata al conte Arnolfo II di Fiandra, al di lui figlio Baldovino e a Rozala d'Ivrea, pose d'autorit\u00e0 l'abbazia sotto la propria protezione, ingiungendo inoltre ai vescovi delle diocesi circonvicine di aiutare l'abate di Saint-Riquier nella rivendicazione dei propri diritti. Per chi rifiutava obbedienza era prevista la scomunica.\nSotto Ing\u00e9lard anche la scuola monastica rifior\u00ec, e a Centula si form\u00f2 una generazione di capaci abati: Angilramno, che di Ing\u00e9lard fu il successore, Guido e Hubert, abati di Forest-Montiers, Arnoul, abate di Saint-Josse, Gauthier, abate di Saint-Saulve a Montreuil.\nAngilramno, detto \"il saggio\", crebbe nel monastero, dimostrando ben presto grande attitudine allo studio e alle lettere. Grazie al favore dell'abate Ing\u00e9lard, pot\u00e9 lasciare l'abbazia e formarsi nelle arti liberali, diventando infine discepolo di uno dei maggiori studiosi del tempo, Fulberto di Chartres.\nRientr\u00f2 a Saint-Riquier sul principio dell'XI secolo, non tardando a diffondere attorno a s\u00e9 gli insegnamenti appresi: rinnov\u00f2 la dotazione della biblioteca, che ancora non si era ripresa dalla distruzione normanna del IX secolo, copiando numerosi libri; la sua presenza alla guida della scuola abbaziale attir\u00f2 un gran numero di giovani, rinnovando all'abbazia l'antica fama di centro di cultura. Fece parte, attorno al 1015, della corte che accompagn\u00f2 in pellegrinaggio a Roma Roberto il Pio, impressionando il sovrano con la propria sapienza. Eletto abate, grazie al favore reale, pot\u00e9 continuare l'opera del proprio predecessore, riedificando e costruendo ex novo sia nell'abbazia che nel paese e nei dintorni, perseguendo la restituzione delle propriet\u00e0 e dei benefici usurpati e guadagnandone di nuovi, e dotando il monastero di libri, oggetti sacri e ornamenti liturgici.\nIl XII e XIII secolo.\nIl XII secolo vide per il monastero un periodo di sviluppo e rinnovamento: dopo il crollo e il rifacimento della torre del Salvatore avvenuti sotto il discusso abbaziato di Gervin II, il successore di questi, Anscher, ag\u00ec sia nel rinnovamento strutturale che spirituale del monastero costruendo nuove chiese e nuove mura, al servizio di una cittadina in piena espansione e che abbandonava in quegli anni il vecchio nome latino di \"Centula\" per adottare quello attuale.\nRisale al 1126 il primo abbozzo di statuto stipulato fra l'abate e i cittadini di Saint-Riquier, e prima traccia scritta dell'organizzazione comunale cittadina; costituisce propriamente l'interpretazione di un concordato verbale di due anni prima, auspice Luigi VI di Francia, raggiunto come forma di concessione in seguito a una ribellione di cittadini, i cui rapporti con l'abbazia erano stati sino ad allora regolati dalla legge consuetudinaria stabilita a partire dai capitolari di Carlo Magno. Probabilmente era per primo Luigi VI ad avere interesse a che Saint-Riquier si costituisse in comune, per stabilire un caposaldo fedele alla monarchia, solo parzialmente soggetto alla signoria abbaziale, e non esposto alle mire dei vicini conti di Ponthieu.\nPochi anni dopo il paese e l'abbazia rimasero coinvolti in una delle numerose lotte che agitavano la Francia del XII secolo: Ugo III di Campdavaine, conte di Saint-Pol, dopo una serie di scorribande e saccheggi nei territori circostanti, pose il 21 agosto 1131 l'assedio al borgo di Saint-Riquier e infine il 28 agosto ne caus\u00f2 l'incendio (forse con l'impiego - narrano le cronache - di un'arma importata dall'Oriente, ossia il fuoco greco); l'abbazia non fu risparmiata con tutti i suoi edifici, la stessa chiesa abbaziale venne gravemente danneggiata, e numerose furono le vittime. Al concilio di Reims, convocato da papa Innocenzo II per il 18 ottobre del medesimo anno, l'abate Anscher de La Fert\u00e9 port\u00f2 il resoconto dell'accaduto, e come conseguenza Ugo di Campdavaine e i suoi fedeli vennero scomunicati, condannati a rifondere i danni causati a persone e cose, e a ricostruire la chiesa e il monastero. L'abate rifiut\u00f2 tuttavia l'aiuto, per quanto riparatorio, di peccatori scomunicati, che dovettero impegnarsi invece a costruire un'abbazia dedicata alla Vergine Maria (la cistercense abbazia di Cercamps, fondata solo alcuni anni dopo) e a donare i propri beni ad altri monasteri. Anscher dedic\u00f2 il resto della propria vita alla ricostruzione dell'abbazia, servendosi in gran parte dei beni e delle rendite del monastero, nonch\u00e9 dell'aiuto finanziario dei propri ricchi congiunti.\nSotto l'abbaziato di Riquier II (1170 circa-1176) l'abbazia perse temporaneamente la propria indipendenza risalente ai tempi di Carlo Magno: Riquier, gi\u00e0 monaco a Corbie, fu imposto nella carica di abate dal vescovo di Amiens, cui giur\u00f2 fedelt\u00e0 e sottomissione all'atto dell'insediamento. I monaci di Saint-Riquier si appellarono a papa Alessandro III, il quale si schier\u00f2 dalla loro parte e incaric\u00f2 l'arcivescovo di Reims di accertare i fatti e prendere i dovuti provvedimenti; con bolla dell'agosto 1172 conferm\u00f2 gli antichi privilegi. Riquier si dimostr\u00f2 comunque un abile amministratore, e seppe aumentare la ricchezza e lo splendore del monastero; forse anche per questi meriti nel 1176 fu chiamato a Roma e creato cardinale e vescovo di Santa Sabina.\nHugues de Chevincourt, 33\u00ba abate dal 1210 al 1236, dovette fronteggiare, come gi\u00e0 i suoi predecessori, i cronici contrasti col vescovo di Amiens, contrasti i quali, nonostante papa Onorio III nel 1224 ribadisse la bolla di Alessandro III, si trascinarono per molti anni. In quello stesso periodo la proclamazione della quinta crociata frutt\u00f2 agli enti ecclesiastici, tra cui Saint-Riquier, numerose acquisizioni di propriet\u00e0, alienate dai nobili in cerca di finanziamenti per l'impresa d'oltremare. L'accrescersi dei possedimenti port\u00f2 con s\u00e9, nel groviglio giuridico dell'epoca, anche l'inasprirsi dei contrasti giurisdizionali con feudatari di vario lignaggio, comunit\u00e0 locali e altri monasteri. Sintomatiche dei nuovi fermenti sociali furono, a partire dalla met\u00e0 del XIII secolo, le accese dispute giurisdizionali fra l'abbazia, espressione del vecchio potere feudale di matrice agraria, e l'autorit\u00e0 comunale, nella quale si scorgeva l'ascesa al potere della nascente borghesia cittadina.\nSotto l'abbaziato di Giles de Machemont (1257-1292) si intraprese la ricostruzione, con impianto gotico, della chiesa abbaziale distrutta nell'assedio di Ugo di Campdavaine oltre un secolo prima, mentre le crociate promosse da Luigi IX (la settima e l'ottava) portavano nuove propriet\u00e0 e quindi nuove rendite alle casse dell'abbazia.\nIl XIV secolo e la guerra dei cent'anni.\nIl XIV secolo si apr\u00ec con nuove e prolungate lotte, anche violente, tra abbazia e comune, in una situazione che accomunava molte realt\u00e0 della Francia dell'epoca, al tramonto del feudalesimo; il conflitto in corso tra Filippo il bello e il papato ebbe anch'esso riflessi anche sui rapporti tra l'abbazia, direttamente soggetta a Roma, e le diocesi circostanti, schierate come tutto il clero francese dalla parte del sovrano.\nCronotassi degli abati.\n\"Abati commendatari\""}
{"id": "1417531", "revid": "110157", "url": "https://it.wikipedia.org/wiki?curid=1417531", "title": "Museo archeologico di Atina", "text": "Il Museo archeologico comunale di Atina \u00e8 uno dei musei civici della provincia di Frosinone.\nDescrizione.\nSi suddivide in cinque sale in cui sono raccolti i principali reperti archeologici provenienti dalla valle di Comino dall'et\u00e0 preistorica ai numerosi reperti sanniti e romani. La collezione pi\u00f9 importante \u00e8 costituita dai corredi funerari e dalle sepolture ritrovate nella necropoli \"Ominimorti\" di San Biagio Saracinisco di cui resta integra una tomba alla cappuccina del V secolo a.C.\nFra i reperti d'et\u00e0 romana il museo conserva un pregevole leone funerario e una serie di plastici che ricostruiscono i \"castra\" romani risalenti alle prime guerre con i sanniti che furono combattute in Val di Comino. Fra le simulazioni anche delle ricostruzioni di catapulte e armi varie.\nUna stanza ospita una ricca raccolta di anfore, monili e vasellame d'argilla che testimoniano la frequentazione commerciale della zona di Atina da parte degli Etruschi."}
{"id": "1417545", "revid": "114775073", "url": "https://it.wikipedia.org/wiki?curid=1417545", "title": "Monor", "text": "Monor, in ungherese: Monorfalva, \u00e8 un comune della Romania di 1.531 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Gledin e Monor."}
{"id": "1417549", "revid": "1148396", "url": "https://it.wikipedia.org/wiki?curid=1417549", "title": "La buona figliuola", "text": "La buona figliuola - nota anche con il doppio titolo La Cecchina, ossia La buona figliuola - \u00e8 un'opera buffa in tre atti musicato da Niccol\u00f2 Piccinni su libretto di Carlo Goldoni (che utilizz\u00f2 lo pseudonimo di Polisseno Fegejo).\nIl libretto di Goldoni fu tratto dal romanzo \"Pamela, or Virtue Rewarded\" (\"Pamela, o la virt\u00f9 ricompensata\") di Samuel Richardson. Dal medesimo autore Goldoni aveva gi\u00e0 tratto le commedie \"Pamela nubile\" e \"Pamela maritata\".\nIl testo della \"Buona figliuola\" capit\u00f2 tra le mani di Piccinni che decise di metterlo in musica: l'opera debutt\u00f2 il 6 febbraio 1760 al Teatro delle Dame di Roma con un grandioso successo. Nell'anno successivo Goldoni scrisse un seguito della vicenda, chiamato \"La buona figliuola maritata\", che venne rappresentato a Bologna con musica sempre di Piccinni.\nL'opera fu composta in soli diciotto giorni. Il successo della prima esecuzione le garant\u00ec repliche fino alla fine del XVIII secolo (per un suo recupero in tempi moderni si sarebbe dovuto attendere la \"Barocco renaissance\" del XX secolo) e raggiunse una tale popolarit\u00e0 che a Roma si diffuse una moda detta \"alla Cecchina\".\nIl 19 maggio 1764 avviene la prima come \"Das gute M\u00e4dchen\" ai Castelli di Laxenburg con Gaetano Guadagni, il 25 novembre 1766 al Her Majesty's Theatre di Londra ed il 7 dicembre 1778 il successo all'Acad\u00e9mie Royale de Musique di Parigi dove il 15 aprile 1779 avviene la prima come \"La bonne fille mari\u00e9e\".\nTrama.\nAtto I.\nNel giardino della marchesa Lucinda, Cecchina lamenta il suo stato di trovatella, dato che da piccola era stata abbandonata in Italia. Il contadino Mengotto le fa la corte, ma Cecchina \u00e8 costretta a rifiutarlo, dato che \u00e8 innamorata del Marchese della Conchiglia: un amore impossibile, vista la differenza dei loro due ranghi sociali. Il Marchese stesso lamenta il suo amore impossibile con Sandrina, che, invidiosa, va a spifferare tutto ad Armidoro, spasimante della Marchesa Lucinda. Armidoro rimane sdegnato e rivela tutto alla Marchesa. Lucinda ordina alla cameriera Paoluccia di chiamare Cecchina, e la licenzia.\nAtto II.\nCecchina viene condotta via da alcuni soldati, ma viene liberata da un assalto dei contadini comandati da Mengotto. Cecchina viene portata dal marchese della Conchiglia. Paoluccia e Sandrina, invidiose, rivelano tutto alla Marchesa, che rimane turbata. Intanto, Mengotto e il Marchese incontrano Tagliaferro, un soldato tedesco, che dice di essere venuto in Italia per ordine del suo padrone, un barone. Egli, durante una guerra, aveva abbandonato l\u00ec la figlia in tenera et\u00e0: la figlia \u00e8 Cecchina, che si rivela di nobili origini, e per questo pu\u00f2 sposare il Marchese. Mengotto e il Marchese vanno a cercarla, ma Paoluccia e Sandrina malignano ancora alle spalle di Cecchina, che dicono di averla vista abbracciata a Tagliaferro. Il marchese non crede loro.\nAtto III.\nPaoluccia continua a malignare alle spalle di Cecchina con Armidoro e la Marchesa, sempre pi\u00f9 preoccupati per questa unione. Ma i due vengono rasserenati dell'arrivo del Marchese, che comunica le sue nozze con una baronessa tedesca: Cecchina. Il Marchese allora le rivela le nobili origini della sua amata, e le nozze possono essere celebrate. Cecchina perdona magnanimamente le due calunniatrici."}
{"id": "1417550", "revid": "1573940", "url": "https://it.wikipedia.org/wiki?curid=1417550", "title": "Sinagoga Maisel", "text": "La sinagoga Maisel \u00e8 una sinagoga neo-gotica di Praga che risale agli anni 1590-1592 e che \u00e8 stata ricostruita nel 1893-1905. Situata nell'antico ghetto ebraico della citt\u00e0, Josefov, essa ospita la prima parte di un'esposizione dedicata alla storia degli ebrei in Boemia.\nStoria.\nLa sinagoga Maisel fu costruita fra il 1590 e il 1592 dal sindaco del Quartiere Ebraico, Mordechai Maisel, che finanzi\u00f2 la ricostruzione estensiva del ghetto durante il Rinascimento. I ricostruttori di questa sinagoga erano Josef Wahl e Juda Goldsmied di Herz.\nNel 1689 l'edificio originale fu seriamente danneggiato nel corso di un incendio e fu in seguito restaurato in stile barocco.\nPi\u00f9 tardi fu ampiamente riedificato in stile neogotico dal professor A. Grott nel 1893-1905. Tutto quanto era rimasto intatto dell'edificio rinascimentale era il piano del salone tripartito centrale, col piano superiore riservato alle donne.\nEsposizione.\nLa prima parte d'una esposizione consacrata alla storia degli ebrei in Boemia e in Moravia dall'inizio dell'insediamento fino agli inizi dell'emancipazione si tiene attualmente nella sinagoga Maisel, per iniziativa del Museo Ebraico."}
{"id": "1417559", "revid": "767487", "url": "https://it.wikipedia.org/wiki?curid=1417559", "title": "Siliva\u0219u de C\u00e2mpie", "text": "Siliva\u0219u de C\u00e2mpie \u00e8 un comune della Romania di 1.173 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Draga, F\u00e2na\u021bele Siliva\u0219ului, Porumbenii, Siliva\u0219u de C\u00e2mpie."}
{"id": "1417560", "revid": "287204", "url": "https://it.wikipedia.org/wiki?curid=1417560", "title": "Silivasu de Campie", "text": ""}
{"id": "1417567", "revid": "123733984", "url": "https://it.wikipedia.org/wiki?curid=1417567", "title": "James Foley", "text": "Biografia.\nDebutta nel 1984 con il film \"Amare con rabbia\", in seguito dirige \"A distanza ravvicinata\" con Sean Penn. Nel 1986 inizia una collaborazione con la cantante Madonna, dirigendo i videoclip dei suoi brani \"Live to Tell\", \"Papa Don't Preach\", \"True Blue\", e dirigendola nel film \"Who's That Girl\". Nel 1992 dirige il film cult \"Americani\" dove collabora con attori del calibro di Al Pacino (che ricever\u00e0 una nomination ai Premi Oscar 1993 come miglior attore non protagonista) , Kevin Spacey, Jack Lemmon, Ed Harris e Alan Arkin.\nNegli anni successivi dirige un episodio de \"I segreti di Twin Peaks\", alcuni episodi di \"House of Cards - Gli intrighi del potere\" e i film \"The Corruptor - Indagine a Chinatown\", \"Confidence - La truffa perfetta\" e \"Perfect Stranger\"."}
{"id": "1417569", "revid": "189072", "url": "https://it.wikipedia.org/wiki?curid=1417569", "title": "Provincia di Reggio di Calabria", "text": ""}
{"id": "1417571", "revid": "767487", "url": "https://it.wikipedia.org/wiki?curid=1417571", "title": "\u0218ieu (Bistri\u021ba-N\u0103s\u0103ud)", "text": "\u0218ieu \u00e8 un comune della Romania di 3.186 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Ardan, Posmu\u0219, \u0218ieu, \u0218oimu\u0219."}
{"id": "1417577", "revid": "767487", "url": "https://it.wikipedia.org/wiki?curid=1417577", "title": "Uriu", "text": "Uriu \u00e8 un comune della Romania di 3.688 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Criste\u0219tii Ciceului, H\u0103\u0219ma\u0219u Ciceului, Ili\u0219ua, Uriu."}
{"id": "1417578", "revid": "6923", "url": "https://it.wikipedia.org/wiki?curid=1417578", "title": "BMW E6", "text": "La BMW E6 (sigla di progetto Typ 114 K) \u00e8 una famiglia di autovetture compatta di fascia media prodotte dalla casa automobilistica tedesca BMW tra il 1971 ed il 1974. Viene spesso indicata anche come Serie 02 Touring in quanto derivata direttamente dalla gamma della Serie 02 e in quanto le denominazioni commerciali di tutte le versioni costituenti la gamma erano accompagnate dalla denominazione \"Touring\".\nStoria.\nNascita del modello.\nLe origini della gamma \"E6\" sono da ricercare nella collaborazione fra BMW e Glas, poi sfociata nell'acquisizione di quest'ultima da parte della casa dell'Elica. Nell'aprile del 1968 la Glas, ormai da due anni di propriet\u00e0 della BMW scomparve dal panorama dei costruttori automobilistici, eliminando cos\u00ec tutta la sua gamma di modelli ed in particolare la 1304 CL, una sorta di ibrido fra una giardinetta ed una coup\u00e9 basata sulle contemporanee berline della \"Serie 04\". Contemporaneamente venne tolta di produzione anche la BMW 1600 GT, una coup\u00e9 dalla linea sportiva basata su un precedente progetto Glas. Alla BMW, per\u00f2, si stava lavorando gi\u00e0 da tempo ad un progetto decisamente fuori dalle righe e cio\u00e8 di progettare un modello erede della \"1304 CL\". Fu infatti risalente gi\u00e0 al maggio del 1965 il primo disegno relativo ad una vettura dalla carrozzeria simile ad una shooting brake compatta, disegno realizzato presso il Centro Stile BMW dal designer Georg Bertram, che la identific\u00f2 provvisoriamente con il nome di \"City\". Il proposito fu di fatto quello di utilizzare la base meccanica della berlina 1600. Inoltre, gi\u00e0 nel 1966 vennero quantificati i costi di industrializzazione, produzione e commercializzazione. L'uscita di scena della BMW \"1600 GT\" diede maggior impulso allo sviluppo di questo progetto, per il quale si vollero prevedere le migliori motorizzazioni provenienti dalla \"Neue Klasse\" e dalla \"Serie 02\", in modo da unire la praticit\u00e0 della \"1304 CL\" alle prestazioni brillanti della \"1600 GT\". E proprio la \"Serie 02\" venne scelta fra l'altro come \"donatrice\" della scocca, essendo arrivata sul mercato pi\u00f9 di recente e quindi possedendo uno stile leggermente pi\u00f9 moderno. \nIl progetto \"114 K\" sub\u00ec una decisa accelerazione nel 1969, quando videro la luce alcuni modelli potenziali concorrenti della futura BMW compatta, prima fra tutte la Ford Capri, pi\u00f9 sportiveggiante nelle linee e nelle velleit\u00e0, ma sprovvista di portellone posteriore. In realt\u00e0 il progetto \"114 K\" non incontr\u00f2 il favore di tutti i membri del consiglio di amministrazione: secondo il direttore delle vendite Paul Hahnemann la vettura non avrebbe incontrato un successo commerciale tale da poter garantire la redditivit\u00e0 del prodotto. Della stessa opinione fu anche il responsabile delle ricerche di mercato Bernt Spiegel, preoccupato del fatto che un incrocio fra coup\u00e9 e giardinetta avrebbe finito per sminuire l'aura di sportivit\u00e0 che proprio in quegli anni la BMW si stava costruendo intorno a se' dopo essere uscita finalmente dai disastrosi bilanci finanziari del decennio precedente. Ma tant'\u00e8 che il progetto and\u00f2 avanti fino a completo sviluppo: la \"Serie 02 Touring\" cominci\u00f2 ad essere prodotta nell'aprile del 1971 per essere poi lanciata sul mercato nell'agosto dello stesso anno. Nel frattempo i disaccordi fra Hahnemann e gli altri membri del consiglio di amministrazione BMW erano proseguiti, fino ad arrivare al punto di rottura: nel novembre del 1971 rassegn\u00f2 le dimissioni e lasci\u00f2 per sempre la casa dell'Elica.\nDesign esterno ed interno.\nSe il tipo di carrozzeria proposto dalla gamma \"E6\" risultava quasi completamente inedito (eccezion fatta per la 1800 ES, sua pi\u00f9 diretta concorrente) esteticamente riprendeva tutti i caratteri della \"Serie 02\". La parte anteriore era ripresa pari pari dalle contemporanee berline a due porte di casa BMW, con il suo frontale proteso in avanti, i grandi proiettori circolari, la mascherina a due listelli orizzontali tagliata al centro dalla calandra a doppio rene, il cofano motore che incorporava una piccola porzione superiore di parafango e gli indicatori di direzione adagiati lungo la linea di battuta del cofano motore stesso. La vista laterale metteva in risalto il disegno della coda e il montante posteriore dotato del famoso gomito di Hofmeister e con due piccoli sfoghi d'aria su ogni montante. La parte posteriore fu invece quella pi\u00f9 caratterizzante in quanto dotata di lunotto e montanti posteriori spioventi come in una coup\u00e9, ma non in misura eccessiva, in modo da consentire il carico di oggetti abbastanza ingombranti. Della \"Serie 02\" vennero ripresi anche i gruppi ottici posteriori di forma circolare, stavolta racchiusi assieme alla targa all'interno di uno spazio incassato e delimitato dai bordi della coda stessa. E proprio il vano bagagli era la specialit\u00e0 della gamma \"E6\": con il divano posteriore in posizione non riusciva ad offrire molto spazio in pi\u00f9 rispetto alla berlina (solo 490 litri anzich\u00e8 450), ma la capacit\u00e0 poteva essere ampliata abbattendo lo schienale posteriore. L'abitacolo corrispondeva nell'impostazione a quello delle berline \"02\" a 2 porte.\nStruttura, meccanica e motori.\nIl pianale su cui vennero realizzati i modelli della gamma \"E6\" era lo stesso della \"Serie 02\", ma con passo accorciato di 5 cm. Vennero quindi riproposti gli stessi schemi relativi a sospensioni (con avantreno di tipo MacPherson e retrotreno a bracci oscillanti), all'impianto frenante misto (anteriori a disco e posteriori a tamburo) e allo sterzo a vite e rullo. \nAl suo debutto, la gamma \"E6\" venne proposta in tre motorizzazioni:\nIl cambio era del tipo manuale a 4 marce con leva sul pavimento. A richiesta era possibile avere un cambio a 5 marce, sempre manuale oppure, nei motori da 2 litri, anche un cambio automatico a 3 rapporti.\nEvoluzione della gamma.\nIl primo step evolutivo della gamma \"E6\" si ebbe nel mese di ottobre del 1971, due mesi dopo l'avvio della commercializzazione, quando la gamma venne ampliata con l'arrivo della \"1800 Touring\", equipaggiata con un motore M118 da 1766 cm3 in grado di erogare fino a 90 CV di potenza massima.\nPurtroppo per\u00f2 le previsioni di Hahnemann si avverarono: la \"Serie 02 Touring\" stent\u00f2 molto ad imporsi nel mercato, a causa proprio della sua linea ibrida che non venne capita molto dal pubblico. Chi voleva un'auto del genere in quegli anni optava per vetture come la Simca 1100, che disponeva di due portiere supplementari ed offriva quindi un pi\u00f9 elevato livello di praticit\u00e0 ad un prezzo inferiore, anche se le prestazioni non erano sicuramente allo stesso livello della tedesca.\nNell'agosto del 1973 la gamma fu sottoposta al restyling che contemporaneamente coinvolse anche la berlina a due porte: cambi\u00f2 in particolar modo la mascherina, ora completamente in plastica nera, senza pi\u00f9 elementi cromati. Posteriormente non vi furono novit\u00e0 di sorta, mentre all'interno dell'abitacolo vi furono aggiornamenti solo di dettaglio. Per quanto riguardava la gamma, la \"1800 Touring\" cambi\u00f2 nome in \"1802 Touring\", mantenendo per\u00f2 invariate le sue caratteristiche tecniche, mentre la \"1600 Touring\" scomparve semplicemente dal listino.\nLa produzione della gamma \"E6\" cess\u00f2 nell'aprile del 1974: ne vennero prodotti solo 30.206 esemplari.\nRiepilogo caratteristiche.\nDi seguito vengono riepilogate le caratteristiche relative ai modelli costituenti la gamma \"E6\" (o \"Serie 02 Touring\"):\nBMW Serie 02 Touring (E6) \nVersioni Alpina.\nDella gamma \"E6\" furono approntate alcune versioni speciali, prodotte in numero limitato e realizzate dalla Alpina di Buchloe, da sempre legata alla BMW, di cui realizza delle versioni particolarmente ricche e prestazionali dei modelli di normale produzione. Della gamma \"E6\", non particolarmente prediletta neppure dalla Alpina, vennero comunque realizzati due modelli:"}
{"id": "1417579", "revid": "198277", "url": "https://it.wikipedia.org/wiki?curid=1417579", "title": "Serie A1 1993-1994 (pallavolo maschile)", "text": "La Serie A1 maschile FIPAV 1993-94 fu la 49\u00aa edizione della manifestazione organizzata dalla FIPAV. La \"regular season\" si svolse tra il 26 settembre 1993 e il 13 marzo 1994.\nRegolamento.\nLe 14 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte le prime otto classificate al termine della \"regular season\". Le squadre classificate all'11\u00ba e al 12\u00ba posto andarono a giocarsi il posto in A1 con la 3\u00aa e la 2\u00aa classificata di A-2, mentre le squadre al 13\u00ba e al 14\u00ba posto retrocessero direttamente in Serie A2.\nAvvenimenti.\nL'inizio del campionato italiano maschile di pallavolo fu fissato per il 26 settembre, con la prima giornata. Il girone d'andata termin\u00f2 poi il 29 dicembre.\nIl girone di ritorno inizi\u00f2 il 2 gennaio e il 2 e il 3 febbraio, durante la sosta tra la 20\u00aa e la 21\u00aa giornata, fu disputata a Perugia la fase finale di Coppa Italia. La \"regular season\" termin\u00f2 poi domenica 13 marzo.\nIl 29 marzo presero il via i play-off per l'assegnazione dello scudetto, che si conclusero il 29 aprile a Milano, con la prima, storica affermazione della Sisley Treviso sui padroni di casa. Retrocessero la Mia Cucine Virgilio e la Toscana Prato, mentre Latte Giglio Reggio Emilia e Sidis Baker Falconara disputarono gli spareggi.\nSquadre partecipanti.\nLe squadre partecipanti furono 14: la Maxicono Parma era campione uscente, mentre la Fochi Bologna, la Latte Giglio Reggio Emilia e la Mia Cucine Virgilio erano le neopromosse dalla Serie A2.\nTorneo.\nRegular season.\nClassifica.\nLegenda:"}
{"id": "1417583", "revid": "599013", "url": "https://it.wikipedia.org/wiki?curid=1417583", "title": "Attilio Giovannini", "text": "Carriera.\nClub.\nRoccioso centromediano, cresce calcisticamente nell'Audace di San Michele Extra. Dopo una breve esperienza a Bolzano, si mette in evidenza nelle file della Lucchese, nella quale esordisce in serie A il 14 settembre 1947 nella sconfitta casalinga contro il Genoa per 3-0.\nPresto viene acquistato dall', con cui gioca sei stagioni, nelle quali dimostra grandi doti di anticipo e soprattutto una capacit\u00e0 non comune nel tagliare fuori l'avversario dal gioco, qualit\u00e0 queste che ne fanno uno dei migliori difensori dell'epoca. Con la maglia nerozzurra gioca 191 incontri ufficiali, vincendo due scudetti e costituendo con Maino Neri e Fulvio Nesti, un'eccezionale linea mediana che proietter\u00e0 tutti e tre in Nazionale.\nAl termine della stagione 1953-1954, quella del secondo scudetto dell'era Foni, viene ceduto alla Lazio, cedendo il proprio posto all'emergente Giorgio Bernardin. In maglia biancoceleste non sempre riesce ad esprimersi su buoni livelli, portandolo a contestazioni con il pubblico, una delle quali, al termine di SPAL-Lazio del 2 gennaio 1955 (2-2), gli costa una denuncia a piede libero per atti contrari alla pubblica decenza. Chiude la sua carriera al termine della stagione 1955-1556. Successivamente fu allenatore e giocatore della Nissena, in IV Serie, esperienza fu segnata da un incidente automobilistico avvenuto nell'estate 1957.\nNazionale.\nConta 13 presenze in Nazionale, nella quale esordisce il 12 giugno 1949 a Budapest (Ungheria-Italia 1-1). Viene convocato per i Mondiali del 1950, dove gioca la prima gara perduta con la Svezia."}
{"id": "1417584", "revid": "1987129", "url": "https://it.wikipedia.org/wiki?curid=1417584", "title": "Castana", "text": "Castana (\"Cast\u00e0n\" in dialetto oltrepadano) \u00e8 un comune italiano di 746 abitanti della provincia di Pavia in Lombardia. Si trova sulle colline dell'Oltrep\u00f2 Pavese, tra le valli Versa e Scuropasso.\nStoria.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate San Colombano, i territori sono inseriti nei possedimenti del grande feudo reale ed imperiale monastico di Bobbio, il territorio di Cigognola faceva parte della grande domusculta della corte di \"Auliano\" di Monte Acuto (Mont\u00f9 Beccaria). Il paese di Castana \u00e8 citato per la prima volta nel 974 assieme al castello di Castana, in una permuta di beni del monastero di San Pietro in Ciel d\u2019Oro di Pavia situati fuori dal castello e nel fondo di Castana; tuttavia la localit\u00e0 non doveva avere grande importanza, non essendo citata nel diploma del 1164 con cui Federico I poneva il territorio sotto la giurisdizione di Pavia (il diploma cita invece il vicino Montescano). Nel 1250 appare comunque nell'elenco delle terre pavesi. Fece parte del feudo di Broni, di spettanza dei Beccaria fino al 1531 quando Castana (con la frazione Martinasca, che allora era un comune a s\u00e9) fece parte delle terre componenti met\u00e0 circa del feudo di Broni che furono confiscate ai Beccaria e assegnate ai \"Visconti Scaramuzza\". Successivamente (1531) pass\u00f2 ai Borromeo, e da essi nel 1740 ai Pallavicino-Trivulzio. I feudatari erano anche i maggiori proprietari terrieri nel comune. Il feudalesimo a Castana ebbe termine probabilmente un po' prima dell'abolizione definitiva (1797).\nNel XVIII secolo Martinasca, gi\u00e0 comune autonomo, fu aggregato a Castana, il cui comune si chiam\u00f2 per qualche tempo \"Castana con Martinasca\".\nSimboli.\nLo stemma del Comune \u00e8 stato concesso con Decreto del presidente della Repubblica del 18 aprile 2006, e si blasona:\nMonumenti e luoghi di interesse.\nIl castello, di propriet\u00e0 privata, \u00e8 stato completamente ristrutturato e restaurato tra il 2004 ed il 2006, e non \u00e8 visitabile.\nAmministrazione.\nComunit\u00e0 montane.\nFino al 2009 faceva parte della fascia bassa della Comunit\u00e0 montana Oltrep\u00f2 Pavese."}
{"id": "1417591", "revid": "135224", "url": "https://it.wikipedia.org/wiki?curid=1417591", "title": "Penicilline", "text": ""}
{"id": "1417593", "revid": "88803048", "url": "https://it.wikipedia.org/wiki?curid=1417593", "title": "Sbozzatore", "text": "Lo sbozzatore \u00e8 una macchina utilizzata nel processo di laminazione a caldo per la realizzazione di lamiere.\nGeneralmente \u00e8 composta da quattro cilindri (due di lavoro e due di appoggio) attraverso i quali avviene il processo di riduzione dello spessore della bramma."}
{"id": "1417594", "revid": "11953939", "url": "https://it.wikipedia.org/wiki?curid=1417594", "title": "Libbre", "text": ""}
{"id": "1417595", "revid": "767487", "url": "https://it.wikipedia.org/wiki?curid=1417595", "title": "Andania", "text": "Andania () \u00e8 un ex comune della Grecia nella periferia del Peloponneso di 3.084 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Ichalia."}
{"id": "1417599", "revid": "767487", "url": "https://it.wikipedia.org/wiki?curid=1417599", "title": "\u0218ieu-Odorhei", "text": "\u0218ieu-Odorhei \u00e8 un comune della Romania di 2.609 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 7 villaggi: Agri\u0219u de Jos, Agri\u0219u de Sus, Bretea, Coasta, Cristur-\u0218ieu, \u0218ieu-Odorhei, \u0218irioara."}
{"id": "1417600", "revid": "11954015", "url": "https://it.wikipedia.org/wiki?curid=1417600", "title": "Theme song", "text": ""}
{"id": "1417601", "revid": "287204", "url": "https://it.wikipedia.org/wiki?curid=1417601", "title": "Sieu-Odorhei", "text": ""}
{"id": "1417602", "revid": "287204", "url": "https://it.wikipedia.org/wiki?curid=1417602", "title": "Androusa", "text": "Androusa () \u00e8 un ex comune della Grecia nella periferia del Peloponneso di 2.820 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Messene."}
{"id": "1417606", "revid": "767487", "url": "https://it.wikipedia.org/wiki?curid=1417606", "title": "\u0218ieu-M\u0103gheru\u0219", "text": "\u015eieu-M\u0103gheru\u0219 \u00e8 un comune della Romania di 4.129 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 7 villaggi: Arcalia, Chintelnic, Crainim\u0103t, Podirei, S\u0103r\u0103\u021bel, \u0218ieu-M\u0103gheru\u0219, Valea M\u0103gheru\u0219ului."}
{"id": "1417607", "revid": "287204", "url": "https://it.wikipedia.org/wiki?curid=1417607", "title": "Sieu-Magherus", "text": ""}
{"id": "1417611", "revid": "767487", "url": "https://it.wikipedia.org/wiki?curid=1417611", "title": "Regia teatrale", "text": "La regia teatrale \u00e8 l'attivit\u00e0 di guida e di coordinamento dell'opera di allestimento scenico di una rappresentazione teatrale, di un'opera lirica, di un balletto o, in senso pi\u00f9 esteso, di qualsiasi tipo di rappresentazione artistica dal vivo, da parte del regista teatrale.\nL'attivit\u00e0 si realizza attraverso la definizione pratica dei criteri estetici, tecnici e narrativi dello spettacolo, attraverso i quali il regista gestisce lo sviluppo del lavoro degli attori, dei cantanti e di tutti gli altri artisti che collaborano al prodotto finale (scenografo, musicista, light designer, ecc.).\nI criteri vengono stabiliti dal regista in base a una personale interpretazione del materiale di partenza del lavoro (il testo, la partitura, ecc.) e una - altrettanto importante - interpretazione del proprio ruolo e delle sue finalit\u00e0.\nIl regista ha il compito di studiare il testo del lavoro o dell'opera, ideare la messa in scena in accordo con uno scenografo, un costumista e un direttore delle luci, supervisionare l'organizzazione delle prove e durante le stesse, ideare e dirigere i movimenti scenici dei protagonisti (attori e cantanti) e delle masse (ad esempio i cori). Il regista pu\u00f2 avvalersi di assistenti che lo aiutano durante il lavoro.\nIl rapporto della regia con le didascalie fornite con il testo o con il libretto direttamente dagli autori \u00e8 estremamente vario: nelle messe in scena pi\u00f9 moderne, la tendenza \u00e8 quella di ideare situazioni rappresentative alternative a quelle tradizionali per cui spesso i registi disattendono i suggerimenti originariamente inseriti dagli autori. Questo \u00e8 dovuto alla sempre maggiore autoconsapevolezza assunta dalla regia e alla diversa aspettativa estetica del pubblico.\nLa regia teatrale nasce a cavallo tra il XIX ed il XX secolo: sebbene esistessero in precedenza figure quali il capocomico, che decideva dell'allestimento dei lavori teatrali, la regia teatrale come creazione e non solo come coordinamento \u00e8 una scoperta recente."}
{"id": "1417616", "revid": "767487", "url": "https://it.wikipedia.org/wiki?curid=1417616", "title": "Negrile\u0219ti (Bistri\u021ba-N\u0103s\u0103ud)", "text": "Negrile\u0219ti \u00e8 un comune della Romania di 2.510 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 3 villaggi: Breaza, Negrile\u0219ti, Purc\u0103rete."}
{"id": "1417617", "revid": "1305772", "url": "https://it.wikipedia.org/wiki?curid=1417617", "title": "L'infinito (Le Orme)", "text": "L'infinito \u00e8 un concept album del gruppo musicale italiano Le Orme registrato nel 2004.\nIl disco.\nCome i due precedenti album, \"L'infinito\" \u00e8 ricco di sequenze strumentali nella migliore tradizione del progressive rock; infine i brani si susseguono senza soluzione di continuit\u00e0.\nLe tendenze classicheggianti affermatesi in precedenza sono confermate dal supporto sporadico di un quartetto d'archi.\nCome nel caso de precedente album, la copertina \u00e8 opera di Paul Whitehead.\nNel complesso, \"l'infinito\" \u00e8 strettamente collegato ai due precedenti (\"Il fiume\" ed \"Elementi\") sotto diversi punti di vista. Dopo l'uscita dei due ultimi album, il gruppo fu incoraggiato a proseguire sulla strada intrapresa e si form\u00f2 cos\u00ec una trilogia. Se l'album \"Il fiume \"descriveva la presa di coscienza dell'individuo nei confronti della propria vita, quest'ultima veniva estesa, in\" Elementi\", alle interazioni tra l'uomo ed il pianeta in cui vive. \"L'infinito\" compie il passo successivo, per estendere l'ambito terreno della coscienza umana a quello dell'universo. Una conseguenza dell'espandersi di questa prospettiva esistenziale \u00e8 il ritorno all'introspezione, che riemerge chiaramente nell'ultimo verso della \"suite\": \"L'infinito \u00e8 in me\".\nTracce.\nTesti di Tagliapietra. Musiche di Tagliapietra, Dei Rossi, Bon e Bassato"}
{"id": "1417619", "revid": "2048388", "url": "https://it.wikipedia.org/wiki?curid=1417619", "title": "AFC Futsal Championship 2001", "text": "Il terzo Asian Futsal Championship, disputato nel 2001 a Teheran in Iran al \"Azadi Stadium\" dal 14 luglio al 20 luglio, viene considerato il terzo campionato continentale asiatico per formazioni nazionali di calcio a 5.\nLe quattordici nazionali presenti (record della manifestazione) vennero divise in tre gironi: A e B da 5 squadre, C da 4, con la qualificazione delle prime due, pi\u00f9 le due migliori terze. Parteciparono per la prima volta a una fase finale le nazionali di Taiwan, Palestina, Kuwait, Tagikistan ed Iraq. Delle quattordici nazionali asiatiche, vanno segnalati sicuramente i padroni di casa dell'Iran che ribadirono la propria egemonia sul continente asiatico, la formazione mediorientale concluse con sette vittorie in altrettanti incontri, su cui spicca la strapazzata data all'Uzbekistan in finale (9-0)."}
{"id": "1417620", "revid": "969332", "url": "https://it.wikipedia.org/wiki?curid=1417620", "title": "Domani sposi", "text": "Domani sposi \u00e8 un programma televisivo italiano di genere game show, andato in onda nella stagione televisiva 1988-1989 nel preserale feriale di Rai Uno. Il programma, condotto da Giancarlo Magalli, andava in onda dal luned\u00ec al venerd\u00ec dalle 18:10 fino alle 19:35. La prima trasmissione \u00e8 stata trasmessa il 17 ottobre 1988, mentre l'ultima il 31 marzo 1989.\nStruttura.\nI concorrenti erano due coppie di fidanzati prossimi al matrimonio che si sfidavano in vari giochi per la durata di una settimana, e ogni giornata metteva in palio un premio pertinente le nozze (corredo, abito da sposa, viaggio di nozze...), che poteva essere di tre valori differenti: per esempio il viaggio di nozze (premio dell'ultima giornata della gara settimanale) poteva capitare a Venezia (valore minore), Parigi (valore intermedio), o Seychelles (valore maggiore, e meta pi\u00f9 ambita).\nPoche coppie di sposi prossimi al matrimonio hanno vinto tutte e cinque le puntate. La coppia pi\u00f9 conosciuta di allora era formata dai due fidanzati Fusillo Fabio e Lattanzi Laura, lui militare e lei insegnante, che poi si sposarono a Manziana (Roma) il 25 dicembre del 1988. Vinsero tutti i premi a disposizione.\nIl gioco prevedeva anche un quiz telefonico, \"L'ispettore Magallaghan\", il cui nome era dovuto alla caricatura del presentatore che campeggiava in un angolo dello schermo durante il tempo a disposizione del concorrente da casa per trovare indizi e indovinare il personaggio a cui appartenevano.\nCuriosit\u00e0.\nParteciparono al programma la Premiata Ditta. Tra le vallette del programma debutt\u00f2 Simona Ventura. Le musiche erano a cura di Claudio Simonetti.\nDopo il programma \"Pronto, \u00e8 la Rai?\", il conduttore Magalli ottenne con questo quiz un buon ascolto (media di 3 milioni e mezzo di spettatori)."}
{"id": "1417622", "revid": "767487", "url": "https://it.wikipedia.org/wiki?curid=1417622", "title": "Konfidential", "text": "Konfidential \u00e8 un video del gruppo hard rock statunitense dei Kiss, pubblicato il 16 agosto 1993 per l'etichetta PolyGram.\nIl video include dodici delle sedici canzoni proposte dai Kiss nella scaletta del \"Revenge Tour\". Il video \u00e8 stato registrato durante le date di Detroit, Indianapolis e Cleveland. Tra un video e un altro sono presenti brevi filmati in cui i membri del gruppo raccontano o mostrano ci\u00f2 che avviene nel backstage dei concerti. Il video contiene inoltre quattro filmati d'epoca che propongono alcune esibizioni dei Kiss nei primi anni della loro carriera.\nKonfidential \u00e8 stato premiato dalla RIAA con il disco d'oro il 13 ottobre 1993."}
{"id": "1417624", "revid": "767487", "url": "https://it.wikipedia.org/wiki?curid=1417624", "title": "Nimigea", "text": "Nimigea \u00e8 un comune della Romania di 5.324 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 8 villaggi: Flore\u0219ti, Mintiu, Mititei, Mocod, Mogo\u0219eni, Nimigea de Jos, Nimigea de Sus, T\u0103ure."}
{"id": "1417625", "revid": "486946", "url": "https://it.wikipedia.org/wiki?curid=1417625", "title": "Palazzo dell'Arcivescovo di Kromer\u00edz", "text": ""}
{"id": "1417628", "revid": "44735", "url": "https://it.wikipedia.org/wiki?curid=1417628", "title": "Red Carpet Massacre (album)", "text": ""}
{"id": "1417631", "revid": "116438193", "url": "https://it.wikipedia.org/wiki?curid=1417631", "title": "SS-10", "text": ""}
{"id": "1417633", "revid": "767487", "url": "https://it.wikipedia.org/wiki?curid=1417633", "title": "Nu\u0219eni", "text": "Nu\u0219eni \u00e8 un comune della Romania di 3.111 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 7 villaggi: Beudiu, Dumbrava, Feleac, Malin, Nu\u0219eni, Rusu de Sus, Vi\u021ba."}
{"id": "1417635", "revid": "287204", "url": "https://it.wikipedia.org/wiki?curid=1417635", "title": "Nuseni", "text": ""}
{"id": "1417637", "revid": "2091899", "url": "https://it.wikipedia.org/wiki?curid=1417637", "title": "Catellini da Castiglione", "text": "Quella dei Catellini da Castiglione \u00e8 una delle antiche famiglie nobiliari di Firenze, iscritta al gonfalone Leon Bianco del quartiere di Santa Maria Novella.\nStoria familiare.\nIl nome familiare completo deriva, secondo la leggenda, da Catilina, i cui discendenti avrebbero dato vita alla famiglia, mentre \"da Castiglione\" deriva dal possedimento del Castello di Castiglione, presso Cercina (Sesto Fiorentino), ai piedi del Monte Morello, di propriet\u00e0 della famiglia forse dal 1072. Probabilmente l'origine della famiglia \u00e8 da collocarsi nel periodo della dominazione longobarda.\nA Firenze i Catellini abitavano nella prima cerchia di mura, quella derivata dalla citt\u00e0 romana, e si hanno notizie di un Alberto Catellini, console della Repubblica nel 1197. Lancia Catellini fu un valoroso condottiero durante la battaglia dell'Arbia, schierato con i ghibellini. Troviamo uno Stoldo Catellini tra i firmatari della pace del Cardinal Latino tra guelfi e ghibellini (1280). Lo stesso Stoldo, essendo un \"magnate\", venne escluso dalla vita politica pochi anni dopo, con gli Ordinamenti di giustizia di Giano della Bella. Dante cit\u00f2 i Catellini tra le famiglie della vecchia Firenze, nel XVI canto del \"Paradiso\" nella \"Divina Commedia\".\nI Catellini restati a Firenze mantennero comunque condizioni economiche privilegiate ed il segno tangibile della loro potenza economica resta il Chiostro Verde di Santa Maria Novella, fabbricato nella prima met\u00e0 del XIV secolo a loro spese in collaborazione con le famiglie dei Guidalotti e dei Lucalberti; per questo motivo sui pilastri ottagoni che sostengono le arcate a sesto ribassato presentano scolpiti nei capitelli lo stemma dei Catellini.\nLa famiglia visse in esilio o in disparte dalla vita politica cittadina e nell 1461, dopo il ritorno di Cosimo il Vecchio e l'instaurazione della signoria \"di fatto\", tornarono alle cariche politiche come uomini di fiducia dei Medici. Tra le figure si spicco dell'epoca fu Francesco di Bernardo (1420 ca.-1484), umanista, conte palatino, protonotario apostolico, canonico e vicario capitolare di Pisa, fu anche pievano di Cercina e di Sant'Appiano in val d'Elsa, oltre che canonico di San Lorenzo per 8 anni.\nDurante l'assedio di Firenze (1529-1530), Dante di Bernardo da Castiglione si batte a duello con il fuoriuscito Bertino Aldobrandi, lontano parente di Benvenuto Cellini. Lo stocco impugnato da Dante fu per secoli conservato nel castello di Cercina e viene minuziosamente descritto da Domenico Guerrazzi nel suo romanzo storico \"L'assedio di Firenze\", fino a quando, verso il 1889, viene venduto all'asta, insieme al cartello di sfida, presso una villa vicino a San Domenico di Fiesole, propriet\u00e0 di stranieri. A tale deprecabile perdita ha assistito impotente l'allora ventenne Arturo Villoresi che ne fa cenno nel suo libro, del 1950, \"La storia di Sesto\" nel capitolo relativo a Cercina.\nPer l'appoggio repubblicano subirono l'esilio che si concluse solo nel 1622, quando Cosimo di Vieri Catellini chiese perdono al granduca e ottenne la nomina a senatore. All'epoca di Ferdinando II i tre figli di Cosimo, Dante, Vieri e Bernardo (1617-1666), furono personalit\u00e0 di spicco, tanto che durante il governo di Cosimo III Vieri ottenne il titolo nobiliare di marchese di Cavacurta e Binaga, trasmesso in seguito ai figli di suo fratello Bernardo.\nAlbero genealogico.\n Bernardo Catellini da Castiglione \n \u2514\u2500Vieri Catellini da Castiglione \n \u2514\u2500Cosimo Catellini da Castiglione (n. 1573) \u2500\u221e\u2500 Soffia di Giovanni Waldstein\n \u251c\u2500Dante Catellini da Castiglione\n \u251c\u2500Vieri Catellini da Castiglione\n \u2514\u2500Bernardo Catellini da Castiglione (1617-1666) \u2500\u221e\u2500 Cornelia di Agnolo Galli\n \u251c\u2500Cosimo Catellini da Castiglione\n \u251c\u2500Lionardo Catellini da Castiglione\n \u2514\u2500Marchese Cosimo Catellini da Castiglione (1651-1709) \u2500\u221e\u2500 Maria Anna del conte Leone Strozzi\n \u2514\u2500Marchese cavaliere Dante Catellini da Castiglione (1691-1767) \u2500\u221e\u2500 Maria Caterina di Cesare del Ruota \n \u251c\u2500Cavaliere Antonino Maria Francesco Catellini da Castiglione(1730-1810) \u2500\u221e\u2500 Alessandra di Filippo Ganucci\n \u2502 \u2514\u2500Cavaliere Dante Antonio Catellini da Castiglione (1771-?) \u2500\u221e\u2500 Tiburzia Settimanni\n \u2502 \u2514\u2500 \"??\"\n \u2514\u2500Marchese Francesco Maria Antonio Catellini da Castiglione(1735-1816)\u2500\u221e\u2500 Anna di Bartolomeo Papi\n \u251c\u2500Giovanni Catellini da Castiglione (1771-1798)\n \u251c\u2500Caterina Catellini da Castiglione(1773-1844)\u2500\u221e\u2500 marchese Luigi Giuseppe Guadagni\n \u2502 \u2514\u2500 \"??\"\n \u251c\u2500Vieri Catellini da Castiglione (1774-?)\u2500\u221e\u2500 Teresa Lamporecchi\n \u2502 \u2514\u2500 \"??\"\n \u2514\u2500Antonio Catellini da Castiglione(1782-1825)\nStemma.\nLo stemma familiare si presenta con lo scudo diviso orizzontalmente, rosso di sopra, bianco di sotto e decorato nella porzione inferiore da tre cagnolini rossi rampanti, che in altre raffigurazioni possono essere topi, faine, ermellini, orsi o anche becchi con corna."}
{"id": "1417638", "revid": "600229", "url": "https://it.wikipedia.org/wiki?curid=1417638", "title": "Recitativo accompagnato", "text": ""}
{"id": "1417642", "revid": "26891", "url": "https://it.wikipedia.org/wiki?curid=1417642", "title": "Vz 61", "text": ""}
{"id": "1417643", "revid": "2056951", "url": "https://it.wikipedia.org/wiki?curid=1417643", "title": "Superstar (termine)", "text": "Superstar \u00e8 un termine usato per riferirsi a una celebrit\u00e0 che gode di grande popolarit\u00e0 e di ampia notoriet\u00e0, rilievo, successo in alcuni campi.\nTra le persone che possono assurgere allo status di \"superstar\" vi sono celebrit\u00e0 che lavorano come attori, attrici, musicisti, atleti. \nMolto noto \u00e8 stato, a tale proposito, il musical \"Jesus Christ Superstar\", incentrato sulla figura di Ges\u00f9 Cristo."}
{"id": "1417644", "revid": "80598", "url": "https://it.wikipedia.org/wiki?curid=1417644", "title": "Prendere e lasciare", "text": "Prendere e lasciare \u00e8 un album del 1996 di Francesco De Gregori.\nIl disco.\nArrangiato e prodotto da Corrado Rustici, l'album \u00e8 stato registrato negli \"Studi Fantasy\" di Berkeley dal 2 giugno al 24 luglio 1996; i tecnici del suono sono Matt Rohr e Frank Rinella.\nTra i musicisti \u00e8 da ricordare la presenza dell'organettista Ambrogio Sparagna, unico italiano di tutto il cast, in \"Fine di un killer\". Sparagna parteciper\u00e0 alla successiva tourn\u00e9e di De Gregori, il quale a sua volta interverr\u00e0 come cantante in diversi suoi progetti.\nL'album ha segnato una decisiva svolta nella musica di De Gregori che si \u00e8 diretto definitivamente verso una direzione pi\u00f9 rock.\nLa copertina, opera dello studio \"Achilli-Ghizzardi Associati\", trae spunto dalla canzone \"Rosa rosae\", che in origine doveva dare il titolo al disco, e raffigura appunto due rose; le foto dell'interno sono state scattate da Francesca Gobbi e da Jack McDonald.\nNei crediti viene ringraziato l'artista Max Klinger, poich\u00e9, come spiega De Gregori stesso, \"La canzone \"Un guanto\" mi \u00e8 stata ispirata da una serie di incisioni del pittore tedesco Max Klinger. Un guanto perduto su una pista di pattinaggio si trasforma in un simbolo della femminilit\u00e0 e si moltiplica all'infinito finch\u00e9 finisce su un tavolo accanto a una statuetta di Cupido\". Riguardo a questa canzone De Gregori stesso ha ammesso la somiglianza dell'arpeggio dell'introduzione inserito da Rustici a quello di \"With every wish\" di Bruce Springsteen, scoperta per\u00f2 dal cantante solo al primo ascolto dell'album ultimato.\nUna delle canzoni del disco, \"Stelutis alpinis\", \u00e8 la traduzione in italiano, dall'originale friulano, del celebre canto alpino friulano scritto da Arturo Zardini: nel racconto di un soldato che muore in montagna e l\u00ec viene seppellito si ritrovano evidenti rimandi alla storia di \"Bolla\", nome di battaglia di Francesco De Gregori \"senior\", omonimo zio del cantautore, ucciso nell'eccidio di Porz\u00fbs, anche se l'originale canzone di Zardini \u00e8 precedente all'eccidio.\nIn \"Baci da Pompei\", invece, De Gregori si ispira, per il testo, ai ricordi di una sua gita scolastica. \"L'agnello di Dio\" \u00e8 stata invece la canzone scelta.\nUna particolarit\u00e0 del disco \u00e8 che inizia la ghost track \"Jazz\" dopo 2-3 secondi dalla fine dell'ultimo brano del disco (\"Battere e levare\") e che troviamo alcune minime variazioni di testo (es. \"prendere o lasciare\" anzich\u00e9 \"prendere e lasciare\").\nIl video della canzone \"L'agnello di Dio\" \u00e8 stato girato sul set del film Nirvana di Gabriele Salvatores ed evoca efficacemente un'atmosfera di inquietudine e desolazione creata dal testo. Al riguardo, lo stesso De Gregori afferma:\nIl caso \"Zingara\".\nIl brano \"Prendi questa mano, zingara\" \u00e8 stato al centro di una lunga battaglia legale tra Enrico Riccardi, Luigi Albertelli e la BMG Ricordi da un lato, e De Gregori e la Sony dall'altro. I primi in quanto autori della nota \"Zingara\" interpretata da Iva Zanicchi e Bobby Solo e vincitrice del Festival di Sanremo 1969, contestavano limitatamente l'incipit del testo degregoriano \u00abPrendi questa mano zingara/dimmi pure che futuro avr\u00f2\u00bb, simile al vecchio \u00abPrendi questa mano zingara/dimmi che destino avr\u00f2\u00bb.\nIl 7 gennaio 1997, a circa quattro mesi dall'uscita del disco, il giudice Mario Rosario Ciancio della 1\u00aa Sezione Civile del Tribunale di Roma emise cautelativamente un'ordinanza con la quale si inibiva al cantautore romano di eseguire il brano in pubblico e si imponeva alla Sony Music editrice dell'opera di ritirare dal commercio i dischi e i nastri contenenti il brano incriminato. Fu pertanto messa in commercio una nuova versione di \"Prendere e lasciare\" senza il brano condannato e con una copertina che in evidenza avvertiva che il disco \u00abnon contiene \"Prendi questa mano, zingara\" per ordinanza del Tribunale di Roma RG AC 38472/96\u00bb.\nDe Gregori reag\u00ec con stupore facendo notare che \u00abla musica, al pari di altre forme d'arte, \u00e8 un continuo gioco di citazioni e recuperi. Mi sembra che l'ordinanza contraddica una linea di tendenza culturale significativa di questi ultimi decenni. Sarebbe come se Naomi Campbell avesse impedito ad Andy Warhol di riprodurre la famosa lattina della minestra nelle sue celebri e straordinarie opere\u00bb. Per la stessa Iva Zanicchi l'operazione degregoriana era da ritenersi \u00abuna cosa carina: De Gregori, prendendo spunto da una canzone degli anni sessanta di grande successo, l'aveva volutamente citata; ogni volta che sentivo la sua canzone, onestamente, mi faceva piacere, mi ricordava la mia 'Zingara'. Dal mio punto di vista, ero contenta di sapere che il poeta De Gregori avesse preso spunto da una canzone popolare come 'Zingara'. Insomma, per me sotto sotto poteva essere un omaggio ad una grande canzone italiana\u00bb.\nA sostegno di De Gregori si mossero Beniamino Placido, Maurizio Costanzo e il docente di filologia Gianni Spallone, i quali redassero tre memorie comprovanti l'assoluta legittimit\u00e0 dell'operato del cantautore. Analoga memoria fu presentata nel marzo 1997 da Fabrizio De Andr\u00e9. Il 21 febbraio il tribunale assolse De Gregori sostenendo che \u00abla utilizzazione dei due versi non costituisce un plagio, ma rappresenta semplicemente la citazione di una parte di una famosa opera dell'ingegno che deve essere valutata come manifestazione della notoriet\u00e0 raggiunta dall'opera dalla quale \u00e8 tratta. Conseguentemente \u00e8 da escludere qualsiasi confondibilit\u00e0 tra il testo scritto da Luigi Albertelli e quello scritto da Francesco De Gregori\u00bb.\nIl 31 maggio 2002 una nuova sentenza ingiunse a Francesco De Gregori il pagamento dei danni morali agli autori di \"Zingara\". Venne nuovamente immessa sul mercato una ristampa dell'album \"purgata\" della traccia del brano contestata con un'apposita nota in evidenza sulla copertina avvisante l'acquirente che \u00abNon contiene \"Prendi questa mano, zingara\" per sentenza del Tribunale di Roma n. 22118/2002, pubblicata il 31/5/2002\u00bb.\nIl 27 luglio 2007, per\u00f2 la Corte d'appello assolse De Gregori da ogni accusa e, infine, il 19 febbraio 2015 la Corte di Cassazione ha assolto definitivamente De Gregori da ogni accusa di plagio.\nControversie su \"L'agnello di Dio\".\nUna polemica invest\u00ec il brano \"L'agnello di Dio\" che suscit\u00f2 critiche dal mondo cattolico.\nAlla sua pubblicazione, infatti, un articolo dell\"'Osservatore Romano\" accus\u00f2 De Gregori e altri cantautori come Lucio Dalla, Antonello Venditti, Fabrizio De Andr\u00e9, Franco Battiato e Luciano Ligabue di assecondare solamente strategie di mercato (\u201c\"nuova moda religiosa pilotata dai padroni del disco\"\u201d) citando Dio nei loro testi nonostante gli autori fossero dichiaratamente atei.\nDe Gregori ribatt\u00e9 alle critiche affermando che \u00abGes\u00f9 pat\u00ec non in compagnia di sant'uomini, ma di due ladroni che port\u00f2 con s\u00e9 in Paradiso. Al posto dei ladroni in questa canzone ci sono puttane, spacciatori, il soldato che decapita il nemico\u2026 Non \u00e8 certamente una canzone pacificatoria. Ma dov'\u00e8 lo scandalo?\u00bb.\nLe critiche del Vaticano furono risolte in un duro ma sincero faccia a faccia tra De Gregori e il cardinale Ersilio Tonini, annunciato dai giornali come una sorta di resa dei conti tra la musica dei giovani e la Chiesa, avvenuto il 21 ottobre 1996 nella trasmissione televisiva \"Roxy Bar\", condotta da Red Ronnie.\n\u201c\"Pu\u00f2 un ateo usare il nome di Dio senza passare per blasfemo?\"\u201d, ha chiesto il cantante a Tonini, mentre il cardinale tentava di spiegare al cantautore che \"\u201cla voce poetica\u201d\" e \"\u201cle mani che scrivono canzoni\u201d\" sono un dono. Un punto di vista non compreso da chi \u201cnon ha fede\u201d, ha osservato De Gregori. E mentre Ronnie e l'autore di \"Rimmel\" lo incalzavano, Tonini ha affermato: \u201c\"Posso ringraziare Dio di avere fatto uno come te\"\u201d, frase alla quale ha fatto seguito un abbraccio tra i due.\nQualche anno dopo, ricordando quell'incontro, De Gregori dedic\u00f2 in un concerto \"L'agnello di Dio\" al cardinal Tonini: \u201c\"Mi disse che l'aveva trovata carina e a lui voglio dedicarla. Non credo sia presente in teatro ma se lo incontrate, fateglielo sapere\"\u201d."}
{"id": "1417645", "revid": "26891", "url": "https://it.wikipedia.org/wiki?curid=1417645", "title": "Skorpion", "text": ""}
{"id": "1417653", "revid": "36426", "url": "https://it.wikipedia.org/wiki?curid=1417653", "title": "Star system", "text": ""}
{"id": "1417655", "revid": "287204", "url": "https://it.wikipedia.org/wiki?curid=1417655", "title": "Scorpion", "text": ""}
{"id": "1417656", "revid": "785863", "url": "https://it.wikipedia.org/wiki?curid=1417656", "title": "Friz Freleng", "text": "Ha introdotto e/o sviluppato molti dei maggiori personaggi della Warner, tra i quali Bugs Bunny, Porky Pig, Titti, Gatto Silvestro, Yosemite Sam (con il quale si nota una certa rassomiglianza) e Speedy Gonzales.\nDirettore del Warners' Termite Terrace studio, Freleng \u00e8 anche il pi\u00f9 premiato tra i direttori della Warner, avendo vinto ben quattro Academy Award per cortometraggi animati. Dopo la chiusura dei Warner Studios nel 1963, Freleng ed il suo socio David DePatie fondarono la DePatie-Freleng Enterprises, che produsse cartoni animati (tra cui \"The Pink Panther Show\") all'inizio degli anni ottanta.\nBiografia.\nInizi.\nFreleng nacque a Kansas City, dove inizi\u00f2 la sua carriera di animatore alla United Film Ad Service. L\u00ec, fece conoscenza con Hugh Harman e Ub Iwerks. Nel 1923, Walt Disney, che era amico di Iwerks, si trasfer\u00ec ad Hollywood e chiese ai colleghi di Kansas City di seguirlo. Freleng rimase in Missouri fino al 1927, poi si trasfer\u00ec anche lui in California per unirsi agli Studi Disney. Lavor\u00f2 insieme ad altri animatori prima di stanza a Kansas City; Iwerks ed Harman, Carmen Maxwell, e Rudolph Ising. Alla Disney Freleng lavor\u00f2 sui cartoni animati di Alice nel Paese delle Meraviglie e \"Oswald the Lucky Rabbit\" per i produttori Margaret Winkler e Charles Mintz.\nPresto Freleng si un\u00ec ad Harman ed Ising, per provare a creare il loro studio. Il trio produsse un film con un personaggio simile a Topolino, chiamato Bosko. Sapendo di restare disoccupato nel caso il cartone non avesse riscosso successo, Freleng si trasfer\u00ec a New York City per lavorare ai cartoni di Krazy Kat, sempre mentre tentava di vendere il personaggio di Bosko. Il cartone venne finalmente venduto a Leon Schlesinger, il quale assicur\u00f2 di inserire Bosko nella serie dei Looney Tunes che stava producendo per la Warner. Freleng torn\u00f2 nuovamente in California per lavorare con Ising ed Harman.\nFreleng direttore.\nHarman ed Ising lasciarono gli studi Schlesinger dopo controversie sui budget, nel 1933. Schlesinger rimase cos\u00ec senza direttori, pertanto promosse Freleng. Il giovane animatore diede prova di essere un abile direttore ed introdusse il primo personaggio post-Bosko, Porky Pig, nel film \"I Haven't Got a Hat\" del 1935. il film \u00e8 di grande importanza, in quanto rappresenta il primo esempio di caratterizzazione dei personaggi.\nMGM.\nNel 1937 Freleng lasci\u00f2 Schlesinger per andare a dirigere la Metro-Goldwyn-Mayer cartoon studio di propriet\u00e0 di Fred Quimby. Con disappunto, Freleng scopr\u00ec di dover lavorare a \"The Captain and the Kids\", adattato dal popolare fumetto \"The Katzenjammer Kids\". La serie non ebbe successo; sebbene abilmente animate i personaggi non poterono competere con i \"funny animals\", che prevalevano.\nFreleng torn\u00f2 felicemente alla Warner Bros. quando il contratto con la MGM scadde, nel 1940. Uno dei primi \"Looney Tunes\" diretti da Freleng durante il suo secondo mandato agli studi Warner fu \"You Ought to Be in Pictures\", un cortometraggio che mescolava scene di animazione con pezzi di pellicola filmati dal vivo agli studios. La trama, basata su Porky Pig raggirato da Daffy Duck, richiamava l'esperienza di Freleng nel trasferimento alla MGM.\nSuccessi.\nL'atteggiamento di Schlesinger verso i suoi animatori diede a Freleng ed ai suoi un quasi completo controllo creativo e possibilit\u00e0 di sperimentare diversi stili per i cartoni animati, in modo da tenere il passo con gli studi Disney.\nFreleng inoltre introdusse o ridisegn\u00f2 un gran numero di personaggi Warner, tra cui Yosemite Sam nel 1945, il duo Silvestro e Titti nel 1947 e Speedy Gonzales nel 1955.\nFreleng e Chuck Jones dominarono gli studi Warner negli anni successivi alla Seconda guerra mondiale, Freleng concentrandosi soprattutto sui personaggi gi\u00e0 creati e Bugs Bunny. Quasi tutti i cartoni di Bugs Bunny vedevano il coniglio contro Yosemite Sam in tutta una serie di differenti periodi storici, oppure contro Taddeo il cacciatore, Daffy Duck o i gangster Rocky e Mugsy.\nFreleng continu\u00f2 inoltre a produrre versioni modernizzate delle commedie musicali che aveva animato nella sua carriera precedente, tra cui \"The Three Little Bops\" (1957) e \"Pizzacato Pussycat\" (1955). Freleng vinse quattro Oscar durante la sua carriera alla Warner Bros., per i film \"Tweetie Pie\" (1947), \"Speedy Gonzales\" (1955), \"Il cavaliere Bugs\" (1958) e \"Birds Anonymous\" (1957). Altri cartoni come \"Sandy Claws\" (1955), \"Mexicali Shmoes\" (1959), \"Mouse and Garden\" (1960), e \"The Pied Piper of Guadalupe\" (1961) erano stati candidati al premio Oscar.\nDePatie-Freleng Enterprises.\nDopo la chiusura degli studi Warner nel 1963, Freleng affitt\u00f2 lo spazio per creare cartoni animati insieme al produttore cinematografico Dave DePatie, formando la DePatie-Freleng Enterprises.\nBench\u00e9 molto del lavoro post-Warner sia considerato di minore qualit\u00e0 rispetto alle precedenti realizzazioni, il maggiore successo della DePatie-Freleng fu la Pantera Rosa. Era stato commissionato di creare i titoli di testa per un film intitolato appunto \"The Pink Panther\", per i quali Freleng invent\u00f2 il personaggio del calmo gattone rosa. Il personaggio della Pantera Rosa divent\u00f2 cos\u00ec popolare che la United Artists, distributrice del film, permise di produrre un cartone animato con il personaggio della Pantera, intitolato \"The Pink Phink\". Il cartone vinse l'Academy Award nel 1965, cos\u00ec i creatori decisero di produrne un'intera serie.\nDal 1967 DePatie e Freleng spostarono i loro affari nella San Fernando Valley. Nella loro nuova struttura i due continuarono a produrre cartoni fino al 1980, quando vendettero la DePatie-Freleng alla Marvel Entertainment, che la rinomin\u00f2 Marvel Productions.\nUltimi lavori.\nFreleng prest\u00f2 servizio come produttore esecutivo in tre \"compilation\" dei Looney Tunes, composte da spezzoni degli episodi pi\u00f9 famosi legati insieme secondo un nuovo filo narrativo. I tre film che ne furono ricavati sono: \"Looney, Looney, Looney Bugs Bunny Movie\" (1981), \"Le 1001 favole di Bugs Bunny\" (1982) e \"Daffy Duck e l'isola fantastica\" (1983).\nFriz Freleng mor\u00ec per cause naturali nel 1995, ad 88 anni. \u00c8 sepolto all\"'Hillside Memorial Park Cemetery\" di Culver City, California."}
{"id": "1417658", "revid": "647088", "url": "https://it.wikipedia.org/wiki?curid=1417658", "title": "Riku", "text": " \u00e8 un personaggio principale della serie di videogiochi \"Kingdom Hearts\". Nella versione originale \u00e8 doppiato da Mamoru Miyano, mentre in quella occidentale da David Gallagher.\nStoria.\n\"Kingdom Hearts Birth by Sleep\".\nLa storia di Terra: Terra giunge alle Isole del destino e nota che un bambino con i capelli d'argento, Riku, emana una strana luce. Allora gli si avvicina ed inizia a parlagli, rimanendo poi sorpreso del fatto che, nonostante avesse solo cinque anni, il bimbo aveva subito capito che Terra non apparteneva al suo stesso mondo. Quando Terra poi gli chiede quale fosse il suo pi\u00f9 grande desiderio, Riku gli spiega che \u00e8 di visitare gli altri mondi, cos\u00ec da trovare la forza che gli serve per proteggere le persone a cui tiene. Terra, rispecchiandosi in Riku, decide di riconoscerlo come un suo erede: Terra recita quindi la Cerimonia di eredit\u00e0 e chiede al bambino di stringere l'impugnatura del suo Keyblade, cos\u00ec che un giorno possa diventare a sua volta il detentore di una delle chiavi. Prima di andarsene raccomanda a Riku di mantenere il segreto su di lui, cos\u00ec da non stravolgere l'ordine di quel mondo. Nessuno dei due immagina che quella cerimonia rappresenter\u00e0 una grande responsabilit\u00e0 che avr\u00e0 conseguenze che si svilupperanno dieci anni dopo.\nLa storia di Aqua: La ragazza giunge anche lei sull'isola seguendo una luce ed incontra Sora e Riku sulla spiaggia. Subito nota che i due bambini sono la copia dei suoi due amici, Riku assomiglia a Terra mentre Sora a Ventus, e si chiede se deve affidare il potere del Keyblade a uno dei due. Ma presto si accorge che Terra ha gi\u00e0 scelto Riku e per questo chiede a Sora di vegliare sul suo amico nel caso egli dovesse in futuro perdersi in sentieri oscuri. Prima di partire, Aqua dice che \"un Keyblade \u00e8 sufficiente per ogni amicizia\" e augura quindi a quei ragazzini di non passare mai in quello che lei e i suoi due amici stanno vivendo.\nLa storia di Ventus: Dopo che Ventus sconfigge Vanitas nel loro cuore condiviso e perde il suo cuore, Sora, mentre \u00e8 in compagnia di Riku, sente in s\u00e9 una profonda tristezza e chiede all'amico cosa possa essere. Riku allora gli spiega che forse qualcuno di qualche lontano mondo sta male e ha solo bisogno di essere ascoltato. Sora decide di comportarsi come il suo amico gli suggerisce e attraverso il proprio cuore riesce a comunicare con quello di Ventus.\n\"Kingdom Hearts\".\nRiku \u00e8 un giovane e carismatico ragazzo che fino all'et\u00e0 di quindici anni ha vissuto su un mondo estremamente piccolo, principalmente ricoperto dal mare, noto come le Isole del destino. Ha stretto un fortissimo legame di amicizia con Sora, di cui \u00e8 diventato il migliore amico, e Kairi, una ragazzina proveniente da molto lontano. Insieme i tre passano l'infanzia andando nell'isolotto vicino all'isola principale, che utilizzano come base per giocare.\nCol tempo, sentendosi costretto e relegato in quelle minuscole isole che costituivano il suo piccolo mondo e poich\u00e9 il cavaliere che aveva incontrato da piccolo non era pi\u00f9 tornato, Riku inizia ad aprire il proprio cuore alla curiosit\u00e0 e, inconsapevolmente, all'Oscurit\u00e0. Deciso ad usare tutte le proprie forze per esplorare ci\u00f2 che stava oltre, inizia a costruire con Sora e Kairi una zattera per attraversare il mare. Ma la sera sera prima della partenza di tempesta, una grande quantit\u00e0 di Heartless, attirati dall'oramai aperta Serratura del mondo, raggiunge l'isola. Si scatena cos\u00ec una tempesta e Sora, Riku e Kairi, preoccupati per la loro zattera, si dirigono tutti e tre nell'isolotto. Riku viene raggiunto da Sora proprio mentre ai suoi piedi l'Oscurit\u00e0 lo avvolge e appare un portale oscuro. Sora tenta di afferrare il ragazzo prima che vi svanisca all'interno, ma non fa in tempo e Riku svanisce. Per\u00f2, nel tentativo, Sora accidentalmente ottiene il Keyblade che sarebbe stato destinato al ragazzo erede di Terra: la Catena regale.\nA causa di questo incidente, per\u00f2, il loro mondo venne distrutto e sia Kairi e Sora vengono entrambi spediti in altri mondi. Capitato alla Fortezza Oscura e alla ricerca dei suoi amici, Riku fa la conoscenza di una strega di nome Malefica, la quale si offre volontaria di portarlo nella Citt\u00e0 di mezzo, luogo nel quale pare sia stato spedito Sora. L\u00ec, nota che l'amico impugna il Keyblade cos\u00ec, sorpreso, prova ad evocarlo a sua volta. Il Keyblade che un attimo era nelle mani di Sora e appare nelle mani di Riku, che per\u00f2 poi decide di lasciarlo nelle mani di Sora. Successivamente, notando che Sora si \u00e8 fatto nuovi amici e soggiogato dalle parole di Malefica, inizia a pensare che all'amico non importi pi\u00f9 niente n\u00e9 di lui, n\u00e9 di Kairi, cos\u00ec Riku accetta di collaborare con la strega in cambio che lei lo aiuti a trovare Kairi, che pare essere scomparsa in qualche altro mondo lontano. Malefica in breve tempo la trova ma ella pare in uno stato comatoso a causa della perdita del proprio cuore. Cos\u00ec Riku inizia a catturare le Principesse del cuore che mancano alla strega per aiutarla ad arrivare al Kingdom Hearts, un mondo il quale potrebbe permettere a Kairi di riavere il suo cuore. Malefica, per permettergli di completare a pieno la propria missione, gli dona pian piano poteri oscuri sempre maggiori (come controllare gli Heartless, viaggiare attraverso portali oscuri e creare creature di tenebre come l'Anti-Sora) i quali riempiono il suo cuore sempre di pi\u00f9 d'Oscurit\u00e0. Nel suo viaggio Riku finisce per scontrarsi pi\u00f9 volte con il suo miglior amico: alla balena di Pinocchio, pi\u00f9 tardi nel galeone di Capitan Uncino e infine presso la Fortezza Oscura (dove, sotto lo stupore di Pippo e Paperino, evoca e si riprende il Keyblade da Sora). Ma l'aver usato cos\u00ec tanto il potere dell'Oscurit\u00e0 non aveva fatto altro che indebolire sempre di pi\u00f9 il cuore del ragazzo, tanto che durante l'ennesimo scontro con Sora viene abbandonato dalla Catena regale, che sceglie l'amico come padrone in quanto il suo cuore, al contrario di quello di Riku, si era dimostrato una volta ancora pi\u00f9 luminoso e forte grazie al potere della sua amicizia con Paperino e Pippo.\nRiku, attonito dall'abbandono, scappa e viene raggiunto da una strana figura incappucciata: l'Heartless di Xehanort, rivelatosi sotto il nome di Ansem il quale, approfittando dell'Oscurit\u00e0 all'interno del ragazzo, lo inganna e prende possesso del suo corpo. Fortunatamente, grazie alla sua forza di volont\u00e0, nonostante sia completamente dominato dall'Oscurit\u00e0, la coscienza di Riku rimane intatta e non diventa lui stesso un Heartless. Intanto il suo dominatore riesce a creare con i cuori di sei delle sette Principesse del cuore (in quanto gli mancava ancora quello di Kairi) un Keyblade artificiale con il potere di aprire i cuori delle persone all'Oscurit\u00e0: il Keyblade dei cuori delle persone. Con questo trasforma Malefica, sconfitta precedentemente da Sora, in un enorme drago (come nel film \"La bella addormentata nel bosco\"), che viene comunque sconfitto dal gruppo.\nRiku-Ansem allora combatte personalmente contro Sora in quanto si \u00e8 reso conto che il cuore della principessa che gli manca, cio\u00e8 di Kairi, non \u00e8 in nessun altro luogo che nel cuore del ragazzo, ma anche lui viene sconfitto e scompare insieme al corpo di Riku. Dopo che Sora libera il cuore di Kairi col Keyblade creato da Ansem e svanisce diventando poi un Heartless, Ansem, studioso dell'Oscurit\u00e0 appare nuovamente, stavolta mostrando il suo vero aspetto cercando di prendere Kairi, ma viene immobilizzato dalla forza del cuore di Riku, ridotto ad uno spettro di se stesso all'interno dell'Heartless, permettendo a lei, Paperino e Pippo di scappare. Durante la fuga, Kairi nota un Heartless che riconosce essere proprio quello di Sora. Successivamente Sora riaffronta e sconfigge nuovamente Ansem ai confini del Regno dell'Oscurit\u00e0, i Confini del mondo, liberando definitivamente Riku da lui. Riku, ritrovatosi quindi nel Regno dell'Oscurit\u00e0, incontra re Topolino e aiuta il Re e Sora a tenere chiusa la porta che collega il Regno della Luce a quello dell'Oscurit\u00e0 mentre l'amico e Topolino la sigillano da entrambe le parti, impedendo cos\u00ec agli Heartless di invadere in massa il Regno della Luce e decidendo di rimanere intrappolato nel Regno dell'Oscurit\u00e0 con il Re.\nDopo aver chiuso la Porta, Riku si risveglia misteriosamente nel Castello dell'Oblio, dove si trova costretto a lottare contro alcuni membri dell'Organizzazione XIII e una sua Replica, oltre che con la sua stessa Oscurit\u00e0.\nMentre Sora \u00e8 stato ingannato dall'Organizzazione a cercare Namin\u00e9 (che ora Sora crede sia una sua vecchia amica), il vero Riku, guidato dalla voce di un uomo misterioso di nome DiZ (\"Darkness in Zero\", alias di Ansem il Saggio) si trova alle prese con la propria Oscurit\u00e0 - che ha preso le sembianze di Ansem, studioso dell'Oscurit\u00e0 in quanto ne \u00e8 parte - e con Vexen, Lexaeus e Zexion, tre membri dell'Organizzazione che volevano spingere Riku a cedere all'Oscurit\u00e0 per poter ribaltare il piano di Marluxia e prendere loro il controllo dell'Organizzazione (anche se a Vexen, Riku interessa solo per mandare avanti il suo Progetto Replica, col quale ha creato proprio una copia piuttosto manipolabile del ragazzo). Durante il gioco si fondano anche le basi della forte amicizia che nascer\u00e0 tra Riku e re Topolino il quale, apparendo spesso come proiezione, attraverso i suoi consigli aiuta il ragazzo a non arrendersi all'Oscurit\u00e0. \u00c8 proprio durante lo scontro con Zexion che Riku, trovandosi in difficolt\u00e0 quando il Nessuno lo ha ingannato trasformandosi nel suo amico Sora e continuando a torturarlo accusandolo per aver causato la distruzione delle loro isole d'origine, che Riku capisce che non deve temere l'Oscurit\u00e0: infatti Namine, nelle spoglie di Kairi, interviene in suo soccorso e lo sprona a non temere le tenebre ma piuttosto di accettarle in quanto parte di lui. Riku quindi, presa fiducia di se stesso e seguendo il consiglio, sconfigge Zexion. Successivamente affronter\u00e0 in una battaglia finale anche la sua stessa copia che, sconfitta definitivamente, scomparir\u00e0.\nArrivato in una sorta di laboratorio in cui sono presenti delle capsule, Riku incontra di persona Namin\u00e8. Riku riconosce subito in lei la \"Kairi\" che lo ha spronato prima e la ragazza gli dice che per far ritornare i ricordi Sora normali ha rinchiuso quest'ultimo in una capsula insieme a Paperino, Pippo ed il Grillo. Aggiunge anche di essere capace di sigillare la sua Oscurit\u00e0, ma che per farlo Riku avrebbe dovuto dimenticare gli eventi del Castello. Riku allora rifiuta, in quanto preferisce continuare ad affrontare la sua battaglia contro la sua Oscurit\u00e0 da per conto proprio. Riku, prima di andarsene, le chiede inoltre di prendersi cura di Sora mentre quel \"dormiglione\" si gode il suo \"sonno di bellezza\". Infine, dopo aver parlato per la prima volta di persona con DiZ, Riku si incontra con Topolino e gli dice di voler affrontare Ansem da solo. Gli chiede anche di distruggerlo se Ansem avr\u00e0 la meglio su di lui ma Topolino gli promette che se ci\u00f2 accadra, far\u00e0 di tutto per riportarlo indietro invece di distruggerlo. Riku quindi affronta in un ultimo scontro Ansem e la sua Oscurit\u00e0 in una battaglia senza esclusione di colpi, dalla quale esce vittorioso. Lo Studioso dell'Oscurit\u00e0 scompare avvolgendo tutta la stanza nelle tenebre, ma non prima di ricordare a Riku che anche se lo ha sconfitto, la sua ombra alegger\u00e0 sempre nel suo cuore attendendo un attimo di debolezza del ragazzo. Riku viene quindi tirato fuori dalle tenebre da Topolino, che lo conduce al portone d'uscita.\nNell'ultima scena d'intermezzo del gioco, Riku abbandona il Castello ed incontra DiZ, che lo stava aspettando per chiedergli se finalmente ha deciso che strada percorrere: se la via per la Luce o quella per l'Oscurit\u00e0. Riku allora risponde di non aver scelto n\u00e9 la prima n\u00e9 la seconda in quanto nessuna lo rappresenta, decidendo di stare nel mezzo. Alla domanda di DiZ se volesse percorrere quindi la via per il crepuscolo, quella che punta al \"calar della notte\", Riku risponde di no, dicendo che la strada che lui vuole percorrere \u00e8 la via per l'alba.\n\"Kingdom Hearts 358/2 Days\".\nDopo aver incontrato il Re a Crepuscoli, alla ricerca di un modo per risvegliare pi\u00f9 in fretta il suo amico, ha uno scontro nel Castello della Bestia con Xion (la numero XIV dell'Organizzazione). Riku la sconfigge facilmente ma, dopo aver visto il suo volto, molto simile a quello di Kairi, consiglia alla ragazza di abbandonare il quel gruppo. Da quel momento, i due hanno pi\u00f9 dialoghi nel corso della storia; Riku poi viene a conoscenza da DiZ che Roxas, numero XIII dell'Organizzazione, non \u00e8 altro che il Nessuno di Sora. Inoltre comprende che il motivo per il quale il risveglio dell'amico \u00e8 stato ritardato \u00e8 dovuto al fatto che Roxas e Xion, collegati a Sora, interferiscono inconsciamente al recupero dei ricordi dell'amico da parte di Namin\u00e9. Sotto consiglio di DiZ e successivamente alla dipartita di Xion, Riku va ad affrontare Roxas ma durante lo scontro, per poter catturare il ragazzo, Riku si ritrova costretto a liberare a pieno i poteri oscuri che si trovavano in fondo al suo cuore, prendendo permanentemente le sembianze di Ansem, studioso dell'Oscurit\u00e0. Riku riesce a sopraffare Roxas, che sviene stritolato dal Guardiano ed in seguito portato nella Crepuscopoli virtuale.\n\"Kingdom Hearts II\".\nAll'inizio di questo episodio della saga, Riku viene spesso visto con DiZ mentre lo aiuta nei preparativi finali per il risveglio di Sora dopo aver catturato Roxas e portato nella Crepuscopoli virtuale. Oltre ad \"aiutare\" Roxas in qualche modo nella falsa Crepuscopoli, Riku incontra pi\u00f9 avanti Sora, celando la sua identit\u00e0 poich\u00e9 ancora sotto le sembianze di Ansem, nella seconda avventura nella Terra dei dragoni e ancora nel Mondo che non esiste fino a quando Kairi (che lo ha incontrato poco dopo esser stata salvata momentaneamente da Namin\u00e9, il suo Nessuno) fa capire a Sora chi \u00e8 davvero. Riku riacquista le proprie vere sembianze solo quando DiZ (che riacquista poi la sua identit\u00e0 di Ansem il Saggio) si sacrifica per distruggere il Kingdom Hearts creato da Xemnas con uno speciale apparecchio da lui creato: l'esplosione del macchinario libera i cuori accumulatisi nel Kingdom Hearts e quelli digitalizzati, ridando l'aspetto originario al ragazzo. Dopo aver combattuto nella prematura battaglia a fianco di Sora, Paperino e Pippo contro Xemnas, resta da solo con l'eroe del Keyblade a causa di un astuto stratagemma di Xemnas che, fingendosi morto, \u00e8 riuscito ad isolare i due ragazzi per combattere la vera e propria battaglia finale. Grazie al coraggio di Riku, Sora evita gli attacchi di Xemnas, riuscendo a sconfiggere il Nessuno di Xehanort una volta per tutte. Dopo la sconfitta, i due resistono ai rimanenti assalti di alcuni Simili e, non sapendo dove andare, si incamminano venendo avvolti dopo qualche passo da una strana luce.\nI due per\u00f2 si ritrovano su una peculiare spiaggia nel Regno dell'Oscurit\u00e0 (spiaggia definita il \"Limitare oscuro\", ironicamente chiamata dai due \"Il capolinea\"), un luogo tenebroso, quasi a riecheggiare le parole di Riku con cui voleva far accettare a Sora la sua presunta impossibilit\u00e0 di ritornare a casa a causa del suo tradimento. La storia sembra finire con i due amici bloccati al Limitare, ma poi, grazie ad una lettera di Kairi per Sora, si crea un passaggio (la Porta per la Luce) attraverso il quale i due riescono a tornare sulle Isole del destino e a riunirsi con i loro amici.\nNell'epilogo del gioco, in seguito agli eventi di \"Coded\", Kairi porta ai due una lettera da parte di Re Topolino nella quale li informa di quanto scoperto nel cyberspazio ed invitando i due a sostenere l'Esame per diventare Maestri del Keyblade.\n\"\" e \"0.2 Birth by Sleep\".\nRiku e Sora vengono chiamati da Yen Sid per sostenere l'esame del Simbolo di maestria, dove i due ragazzi entreranno nei \"Mondi dormienti\" allo scopo di diventare veri Maestri del Keyblade, titolo necessario dopo il ritorno della minaccia del maestro Xehanort. Durante il viaggio per chiudere le sette serrature dormienti, Riku viene continuamente a contatto con uno strano ragazzo dai capelli d'argento e con un soprabito nero, spesso spalleggiato - come ne la Citt\u00e0 delle campane - da Ansem, studioso dell'Oscurit\u00e0 allo scopo di insidiare dubbi nel cuore di Riku riguardante l'Oscurit\u00e0 asserendo che, a sua detta, non sar\u00e0 mai capace di controllare appieno e che lui appartiene alle tenebre. Ne la Sinfonia della stregoneria, lo stesso giovane con i capelli d'argento e il soprabito nero rivela che ormai Riku non fa parte pi\u00f9 dei loro piani in quanto oramai si era rivelato refrattario al loro stuzzicarlo ed avendo sviluppato al contempo una familiarit\u00e0/resistenza all'Oscurit\u00e0. Quindi lo lascia nelle mani di Lord Chernabog, allo scopo di toglierlo di mezzo. Riku per\u00f2 riesce a battere il demone e dopo ci\u00f2 si ritrova nel Mondo che non esiste.\nIn cima al castello dell'oramai distrutta Organizzazione XIII, il ragazzo finalmente riesce a ritrovare Sora per la prima volta dopo aver iniziato l'esame, ma quest'ultimo \u00e8 immerso in un sonno profondo e malizioso dentro una specie di bolla. Riku \u00e8 costretto ad affrontare l'Incubo Antinero, incarnazione dell'incubo che Sora stava vivendo, riuscendo a batterlo. Ma Sora, nel frattempo, \u00e8 stato portato via e sul suo cammino, Riku affronta nuovamente Ansem, rifiutatosi di far parte del cuore del giovane ragazzo come luce e non pi\u00f9 come tenebre. Dopo averlo sconfitto, Riku arriva Dove il Nulla si raccoglie, e sul trono pi\u00f9 basso vi \u00e8 lo stesso Sora nello stato catatonico di prima.\nLa verit\u00e0 \u00e8 finalmente svelata: il ragazzo dai capelli argentei, la cui identit\u00e0 \u00e8 lo Xehanort del passato, spiega che allo scopo di formare il \u03c7-blade, la sua controparte del presente, il maestro Xehanort, ha bisogno di tredici oscurit\u00e0 e sette luci pure. Sui troni appaiono altre dieci figure incuppucciate, tra cui Xemnas, Ansem e Xigbar mentre lo stesso maestro Xehanort stava lentamente e finalmente tornando in vita. Riku guarda impotente ma viene soccorso da Topolino, che usa Stopza affinch\u00e9 possano portare via Sora. Purtroppo per loro, l'influenza oscura del maestro Xehanort permette al giovane s\u00e9 di resistere all'incantesimo e si scontra con Riku. Riku esce vittorioso dallo scontro ma l'effetto di Stopza svanisce ed il maestro Xehanort si \u00e8 riformato. Quest'ultimo rivela che l'Organizzazione XIII era stata fondata proprio con l'obiettivo di creare tredici contenitori per il suo cuore, anche se non tutti i membri erano risultati idonei allo scopo: tra i pochi eletti era figurato anche Roxas, ma dato che il Nessuno si era ricongiunto a Sora, quest'ultimo era divenuto automaticamente il tredicesimo corpo prescelto. Riku e Topolino confrontano Xehanort e quando l'anziano maestro si appresta a rendere Sora il suo tredicesimo contenitore, Riku e Topolino vengono immobilizzati rispettivamente da Ansem e Xemnas. I piani di Xehanort vengono sventati per il rotto della cuffia da Lea, che salva Sora ed in quest'occasione viene svelata un'altra delle tredici oscurit\u00e0: si tratta di Sa\u00efx (che Lea chiama comunque \"Isa\"), l'ex numero VII dell'Organizzazione e migliore amico di Lea nella vita da umano. Riku riesce a liberarsi dalla morsa di Ansem ma viene nuovamente catturato con Topolino dal Guardiano di Xehanort; i due vengono per\u00f2 salvati da Pippo e Paperino, in caduta libera grazie al Frammento di stella. I difensori della Luce riescono a recuperare il corpo dormiente di Sora e fuggire da quel mondo mentre il maestro Xehanort spiega che li aspetter\u00e0 l\u00e0 dove Luce e Oscurit\u00e0 si sono affrontate nel corso dei secoli, esortando Topolino a trovare le sue luci mancanti prima di svanire. Tornati alla Torre misteriosa, Riku si ripropone di entrare nel cuore di Sora per risvegliare l'amico. Al suo interno \u00e8 costretto ad affrontare la causa che lo costringeva in quel sonno eterno: un Incubo che possedeva la stessa armatura di Ventus, evocata proprio dal cuore di Ventus per proteggere Sora quando cadde in quel sonno. Una volta sconfitto, Riku viene trasportato nelle Isole del destino, dove incontra Roxas, Ventus e Xion, che gli pongono alcune domande riguardanti le sue paure e i suoi desideri. Infine arriva anche Ansem il Saggio, che gli spiega che adesso, avendo affrontato la creatura nel cuore dell'amico e aver risposto ai tre ragazzi, Sora si \u00e8 risvegliato. Gli rivela inoltre che per farsi scusare di tutto il dolore provocato, grazie a Namin\u00e9 aveva nascosto dentro Sora (durante il suo processo di recupero della memoria) delle informazioni per trovare coloro che furono perduti. Una volta tornato, Riku viene nominato Maestro del Keyblade da Yen Sid.\nDopo un po' di tempo dalla sua nomina, Riku viene inviato da Yen Sid a prendere un \"ospite\". Fatto ritorno alla Torre, si scopre che \"l'ospite\" \u00e8 Kairi, anche se Riku inizialmente non capisce ancora il perch\u00e9 di ci\u00f2.\nLo stregone quindi ricorda di come l'avvicinarsi dello scontro con Xehanort richieda l'adunata delle sette luci che possano contrastare le tredici oscurit\u00e0 e che sia giunto il tempo di ritrovare Aqua, Ventus e Terra; Topolino quindi racconta a lui e Kairi di come incontr\u00f2 Aqua nel Regno dell'Oscurit\u00e0. Finito il racconto, Riku si sente in colpa poich\u00e9 Aqua \u00e8 rimasta intrappolata nel Regno dell'Oscurit\u00e0 per salvarlo e chiede a Topolino perch\u00e9 non glie l'avesse mai detto. Topolino semplicemente d\u00e0 ragione a Riku e Yen Sid interviene asserendo che \u00e8 stato lui stesso a proibire a Topolino di parlarne con altri perch\u00e9 sapeva che lui o Sora si sarebbero tuffati a capofitto in un'avventura troppo grande per loro, ma adesso Riku \u00e8 pronto per poter affrontare i pericoli del Regno dell'Oscurit\u00e0 e con Topolino pu\u00f2 andare a salvare Aqua. Riku accetta e Kairi sottolinea come Riku sia diventato molto pi\u00f9 simile a Sora col tempo, Riku risponde che semplicemente gli \u00e8 pi\u00f9 facile seguire il proprio cuore. I tre quindi partono ognuno per la propria meta ma, prima che vadano, Riku e Topolino ricevono da Yen Sid nuovi speciali abiti che li proteggeranno dall'Oscurit\u00e0.\nAbilit\u00e0.\nRiku ha un cuore molto forte sin da quando era piccolo, tanto che Terra decide di passargli il potere del Keyblade. Inizialmente l'arma a lui destinata passa all'amico Sora poich\u00e9 l'arma, non trovando il suo custode, ha scelto la persona pi\u00f9 vicina idonea ad esserlo. Successivamente Riku (ormai dominato dall'Heartless di Xehanort, per\u00f2) genera un Keyblade dai cuori di sei delle sette Principesse del cuore, dotato del potere di manipolare i cuori della gente. In \"Kingdom Hearts\", Riku usa una spada chiamata Animofago che dopo gli eventi di \"Chain of Memories\" riesce a tramutare nel suo Keyblade: la Via per l'alba.\nInoltre, sia nel primo che nel secondo episodio di \"Kingdom Hearts\", Riku pu\u00f2 usare una vasta gamma di poteri oscuri, tra i quali l'utilizzo di uno scudo oscuro e di lanciare un dardo di Oscurit\u00e0. Riku per\u00f2, grazie alla sua lotta contro Ansem, \u00e8 un essere a met\u00e0 fra Luce ed Oscurit\u00e0, e per questo pu\u00f2 usare liberamente il suo potere oscuro anche per fini benefici senza intaccare il suo cuore. L'unica cosa trasfigurata dall'Oscurit\u00e0 \u00e8 infatti stato il suo corpo.\nArmi.\nRiku nel corso della saga impugna quattro diverse armi:"}
{"id": "1417665", "revid": "834", "url": "https://it.wikipedia.org/wiki?curid=1417665", "title": "Usbeco", "text": ""}
{"id": "1417666", "revid": "228587", "url": "https://it.wikipedia.org/wiki?curid=1417666", "title": "Ezo", "text": ""}
{"id": "1417667", "revid": "13618", "url": "https://it.wikipedia.org/wiki?curid=1417667", "title": "Naginatado", "text": ""}
{"id": "1417670", "revid": "13833", "url": "https://it.wikipedia.org/wiki?curid=1417670", "title": "Medjugorie", "text": ""}
{"id": "1417673", "revid": "57342", "url": "https://it.wikipedia.org/wiki?curid=1417673", "title": "David Ayer", "text": "Biografia.\nNato nell'Illinois, poco pi\u00f9 che adolescente viene cacciato di casa dai genitori, trova ospitalit\u00e0 da un cugino a Los Angeles, qui vive a stretto contatto con la vita delle strade periferiche della citt\u00e0, che sar\u00e0 in seguito fonte di ispirazione per il suo lavoro.\nDopo aver trascorso il servizio militare su un sottomarino del US Navy, debutta alla sceneggiatura nel 2000 portando la sua esperienza militare per il film \"U-571\". Nel 2001 scrive la sua prima sceneggiatura solista per \"Training Day\" di Antoine Fuqua. Dopo aver scritto \"S.W.A.T. - Squadra speciale anticrimine\" nel 2006 scrive e dirige un semi-biografico, \"Harsh Times - I giorni dell'odio\".\nPer il 2008 realizza il suo secondo film come regista, \"La notte non aspetta\" con Keanu Reeves.\nNel 2016 scrive e dirige il film DC Comics \" Suicide Squad\"."}
{"id": "1417675", "revid": "36426", "url": "https://it.wikipedia.org/wiki?curid=1417675", "title": "Catellini", "text": ""}
{"id": "1417678", "revid": "36426", "url": "https://it.wikipedia.org/wiki?curid=1417678", "title": "Da Castiglione", "text": ""}
{"id": "1417683", "revid": "2048388", "url": "https://it.wikipedia.org/wiki?curid=1417683", "title": "AFC Futsal Championship 2002", "text": "Il quarto Asian Futsal Championship, disputato nel 2002 a Giacarta in Indonesia al \"Istora Senayan Hall\" dal 22 ottobre al 30 ottobre, viene considerato il quarto campionato continentale asiatico per formazioni nazionali di calcio a 5.\nLe quindici nazionali presenti (eguagliato il record della precedente manifestazione) vennero divise in tre gironi da cinque squadre, con la qualificazione delle prime due, pi\u00f9 le due migliori terze. La rinuncia alla manifestazione della nazionale del Turkmenistan, alla prima partecipazione, lasci\u00f2 orfano il Girone B che rimase da quattro formazioni. Parteciparono inoltre per la prima volta a una fase finale le nazionali di Bahrein, Brunei, Cina ed Indonesia. Delle quattordici nazionali asiatiche, vanno segnalati sicuramente i campioni in carica dell'Iran che ribadirono nuovamente la propria egemonia sul continente asiatico, la formazione mediorientale vinse cos\u00ec il suo quarto titolo in quattro edizioni, battendo in finale il Giappone (al suo primo atto conclusivo) per 6-0."}
{"id": "1417685", "revid": "1776051", "url": "https://it.wikipedia.org/wiki?curid=1417685", "title": "Parva", "text": "Parva \u00e8 un comune della Romania di 2.747 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nSul territorio comunale si trovava un'importante miniera di caolino; il giacimento era conosciuto e sfruttato fin dal XIX secolo, ma la miniera \u00e8 stata chiusa nei primi anni novanta.\nIl monumento pi\u00f9 importante del comune \u00e8 il Monastero dei SS. Apostoli Pietro e Paolo (\"M\u0103n\u0103stirea Sfin\u021bii Apostoli Petru \u0219i Pavel\"), situato al confine tra i comuni di Parva e Rebra."}
{"id": "1417686", "revid": "827882", "url": "https://it.wikipedia.org/wiki?curid=1417686", "title": "The professor", "text": ""}
{"id": "1417688", "revid": "168123", "url": "https://it.wikipedia.org/wiki?curid=1417688", "title": "Commedia sentimentale", "text": "La commedia sentimentale, affine per molti aspetti alla commedia giocosa (termine spesso utilizzato come sinonimo), \u00e8 una tipologia di commedia in cui ad una trama di argomento amoroso sono mescolati elementi propri del genere umoristico e brillante, quali equivoci, allontanamenti e riappacificazioni, camuffamenti o scambi di persona.\nTale schema narrativo, in origine applicato alla drammaturgia e presente nelle commedie teatrali di tutti i tempi, \u00e8 spesso alla base di sceneggiature cinematografiche, incentrate su storie d'amore. \nLa trama di base di una commedia romantica coinvolge due persone, che si incontrano . perch\u00e9 credono di non piacersi, perch\u00e9 uno di loro ha gi\u00e0 un partner, o per pressioni sociali. Tuttavia, gli sceneggiatori lasciano evidenti indizi che suggeriscono che i personaggi sono, in effetti, attratti gli uni dagli altri, o che la loro potrebbe essere una buona unione.\nMentre i due sono separati, uno o entrambi gli individui si rendono poi conto che essi sono \"perfetti\" l'uno per l'altro, o che sono innamorati l'uno dell'altro. In seguito, poich\u00e9 uno dei due compie alcuni spettacolari sforzi per trovare l'altro e dichiarare il proprio amore, oppure a causa di un sorprendente casuale incontro, i due si incontrano di nuovo. Poi, magari con qualche attrito o con imbarazzo, dichiarano il proprio amore per l'altro e il film finisce felicemente.\nCi sono molte varianti di questa trama di base. A volte, invece di far finire i due personaggi l'uno tra le braccia dell'altro, si forma un altro amore corrisposto tra uno dei personaggi principali e di un personaggio secondario (come in \"Il matrimonio del mio migliore amico\"). In alternativa, il film pu\u00f2 essere una riflessione sull'impossibilit\u00e0 di amare, come nel film di Woody Allen \"Io e Annie\". Il formato di base di una commedia romantica film pu\u00f2 essere trovato in fonti molto precedenti, come nelle commedie \"Molto rumore per nulla\"."}
{"id": "1417689", "revid": "2196166", "url": "https://it.wikipedia.org/wiki?curid=1417689", "title": "Chiesa abbaziale di Santa Maria Laach", "text": "La chiesa abbaziale di Santa Maria Laach (in tedesco: \"Abtei Maria Laach\") \u00e8 una chiesa fa parte di un'abbazia benedettina situata sulla riva sudoccidentale del Laacher See vicino Andernach, nella regione di Eifel della Renania-Palatinato, in Germania. Per quasi 770 anni l'abbazia rimase conosciuta semplicemente come abbazia di Laach, prima che i gesuiti, nel 1862, vi aggiungessero il nome di Maria.\nNel 1926 \u00e8 stata insignita del titolo di basilica minore.\nStoria.\nLa fondazione e il medioevo.\nNel 1093 l'abbazia venne fondata come prioria dell'abbazia di Affligem (situata oggi in Belgio) dal primo conte palatino del Reno Enrico II di Laach e sua moglie Adelaide di Weimar-Orlam\u00fcnde, vedova di Adalberto II di Ballenstedt e di Ermanno II di Lotaringia. L'abbazia divenne indipendente nel 1127, sotto il suo primo abate, Gilberto. Ermanno, che aveva fondato anche la stessa Affligem, era un personaggio che promuoveva la riforma cluniacense.\nDurante il XII secolo l'abbazia divenne un interessante centro di studio, e con gli abati Alberto (1199-1217) e Teoderico II (1256-1295) l'edificio della chiesa abbaziale venne completato.\nAl pari di altre abbazie tedesche, Santa Maria Laach decadde nel XIV e XV secolo, prima di entrare nella sfera di influenza della Bursfelder Kongregation. Risalgono a questo periodo i contributi di figure come Jakob Siberti, Tilman di Bonn, Benedetto di Munstereifel e il priore Johannes Butzbach. Politicamente entr\u00f2 a far parte dell'elettorato di Treviri in unione personale col principe arcivescovo di Treviri. \nLa secolarizzazione e i gesuiti.\nL'abbazia venne secolarizzata nel 1802. Nel 1863 l'edificio venne acquistato dalla Compagnia del Ges\u00f9, che vi stabil\u00ec una scuola per fanciulli e un centro di approfondimento per studiosi. I gesuiti furono obbligati ad andarsene durante il \"Kulturkampf\" nel 1892.\nLa chiesa sub\u00ec notevoli danni strutturali a seguito della riduzione del livello del lago nel XIX secolo e dei conseguenti cedimenti nell'assetto idrogeologico della zona. Venne restaurata all'incirca nel 1830, poi di nuovo nel 1885 dopo un incendio, e negli anni trenta del Novecento.\nLa rifondazione benedettina.\nI benedettini, della Congregazione beuronese, tornarono nel convento nel 1892 e l'anno successivo riprendeva il titolo di abbazia. La chiesa, all'epoca in territorio appartenente alla Prussia, venne inaugurata nel 1897 dal kaiser Guglielmo II. Nella prima met\u00e0 del XX secolo Laach ebbe un ruolo di preminenza nel Liturgische Bewegung (movimento liturgico).\nRelazione controversa con il regime nazista.\nL'abbazia di Santa Maria Laach fu utilizzata dal regime nazista tra il 1933 e il 1945. Quando Heinrich B\u00f6ll scriveva \"Biliardo alle nove e mezzo\" (\"Billard um halb zehn\") citando un monastero benedettino pare che pensasse proprio a Laach. Questi collegamenti sono stati oggetto di studi recenti.\nDescrizione.\nCaposaldo dell'architettura romanica in Germania, nonostante il lungo arco di tempo della costruzione, l'aspetto dell'edificio si presenta unitario e caratterizzato da un complesso accostamento di volumi differenti. La parte centrale \u00e8 racchiusa dalla zona monumentale del transetto e dal \"Westwerk\", entrambi affiancati da due torri (da un lato a base quadrata, dall'altro rotonda); inoltre all'incrocio del transetto con la navata si erge un corpo ottagonale, mentre il \"Westwerk\" \u00e8 dominato da una robusta torre centrale a volumi parallelepipedali sovrapposti, culminante con un tetto a spioventi, che segna il punto pi\u00f9 alto della basilica. Le pareti esterne sono movimentale da lesene in pietra pi\u00f9 scura ed archetti pensili.\nLa caratteristica principale di questa chiesa \u00e8 che le strutture portanti sia all'esterno che all'interno sono in pietra lavica scura, mentre le pareti e tutto il resto sono in arenaria giallo ocra.\nIl risultato \u00e8 di una struttura giallo ocra con semicolonne, costoloni e archetti ornamentali scuri, molto ben evidenziati e sottolineati che sembrano un ricamo continuo lungo tutta la struttura. Inoltre, tutti i ricami a sbalzo in pietra scura, le arcate cieche e i capitelli sono sottolineati con un filo di pittura rossa e gialla all'esterno e rossa, gialla e azzurra all'interno, che accentua l'effetto ricamo.\nLa navata centrale non rispetta il sistema obbligato \u2013 siamo lontani da Spira -, una campata per ciascun arco della navata, cos\u00ec come per le navate laterali. Volte a vela e senza costoloni, come a Spira. Pilastri con semicolonne che portano, all'attacco dei costoloni, capitelli, anch'essi sottolineati con colorazioni vivaci. Anche gli attacchi dei pilastri alle arcate portano delicati cornicioni, anch'essi colorati.\nAnche la cripta \u00e8 in doppio colore grigio scuro e ocra. Qui i capitelli sono semplici cubi smussati, dipinti con i colori delle navate.\nLa chiesa ha due absidi ai lati estremi della navata, entrambe semicircolari con mosaici di epoca successiva, sulla volta dell'abside orientale. \nLa chiesa custodisce il sarcofago di Enrico II, sormontato da statua lignea con viso di giovinetto, del 1270. \nPrezioso \u00e8 l'altare maggiore dell'epoca.\nIl portale d'ingresso, sul lato ovest, \u00e8 riccamente ricamato e sottolineato con i colori tipici della chiesa. I preziosi capitelli delle colonnine, di ottima fattura, sono realizzati con motivi floreali, animali o con figure umane. Un atrio con colonne binate, con al centro una fontana retta da leoni, che ricorda l'Alhambra di Granada, precede l'ingresso alla chiesa. L'accesso all'interno della chiesa \u00e8 da un lato dell'abside occidentale.\nUn complesso di sei torri svetta sulla chiesa, quattro scalarie ai lati delle navate, cilindriche ad ovest e quadrate ad est. La torre all'incrocio del transetto occidentale con la navata \u00e8 quadrata; quella sulla crociera orientale \u00e8 ottagonale. Entrambe sono del tipo chiuso, non illuminano all'interno. Il tutto arricchito con un trionfo di archi ciechi, semicolonne ed archetti ornamentali di colore scuro con pitture rosse."}
{"id": "1417690", "revid": "1543377", "url": "https://it.wikipedia.org/wiki?curid=1417690", "title": "Mamata Banerjee", "text": "Votata come il politico indiano pi\u00f9 onesto, Banerjee ha iniziato l'attivit\u00e0 politica negli anni settanta nelle file del Partito del Congresso Indiano, diventandone parlamentare nazionale nel 1984. Dal 1991 al 1993 \u00e8 stata ministro dello Sport e degli affari giovanili, ministro di per lo Sviluppo delle risorse umane e ministro delle Donne e dello sviluppo del bambino, durante il governo di P. V. Narasimha Rao. Successivamente, \u00e8 stata due volte anche ministro delle Ferrovie. La rivista TIME ha incluso Banerjee nella lista delle 100 persone pi\u00f9 influenti del mondo. Bloomberg l'ha inserita tra i 10 policymaker pi\u00f9 influenti al mondo.\nNel 1997 \u00e8 uscita dal Partito del Congresso fondando una propria formazione, chiamata All India Trinamool Congress, oggi nota semplicemente con il nome di Trinamool Congress.\nIn pochi mesi il Trinamool \u00e8 diventato il principale partito di opposizione del Bengala Occidentale, contrastando la politica di Buddhadeb Bhattacharjee e del Partito Comunista d'India (Marxista).\nNel 2007 Mamata Banerjee ha iniziato una durissima campagna a favore dei contadini costretti a lasciare le loro terre per la costruzione dei nuovi impianti industriali a Nandigram e a Singur (in quest'ultima localit\u00e0 il progetto vede coinvolta anche l'italiana FIAT).\nNelle elezioni del 2011 il Trinamool Congress di Mamata Banerjee, in alleanza con il SUCI e con l'INC (Indian National Congress), ha conquistato la maggioranza dei seggi al Parlamento di Calcutta. L'alleanza di centro-destra ha sbaragliato l'Alleanza di sinistra (si trattava della pi\u00f9 longeva Giunta di governo al mondo guidata da un partito dichiaratamente comunista, ma democratico) conquistando 227 seggi complessivi, dei quali rispettivamente 184 ottenuti dal partito di Mamata Banerjee, 42 dall'INC e solo 1 dal SUCI. Mamata Banerjee ha giurato come Primo Ministro del Bengala Occidentale il 20 maggio 2011. \u00c8 la prima donna ad essere Primo Ministro del Bengala Occidentale. Una delle sue prime decisioni come Capo del Governo \u00e8 stata quella di restituire la propriet\u00e0 di 400 acri di terra ai coltivatori del Singur che ne erano stati espropriati dal precedente governo per creare delle zone economiche speciali.\nNel marzo 2016, \u00e8 stata rieletta per un secondo mandato come Primo Ministro del Bengala Occidentale."}
{"id": "1417698", "revid": "1632387", "url": "https://it.wikipedia.org/wiki?curid=1417698", "title": "Google (azienda)", "text": "Google LLC \u00e8 un'azienda statunitense che offre servizi online, con quartier generale a Mountain View in California, nel cosiddetto Googleplex. Tra la grande quantit\u00e0 di prodotti o servizi offerti troviamo il motore di ricerca Google, il sistema operativo Android, il sistema operativo Chrome OS e servizi web quali YouTube, Gmail, Play Store, Google Maps e molti altri.\n\u00c8 una delle pi\u00f9 importanti aziende informatiche statunitensi, nonch\u00e9 una delle pi\u00f9 grandi aziende a livello globale con capitalizzazione azionaria di pi\u00f9 di un bilione di dollari (mille miliardi di dollari). Possiede oltre 70 uffici in 50 paesi e ha alle proprie dipendenze 135.301 persone.\nAl momento \u00e8 gestita con capitali privati dove i maggiori detentori di quote sono Kleiner Perkins Caufield &amp; Byers and Sequoia Capital. A seguito di una ristrutturazione interna, dal 5 ottobre 2015 Google \u00e8 una controllata della holding \"Alphabet\".\nStoria.\nLarry Page e Sergey Brin, studenti dell'Universit\u00e0 di Stanford, dopo aver sviluppato la teoria secondo cui un motore di ricerca basato sullo sfruttamento delle relazioni esistenti tra siti web avrebbe prodotto risultati migliori rispetto alle tecniche empiriche usate precedentemente, fondarono l'azienda il 27 settembre 1998. Convinti che le pagine citate con un maggior numero di link fossero le pi\u00f9 importanti e meritevoli, decisero di approfondire la loro teoria all'interno dei loro studi e posero le basi per il loro motore di ricerca.\nNell'ottobre 2003, discutendo una possibile offerta pubblica iniziale la societ\u00e0 fu contattata da Microsoft a proposito di un possibile accordo o di una fusione; Google rifiut\u00f2 l'offerta.\nNel gennaio 2004 \u00e8 stata annunciata l'affidamento a Morgan Stanley e Goldman Sachs Group della gestione dell'offerta pubblica iniziale, che ha raggiunto il primo giorno circa i 2 miliardi di dollari americani (19,6 milioni di azioni a circa 100 dollari l'una); la quotazione ha iniziato subito a salire, raggiungendo a novembre 2004 i 200 dollari per azione.\nIl 10 ottobre 2006, Google ha rilevato il portale per video amatoriali YouTube, vero fenomeno di massa tra i giovani per la facilit\u00e0 di condivisione di video amatoriali con circa 20 milioni di visitatori al mese, per la cifra di 1,65 miliardi di dollari. Scelta che si \u00e8 rivelata vincente perch\u00e9 nel 2019, YouTube ha generato 15,5 miliardi di dollari e nel primo quarto del 2020 la cifra record di 4,04 miliardi di dollari. \nA novembre 2007 l'azione oscilla intorno ai 700 dollari. Il 23 gennaio 2008 Google perde circa il 10% in Borsa a Wall Street, e quindi brucia 16,3 miliardi di dollari. La perdita \u00e8 dovuta alle indicazioni non proprio positive degli analisti UBS, secondo cui il tasso di crescita del titolo dovrebbe segnare nel quarto trimestre un brusco rallentamento rispetto al precedente trimestre.\nNel secondo trimestre del 2011, il suo primo sistema operativo open source, denominato Google Chrome OS, verr\u00e0 pubblicato e sar\u00e0 destinato almeno inizialmente al mercato dei netbook, per passare solo successivamente all'installazione su alcuni pc e tablet.\nIl 15 agosto 2011 Google ha acquisito Motorola Mobility per 12,5 miliardi di dollari. Quest'importante acquisizione strategica ha rafforzato il portfolio di brevetti dell'azienda, oltre a garantire in futuro la possibilit\u00e0 di produrre i propri dispositivi anzich\u00e9 limitarsi alla progettazione del solo sistema operativo.\nTuttavia, il 29 gennaio 2014 Google annuncia che, pur mantenendo gran parte dei brevetti, vender\u00e0 Motorola Mobility a Lenovo.\nIl 18 ottobre 2013 il valore delle azioni Google sale del 13,8%, superando per la prima volta il valore di 1000$ per azione.\nNel maggio 2014 secondo la Millward Brown Optimor, il marchio Google risulta essere quello di maggior valore a livello globale: 159 miliardi di dollari, il 40% in pi\u00f9 dal 2007, risultato che relega Apple al secondo posto con un valore di 148 miliardi di dollari.\nRiorganizzazione societaria.\nIl 10 agosto 2015, tramite una lettera pubblicata dal cofondatore dell'azienda Larry Page, viene dato l'annuncio di una nuova organizzazione societaria: Google, insieme ad altre societ\u00e0 minori, entrer\u00e0 a far parte della costituenda holding \"Alphabet Inc.\", del quale lo stesso Page ricoprir\u00e0 la carica di CEO. La carica di nuovo CEO di Google invece spetter\u00e0, sempre secondo quanto dichiarato, a Sundar Pichai.\nAcquisizioni da parte di Google.\nDal 2001 Google ha acquistato oltre 160 aziende, provenienti dai pi\u00f9 svariati settori, per poi essere integrate in Google, o lasciate almeno in parte indipendenti. A inizio 2011 acquisisce la societ\u00e0 Ita Software, specializzata nei dati sui prezzi dei voli aerei con un investimento di 700 milioni di dollari (all'epoca il terzo pi\u00f9 oneroso investimento dopo Double Click e YouTube). Dopo neanche 6 mesi nel settembre 2011 nasce Flight Search, un motore di ricerca che punta a prendere posizione anche nel settore viaggi dove Bing - il motore di ricerca della Microsoft - aveva acquisito quote di mercato nella ricerca on-line delle tariffe aeree.\nServizi offerti.\nTra i principali servizi offerti da Google vi sono:\nLoghi.\nNei primi anni di vita di Google, Sergey Brin, fondatore di Google assieme a Larry Page ha creato una versione del logo aiutandosi con il software libero di fotoritocco GIMP.\nProgetti e attivit\u00e0.\nProgetti speciali come Google X, Project Loon o Calico, precedentemente sotto il controllo di Google, sono ora progetti di societ\u00e0 controllate dalla holding Alphabet.\nChromecast.\nChromecast \u00e8 un adattatore che collegandosi al televisore permette di visualizzare in streaming i contenuti prelevati in rete; il dispositivo adotta il sistema operativo Chrome OS, prodotto dalla stessa Google.\nCircuito pubblicitario.\nGoogle gestisce un circuito pubblicitario online, che permette ad inserzionisti di promuovere i loro servizi e a proprietari di siti web (\"i publishers\") di generare entrate monetarie pubblicando annunci pubblicitari sui loro siti. Gli inserzionisti possono pubblicare annunci pubblicitari negli spazi sponsorizzati delle pagine del motore di ricerca Google e nei siti web dei publishers Google tramite il servizio Google AdWords. I proprietari di siti web possono generare introiti dalle pubblicit\u00e0 tramite il servizio Google AdSense. Entrambi i servizi sono tutelati da norme pubblicitarie che mirano a tutelare la qualit\u00e0 del circuito pubblicitario e gli interessi di inserzionisti, publishers e consumatori.\nGoogle Camps.\nOgni anno Google organizza i \"Google Camps\", ossia dei meeting esclusivi dove si discute di attualit\u00e0 e dei vari temi che riguardano l'evoluzione del mondo e della societ\u00e0. Negli ultimi anni Google ha scelto la Sicilia, Agrigento e Sciacca in particolare nel 2015 e nel 2016. Nel 2015 il cantante Jovanotti ha dichiarato durante un incontro presso l'Universit\u00e0 di Firenze di aver partecipato al meeting, che era a porte chiuse, i cui invitati erano premi Nobel e amministratori di multinazionali. Nell'incontro, dove non c'era nessun politico, si discuteva delle sorti del mondo e si prendevano delle decisioni che verranno poi attuate.\nGoogle Culture.\nGoogle \u00e8 nota per segnalare una vera e propria caratteristica presente all'interno dell'azienda, che prende il nome di Google Culture. Attraverso questa parola si intende segnalare lo spirito collaborativo tra i dipendenti che, nonostante la gerarchia aziendale, si riconoscono parimenti importanti per il successo di Google. Inoltre questa parola descrive anche l'importanza della socializzazione, dell'espressione di libere opinioni e dello scambio di idee, che Google riassume nell'espressione \"atmosfera da piccola azienda\". Infine, tramite la parola \"Google Culture\", l'azienda vuole anche definire l'assenza di discriminazione sul lavoro, la valorizzazione della meritocrazia e della competenza, e la diffusione di varie lingue tra i dipendenti, la quale risulta in un team dinamico che rispecchia il pubblico globale servito da Google.\nGoogle Goggles.\nGoogle Goggles \u00e8 un'applicazione che riconosce gli oggetti fotografandoli e cercandone corrispettivi in rete. Per\u00f2 questa applicazione si pu\u00f2 utilizzare solo con i cellulari di sistema Android e iOS. Attualmente il sistema \u00e8 in grado di identificare varie etichette e luoghi di interesse, che consente agli utenti di conoscere tali elementi senza bisogno di una ricerca basata su testo. Il sistema \u00e8 in grado di identificare prodotti di codici a barre o etichette che consentono agli utenti di cercare i prodotti e prezzi simili. A partire da agosto 2012, la versione corrente di Google Goggles \u00e8 1.9, che aggiunge diverse nuove funzionalit\u00e0 e migliora sia la qualit\u00e0 che la facilit\u00e0 d'uso.\nGoogle Glass.\nDurante il mese di febbraio 2013 ha creato la pagina web www.google.com/glass per mostrare al pubblico con le potenzialit\u00e0 di un nuovo prodotto in stato di sviluppo, Google Glass.\nGoogle Shoes.\nDurante l'evento SXSW 2013, tenutosi a marzo, Google ha presentato delle speciali scarpe tecnologiche in grado di comunicare con smartphone e altri dispositivi. Le scarpe (chiamate anche Google Sneaks o semplicemente Sneakers) sfruttano appieno la potenza del Bluetooth ma integrano anche diversi sensori, come ad esempio l'accelerometro.\nProgramma di riconoscimento vulnerabilit\u00e0.\nGoogle ha da sempre dedicato particolare attenzione alla sicurezza dei suoi prodotti. Esiste un vero e proprio Google Security Team, che si occupa anche di gestire il cosiddetto \"programma di riconoscimento vulnerabilit\u00e0\". Tramite il programma di riconoscimento vulnerabilit\u00e0 chiunque pu\u00f2 segnalare eventuali falle di sicurezza trovate sui siti web della piattaforma Google. Le segnalazioni vengono analizzate da un membro del Google Security Team e, se ritenute adeguate, producono l'assegnazione di un premio pecuniario al ricercatore di sicurezza e, a sua discrezione, l'inserimento nella Google Hall of Fame.\nControversie.\nLe possibili ingerenze nella privacy.\nAlcune funzionalit\u00e0 dei software Google presentano dei problemi rispetto alle leggi nazionali sulla privacy:\nA partire dal 22 gennaio 2019, Google ha trasferito la responsabilit\u00e0 sui dati dalla sede californiana a Google Irlanda. La privacy degli utenti europei viene in questo modo regolata dalla direttiva GDPR, compresi le procedure e i diritti di accesso da parte delle autorit\u00e0 pubbliche ai profili personali degli utenti europei.\nElusione fiscale.\nL'azienda \u00e8 stata ripresa diverse volte perch\u00e9 grazie a manovre di ingegneria fiscale paga poche tasse sia in Italia che in altri Paesi.\nAltre modalit\u00e0 di elusione riguardano l'utilizzo di intermediari come Lionbridge che operano in Italia senza averne sede n\u00e9 legale n\u00e9 fiscale.\nLa concorrenza in Europa.\nIl 27 giugno 2017, la Commissione europea ha confermato la sanzione record di 2,45 miliardi di euro per abuso di posizione dominante, inflitta dall'autorit\u00e0 antitrust alla casa madre per aver favorito con Google Shopping\n\u00abi propri servizi nei suoi risultati di ricerca, declassando quelli dei suoi concorrenti\u00bb. Google ha presentato appello contro una delle sanzioni pi\u00f9 alte mai comminate per violazioni del diritto concorrenziale dell'Unione.\nA luglio 2018, l'autorit\u00e0 Antitrust \u00e8 nuovamente intervenuta con una multa di 4,3 miliardi in merito agli accordi commerciali presi da Google con i produttori e gli operatori telefonici per l'installazione dei suoi servizi sul suo sistema operativo Android.\nSlogan.\nFin dalla sua fondazione, la missione aziendale di Google \u00e8 \"organizzare le informazioni nel mondo e renderle universalmente accessibili e utili\". Il codice di condotta includeva la frase \"\"Don't be evil\" (non essere cattivo/cattiva), che era considerata lo slogan non ufficiale dell'azienda. Nel 2015 tale motto \u00e8 stato sostituito da \"Do the right thing\" (fai la cosa giusta) nel codice di condotta di Alphabet e nel 2018 il motto \u00e8 stato rimosso silenziosamente dalle clausole del codice di condotta di Google, lasciando un riferimento ad esso solo nell'ultimo paragrafo."}
{"id": "1417699", "revid": "767487", "url": "https://it.wikipedia.org/wiki?curid=1417699", "title": "Petru Rare\u0219 (Bistri\u021ba-N\u0103s\u0103ud)", "text": "Petru Rare\u0219 \u00e8 un comune della Romania di 3.710 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Ba\u021ba e Reteag.\nIl comune trae il proprio nome dal voivoda Petru IV Rare\u0219, figlio naturale di \u0218tefan cel Mare, che regn\u00f2 sul Principato di Moldavia del XVI secolo."}
{"id": "1417700", "revid": "466539", "url": "https://it.wikipedia.org/wiki?curid=1417700", "title": "Irene Miracle", "text": "Biografia.\nLa sua prima apparizione nel mondo del cinema fu nel film italiano \"L'ultimo treno della notte\" del 1975. Il successo lo ottenne per\u00f2 con \"Fuga di mezzanotte\", film diretto da Alan Parker nel 1978, per il quale vinse anche un Golden Globe. Un altro ruolo importante lo interpret\u00f2 nel film \"Inferno\" di Dario Argento. In seguito ha iniziato a lavorare per programmi televisivi americani e film a basso budget, spesso utilizzando il nome di \"Klara Irene Miracle\"."}
{"id": "1417701", "revid": "14691", "url": "https://it.wikipedia.org/wiki?curid=1417701", "title": "Hold your Fire", "text": ""}
{"id": "1417702", "revid": "11955388", "url": "https://it.wikipedia.org/wiki?curid=1417702", "title": "Klara Irene Miracle", "text": ""}
{"id": "1417710", "revid": "133248", "url": "https://it.wikipedia.org/wiki?curid=1417710", "title": "Petru Rares", "text": ""}
{"id": "1417712", "revid": "1305772", "url": "https://it.wikipedia.org/wiki?curid=1417712", "title": "Ossido di titanio", "text": "Esistono tre ossidi di titanio:\nL'ossido di titanio(IV) \u00e8 di gran lunga il pi\u00f9 importante dei tre."}
{"id": "1417713", "revid": "1564499", "url": "https://it.wikipedia.org/wiki?curid=1417713", "title": "Ferrovia Torino-Milano (alta velocit\u00e0)", "text": "La ferrovia ad alta velocit\u00e0 Torino-Milano \u00e8 una linea ferroviaria italiana, di propriet\u00e0 di Rete Ferroviaria Italiana, che collega le citt\u00e0 di Torino e Milano e che \u00e8 dotata degli standard ferroviari dell'Alta Velocit\u00e0 (AV) e dell'Alta Capacit\u00e0 (AC) per la maggior parte del suo percorso.\nSi affianca alla linea ferroviaria Torino-Milano, quest'ultima ribattezzata da Rete Ferroviaria Italiana come \"Linea Storica\".\nLa linea \u00e8 parte dell'Asse ferroviario 6 della Rete ferroviaria convenzionale trans-europea TEN-T.\nStoria.\nI lavori di costruzione sono iniziati nel 2002.\nL'apertura al traffico ferroviario della tratta tra Torino e Novara \u00e8 avvenuta il 7 febbraio 2006 mentre la sua inaugurazione ufficiale si \u00e8 tenuta tre giorni dopo in occasione dei XX Giochi olimpici invernali.\nSu tale tratta, alle ore 17:35 del 25 maggio 2006 il convoglio diagnostico sperimentale ETR 500-Y2 RFI di RFI S.p.A. ha raggiunto alla progressiva chilometrica 59 i , battendo cos\u00ec il precedente primato italiano di un rotabile nazionale di , stabilito nell'autunno 2005 dall'ETR 500 politensione n. 31 alla progressiva chilometrica 61 in direzione sud (corrispondente all'altezza del Posto di Movimento di Anagni) della linea AV/AC Roma-Napoli.\nNel corso del 2009 \u00e8 stato infine completato il tronco mancante fra il Bivio Novara Ovest e la stazione di Milano Certosa. In particolare, il pre-esercizio, necessario per sperimentare il funzionamento della linea in condizioni critiche, ha avuto avvio il 1\u00ba settembre. Valutata la bont\u00e0 dei risultati ottenuti, l'esercizio commerciale \u00e8 stato aperto in due momenti: il 28 settembre, per il tratto tra Milano Certosa e il Posto di Movimento di Rho Fiera, e il 6 novembre, tra quest'ultima localit\u00e0 ferroviaria e il Bivio Novara Ovest.\nLa linea \u00e8 stata inaugurata ufficialmente il 5 dicembre 2009.\n\u00c8 impiegata dai treni Frecciarossa di Trenitalia e dai treni AV Italo di NTV.\nCaratteristiche.\nConsiderazioni generali.\nIl tracciato con caratteristiche dell'Alta Velocit\u00e0 e dell'Alta capacit\u00e0, tra l'ex Bivio Stura, nel territorio di Settimo Torinese, e la stazione di Milano Certosa, \u00e8 lungo 126 chilometri di cui 99 chilometri in territorio piemontese e 27 chilometri in quello lombardo. Il resto del tracciato, fra Torino Porta Nuova e Torino Stura e fra Milano Certosa e la stazione di Milano Centrale, \u00e8 in comune col doppio binario della Linea Storica.\nLa linea attraversa il territorio di quarantuno comuni. La conformazione pianeggiante del territorio ha permesso che il tracciato si sviluppasse per l'80% (circa 100 chilometri) a livello del terreno, con alcuni limitati tratti in trincea, per il 15% (circa venti chilometri) in viadotto e solo per il 5% (poco pi\u00f9 di cinque chilometri) in galleria artificiale. Tra le opere pi\u00f9 importanti il viadotto di Santhi\u00e0, lungo 3,8 chilometri, e la galleria artificiale di Rondissone, lunga 1688 metri.\nLa tratta viene percorsa in circa 50 minuti tra Torino Porta Susa e Milano Centrale, 45 minuti in meno dell'Eurocity 9248 \"Alessandro Manzoni\" che partendo da Torino Porta Susa effettua due fermate, Novara e Vercelli, percorrendo interamente la linea storica.\nArmamento e trazione.\nLa linea \u00e8 una ferrovia a doppio binario armata da rotaie Vignoles UNI 60 E 1 a scartamento ordinario da saldate elettricamente, con traverse in cemento armato precompresso da dal peso di distanziate di , interasse dei binari pari a cinque metri e attacco elastico Pandrol. La tensione di alimentazione \u00e8 a ~ dall'ex Bivio Stura alla stazione di Rho Fiera.\nI rimanenti tratti sono alimentati a CC.\nImpianto di segnalamento.\nIl sistema di distanziamento dei treni usa la tecnologia ERTMS/ETCS di Livello 2 (European Rail Traffic Management System\"/European Train Control System\"), scelto per garantire l'interoperabilit\u00e0 tra le linee europee. L'ETCS L2 prevede linee senza segnali luminosi convenzionali (come sulla rete storica), ma segnali formati da tavole speciali ad alta rifrangenza e una autorizzazione al movimento garantita dalla trasmissione continua in cabina di guida sullo stato della via tramite collegamento radio GSM-R (Global System Mobile - Railway).\nCosti.\nNel 2007, \"Il Sole 24 ore\" ha effettuato un confronto tra il progetto della Torino-Milano con un'analoga linea ferroviaria costruita nello stesso periodo in Francia: la LGV Est europ\u00e9enne. Il confronto ha evidenziato che i costi della linea ferroviaria ad Alta velocit\u00e0 e ad Alta capacit\u00e0 tra il capoluogo piemontese e Novara ammontano a circa 62,4 milioni di euro per chilometro contro i circa 16,6 di quella francese. Per quest'ultima, le stime pi\u00f9 recenti (2007) valutano la spesa in circa 5 miliardi di euro per 300 chilometri di percorso mentre TAV S.p.A. dichiara per la linea italiana un costo complessivo dell'opera pari a 7,8 miliardi di euro.\nLa tratta Novara-Milano, sempre secondo le valutazioni di TAV S.p.A. riportate da \"Il Sole 24 Ore\", \u00e8 stimata avere un costo \"a finire\" ancora superiore, pari a circa 2,9 miliardi di euro per 39 chilometri di lunghezza, ossia 74 milioni di euro a chilometro."}
{"id": "1417714", "revid": "47337397", "url": "https://it.wikipedia.org/wiki?curid=1417714", "title": "Lazzaro pittore", "text": ""}
{"id": "1417715", "revid": "78273", "url": "https://it.wikipedia.org/wiki?curid=1417715", "title": "Cosmonauti", "text": ""}
{"id": "1417717", "revid": "122511463", "url": "https://it.wikipedia.org/wiki?curid=1417717", "title": "All India Trinamool Congress", "text": "Il Nationalist Trinamool Congress, noto semplicemente come Trinamool Congress, \u00e8 un partito politico dell'India.\nNato nel 2004 dalla fusione dell\"'All India Trinamool Congress\" con una fazione fuoriuscita dal \"Nationalist Congress Party\", \u00e8 radicato soprattutto nel Bengala Occidentale e a livello nazionale fa parte della coalizione del Bharatiya Janata Party.\nGli esponenti principali del Trinamool sono la leader dei contadini Mamata Banerjee e l'ex sindacalista Purno Agitok Sangma.\nNel Bengala Occidentale \u00e8 il maggior partito d'opposizione al governo locale guidato dal Partito Comunista d'India (Marxista) di Buddhadeb Bhattacharjee."}
{"id": "1417718", "revid": "666668", "url": "https://it.wikipedia.org/wiki?curid=1417718", "title": "CAF Futsal Championship 1996", "text": "Il primo CAF Futsal Championship, disputato nel 1996 a Il Cairo in Egitto dal 25 settembre al 30 settembre, viene considerato il primo campionato continentale africano per formazioni nazionali di calcio a 5.\nIl girone, composto da cinque formazioni, aveva il duplice scopo di eleggere la miglior formazione nazionale di calcio a 5 d'Africa e di stabilire contestualmente la nazionale avente diritto alla qualificazione al terzo FIFA Futsal World Championship in programma in Spagna. A farla da padrone nella breve manifestazione (6 giorni) fu l'Egitto padrone di casa che dopo il pareggio della gara inaugurale con lo Zimbabwe, con tre vittorie a fila vinse il girone laureandosi primo campione continentale africano e qualificandosi ai mondiali."}
{"id": "1417719", "revid": "26891", "url": "https://it.wikipedia.org/wiki?curid=1417719", "title": "Lord Rayden", "text": ""}
{"id": "1417727", "revid": "117924077", "url": "https://it.wikipedia.org/wiki?curid=1417727", "title": "Antenna Uno (Palermo)", "text": "Antenna Uno \u00e8 un canale televisivo locale palermitano.\nStoria.\nInaugurata il 6 febbraio 1989, nasce come emittente commerciale in ambito locale. Il suo nome \u00e8 legato al proseguimento della vecchia radio locale chiamata Radio Arenella che ebbe i suoi primi \"vagiti\" proprio nel quartiere dell'emittente in questione.\nLa sua prima sede era in Via Papa Sergio 15 nella zona dell'Arenella, noto quartiere palermitano che si affaccia sul mare e in vicinanza con il noto Hotel Villa Igiea; dopo pochi anni essa si sposta nei locali siti in Via Alberto Rallo 8.\nIl 3 giugno del 2002 l'emittente viene rilevata dalla bagherese R. &amp; T., spostandosi nella nuova sede operativa di Via Francesco Guardione 3 sempre a Palermo."}
{"id": "1417728", "revid": "70647", "url": "https://it.wikipedia.org/wiki?curid=1417728", "title": "Insurrezione nazionale slovacca", "text": "L'insurrezione nazionale slovacca (in slovacco: \"Slovensk\u00e9 n\u00e1rodn\u00e9 povstanie\", abbreviata in SNP) fu un'insurrezione armata organizzata dagli slovacchi nell'ambito della Resistenza durante la seconda guerra mondiale. Ebbe inizio il 29 agosto 1944 dalla citt\u00e0 di Bansk\u00e1 Bystrica come un tentativo di rovesciare il governo collaborazionista di Jozef Tiso. Sebbene l'insurrezione fosse infine sconfitta dai tedeschi, la guerriglia continu\u00f2 fino all'occupazione della Slovacchia da parte dell'Armata Rossa nel 1945.\nNel dopoguerra, molti soggetti politici tentarono di rivendicare l'insurrezione. Il regime filo-sovietico in Cecoslovacchia presentava l'insurrezione come un evento organizzato e capeggiato dai comunisti. I nazionalisti slovacchi, d'altro canto, sostennero che l'insurrezione fu un complotto contro la nazione slovacca, poich\u00e9 uno dei suoi obiettivi principali era di rovesciare la Repubblica slovacca e di ristabilire la Cecoslovacchia, in cui gli slovacchi erano soggiogati dai cechi. In effetti, molte fazioni presero parte all'insurrezione: unit\u00e0 ammutinate dell'esercito slovacco, formazioni partigiane, partigiani comunisti e forze internazionali.\nPreparativi.\nEdvard Bene\u0161, a capo del governo in esilio della Cecoslovacchia a Londra, cominci\u00f2 i preparativi per una possibile rivolta nel 1943 quando prese i primi contatti con dissidenti dell'esercito slovacco. Nel dicembre del 1943, i vari gruppi che saranno coinvolti nell'insurrezione diedero vita al clandestino Consiglio Nazionale Slovacco e firmarono il cosiddetto Trattato di Natale, una dichiarazione congiunta che riconosceva l'autorit\u00e0 di Bene\u0161 e ricostituiva la Cecoslovacchia al termine della guerra. Il Consiglio si incaric\u00f2 di gestire la fase preparatoria dell'insurrezione.\nNel marzo del 1944, J\u00e1n Golian divenne responsabile dei preparativi. I cospiratori ammassarono denaro, munizioni e altri generi necessari nelle basi militari della Slovacchia centrale e orientale. I ribelli si imposero il nome di Forze Interne Cecoslovacche e di Primo esercito cecoslovacco. Circa 3200 soldati slovacchi disertarono e si unirono a gruppi partigiani o all'Armata Rossa. Nell'aprile 1944 Rudolf Vrba e Alfred Wetzler, due ebrei slovacchi, evasero da Auschwitz e resero pubblici gli orrori dei campi di sterminio tedeschi.\nNell'estate del 1944 i partigiani intensificarono la loro lotta contro le forze di occupazione tedesche soprattutto nelle montagne della Slovacchia centro-settentrionale. In luglio, le truppe dell'Armata Rossa in Unione Sovietica e in Polonia iniziarono ad avanzare verso la Slovacchia. Entro agosto 1944 l'Armata Rossa era a Krosno, in Polonia, a circa 40 chilometri dal confine slovacco.\nDue divisioni pesanti dell'esercito slovacco e l'intera aviazione furono appositamente trasferite a Pre\u0161ov nella Slovacchia nord-orientale nell'estate del 1944 per eseguire uno dei due piani dell'insurrezione. Le due opzioni erano:\nIl 27 agosto 1944 a Martin, un gruppo di partigiani comunisti in cooperazione con alcuni ufficiali dell'esercito slovacco uccisero 30 membri di una missione tedesca in viaggio dalla Romania, un Paese che era appena passato dalla parte degli Alleati. Le truppe tedesche iniziarono ad occupare la Slovacchia il giorno seguente per sedare la rivolta.\nAlle ore 19 del 29 agosto 1944 il ministro della difesa slovacco generale Ferdinand \u010catlo\u0161 annunci\u00f2 alla radio di stato che la Germania aveva occupato il Paese. Golian mand\u00f2 un messaggio cifrato a tutte le unit\u00e0 alle ore 20 per dare inizio all'insurrezione. Invece di rispettare il piano, il colonnello Talsk\u00fd radun\u00f2 l'intera aviazione della Slovacchia orientale il 30 agosto e abbandon\u00f2 le due divisioni volando in Polonia per unirsi all'esercito sovietico. Le due divisioni, lasciate nel caos e senza ordini, furono rapidamente disarmate nel pomeriggio del 30 agosto senza che fosse sparato un colpo. Pertanto, l'insurrezione scoppi\u00f2 prematuramente e perse una componente cruciale del piano, nonch\u00e9 le due divisioni pesanti capaci di resistere ad un'avanzata tedesca.\nForze in campo.\nLe stime dell'esatto numero dei combattenti variano. Inizialmente, le forze insorgenti consistevano in circa 18000 uomini. Il totale sal\u00ec a 47000 dopo la mobilitazione del 9 settembre 1944 e successivamente a 60000, pi\u00f9 18000 partigiani provenienti da oltre 30 Paesi. L'aviazione insorgente poteva contare su un esiguo numero di velivoli per lo pi\u00f9 obsoleti.\nIn aggiunta alle forze slovacche, i combattenti comprendevano vari altri gruppi di prigionieri di guerra francesi, partigiani sovietici, reparti speciali e servizi segreti. Fu necessario ricorrere all'impiego di biplani e di improvvisati treni corazzati per combattere contro l'esercito tedesco meglio equipaggiato. Oltre all'aiuto sovietico, alcuni bombardieri B-17 statunitensi atterrarono a Tri Duby il 7 ottobre 1944 e portarono rifornimenti e agenti dei servizi segreti. Al ritorno imbarcarono 25 piloti alleati catturati in Slovacchia nei mesi precedenti e 5 partigiani francesi.\nL'insurrezione.\nInizio.\nL'insurrezione inizi\u00f2 il 29 agosto alle ore 20 sotto il comando di J\u00e1n Golian. I ribelli entrarono a Bansk\u00e1 Bystrica la mattina del 30 agosto e vi installarono i propri quartieri generali. Le truppe tedesche disarmarono l'esercito della Slovacchia orientale il 31 agosto. Molti dei soldati furono inviati ai campi in Germania, mentre altri scapparono e si unirono ai partigiani o ritornarono a casa. Il 5 settembre J\u00e1n Golian divenne il comandante di tutte le forze della Resistenza in Slovacchia e ebbe il grado di generale. Le forze slovacche in Slovacchia centrale mobilizzarono 47000 uomini. Secondo la sua analisi gli insorti potevano resistere per circa due settimane.\nEntro il 10 settembre i ribelli controllavano vaste zone della Slovacchia centrale e orientale.\nUn'occasione sciupata.\nIl governo filotedesco di Tiso rimase al potere a Bratislava. La Germania trasfer\u00ec 40000 SS per reprimere l'insurrezione. Catturarono e disarmarono due divisioni slovacche e 20000 soldati. Bene\u0161 aveva incontrato Stalin e Molotov a Mosca nel dicembre 1943 per ottenere l'appoggio sovietico all'insurrezione. Ciononostante, Stalin non riusc\u00ec ad inviare per tempo gli aiuti necessari agli insorti e addirittura blocc\u00f2 le offerte occidentali di appoggio militare (come gi\u00e0 accaduto poche settimane prima per l'insurrezione di Varsavia). Nel frattempo, il general Koniev e i quartieri generali dei partigiani sovietici a Kiev, in Ucraina, continuarono a sabotare gli insorti slovacchi imponendo ai gruppi partigiani che operavano nelle posizioni avanzate in Slovacchia di condurre operazioni e di evitare il coordinamento con l'esercito slovacco insorto. La grande maggioranza dei lanci sovietici di armi sui territori insorti nella Slovacchia settentrionale e orientale furono prontamente requisiti dai partigiani sovietici e ben pochi finirono nelle mani dell'esercito slovacco, per altro molto pi\u00f9 forte e meglio addestrato.\nL'8 settembre l'Armata Rossa inizi\u00f2 un'offensiva sul passo di Dukla e tent\u00f2 di invadere la Slovacchia attraverso i Carpazi. Quest'azione ritardataria e improvvisata ebbe come conseguenza un elevato numero di morti e feriti su entrambi i fronti e si aren\u00f2 per circa due mesi.\nBene\u0161, i partigiani sovietici e varie fazioni slovacche iniziarono a litigare fra di loro per contendersi il comando operativo. Il generale Golian non riusc\u00ec nei suoi tentativi di conciliare tutti. Il generale Rudolf Viest arriv\u00f2 e assunse il comando il 7 ottobre. Golian divenne comandante in seconda. Viest non pot\u00e9 controllare la situazione quando le rivalit\u00e0 politiche si riaccesero di fronte alla disfatta militare.\nL'insurrezione coincise anche con lo stallo dell'offensiva sovietica estiva, la sconfitta dell'insurrezione di Varsavia e altri problemi degli Alleati occidentali. L'Armata Rossa e i suoi alleati cecoslovacchi non riuscirono a conquistare il passo di Dukla nonostante gli intensi combattimenti dall'8 settembre al 28 ottobre; subirono 85000 perdite tra i 21000 morti e i feriti. Il governo in esilio della Cecoslovacchia non riusc\u00ec a convincere gli alleati occidentali a ignorare l'ostruzionismo di Stalin e a inviare pi\u00f9 rifornimenti.\nIl 17 settembre due B-17 effettuarono un volo e confermarono i sospetti degli Alleati occidentali che la situazione stesse peggiorando.\nControffensiva.\nIl 19 settembre il comando tedesco sostitu\u00ec Gottlob Berger, che era stato al comando delle truppe che fronteggiavano l'insurrezione con il generale Hermann H\u00f6ffle. I tedeschi disponevano di 48000 uomini, otto divisioni, comprese quattro di Waffen-SS e una formazione slovacca filonazista.\nIl 1\u00ba ottobre l'esercito ribelle prese il nome di Primo esercito cecoslovacco in Slovacchia, per simboleggiare l'inizio della riunificazione cecoslovacca.\nUna vasta controffensiva tedesca cominci\u00f2 il 17-18 ottobre quando 35.000 tedeschi invasero il Paese dall'Ungheria, che era sotto il controllo tedesco fin dal 19 marzo 1944. Stalin richiese che l'avanzamento del secondo fronte ucraino fosse immediatamente dirottato dalla Slovacchia orientale verso Budapest. L'avanzata verso ovest delle forze sovietiche ebbe un arresto nel tardo ottobre 1944, quando gli interessi di Stalin si concentrarono sull'Ungheria, sull'Austria e sulla Polonia. Entro la fine di ottobre, le forze dell'Asse avevano recuperato la maggior parte dei territori insorti e circondato i combattenti. Gli scontri costarono almeno 10000 tra morti e feriti su entrambi i fronti.\nGli insorti dovettero evacuare Bansk\u00e1 Bystrica il 27 ottobre appena prima della riconquista tedesca per prepararsi a cambiare la loro strategia a favore della guerriglia. Il 28 ottobre, Viest mand\u00f2 a Londra un messaggio che annunciava la fine della Resistenza. il 30 ottobre, il generale H\u00f6ffle e il presidente Tiso festeggiarono a Bansk\u00e1 Bystrica e conferirono medaglie ai soldati tedeschi.\nSviluppi.\nI partigiani e il resto delle forze regolari si rifugiarono in montagna. Come rappresaglia, i tedeschi condannarono a morte molti Slovacchi sospettati di favoreggiamento degli insorti e distrussero 93 villaggi per collaborazionismo. Una stima postuma dei caduti \u00e8 di 5304 e le autorit\u00e0 scoprirono 211 fosse comuni. Le esecuzioni pi\u00f9 numerose avvennero a Kremni\u010dka (747 morti) e Nemeck\u00e1 (900 morti).\nIl 3 novembre i tedeschi catturarono Golian e Viest a Pohronsk\u00fd Bukovec; li interrogarono e li giustiziarono.\nI reparti speciali e i servizi segreti si riunirono e richiesero aiuti urgenti. I tedeschi per\u00f2 circondarono entrambi i gruppi il 25 dicembre e li catturarono. Alcuni uomini vennero giustiziati sommariamente, il resto fu deportato a Mauthausen dove furono torturati e giustiziati."}
{"id": "1417730", "revid": "666668", "url": "https://it.wikipedia.org/wiki?curid=1417730", "title": "CAF Futsal Championship 2000", "text": "Il secondo CAF Futsal Championship, disputato nel 2000 al Cairo in Egitto dal 16 aprile al 21 aprile, viene considerato il secondo campionato continentale africano per formazioni nazionali di calcio a 5.\nIl girone, composto da quattro formazioni, aveva il duplice scopo di eleggere la miglior formazione nazionale di calcio a 5 d'Africa e di stabilire contestualmente la nazionale avente diritto alla qualificazione al quarto FIFA Futsal World Championship in programma in Guatemala. A farla da padrone nella breve manifestazione (6 giorni) fu l'Egitto padrone di casa che vinse a mani basse il girone laureandosi campione continentale africano per la seconda volta, e qualificandosi ai mondiali."}
{"id": "1417731", "revid": "1522738", "url": "https://it.wikipedia.org/wiki?curid=1417731", "title": "Bharatiya Janata Party", "text": "Il Bharatiya Janata Party (, traducibile come \"Partito del Popolo Indiano\", BJP), \u00e8 un partito politico dell'India.\nStoria.\nFondato nel 1980, \u00e8 il maggior partito conservatore del Paese, fautore di una politica nazionalista e di difesa dell'identit\u00e0 induista.\nHa governato il Paese, in una coalizione che comprendeva anche altri partiti, tra il 1998 e il 2004, con Atal Bihari Vajpayee come primo ministro. \u00c8 stato il maggior partito di opposizione al Partito del Congresso Indiano di Sonia Gandhi fino alle Elezioni parlamentari in India del 2014. Dal 26 maggio 2014 il suo leader Narendra Modi \u00e8 divenuto primo ministro dell'India. Nel maggio 2021, il BJP perde le elezioni locali in diversi stati indiani, in quella che viene considerata una punizione degli elettori per la gestione della pandemia da parte di Modi.\nDa non confondere con la pi\u00f9 piccola formazione del Janata Party del miliardario Vijay Mallya.\nIl BJP \u00e8 il primo partito al mondo per numero di iscritti, con un totale di 180 milioni di tesserati."}
{"id": "1417733", "revid": "400694", "url": "https://it.wikipedia.org/wiki?curid=1417733", "title": "Dea Garbaccio", "text": "Biografia.\nScopr\u00ec la propria vocazione musicale nel negozio del padre, che commerciava dischi e apparecchi radio. Nel 1939 entr\u00f2 all'EIAR in seguito al concorso nazionale per cantanti della radio - assieme a Oscar Carboni - esordendo ai microfoni col brano \"Come bimbi\" e giungendo al successo con \"C'\u00e8 una chiesetta amor\".\nTale fu la notoriet\u00e0 raggiunta dalla canzone che il maestro Angelini la adott\u00f2 e la us\u00f2 poi ininterrottamente come sigla della propria orchestra. Dotata di una voce intensa che sapeva per\u00f2 modulare in toni delicatissimi, \u00e8 ricordata soprattutto per l'interpretazione di \"Rosamunda\", incisa con l'orchestra Angelini nel 1942: rifacimento della nordamericana \"Beer Barrel Polka\" (1939), la canzone avrebbe accompagnato coi suoi toni allegri e speranzosi gli italiani nei mesi della liberazione, restando un vero e proprio sigillo di quell'epoca.\nDea Garbaccio fu attiva in Rai fino alla fine degli anni quaranta nelle formazioni di Angelini e Barzizza, ritirandosi poi a vita privata. Tra i suoi altri successi si pu\u00f2 ricordare \"La sedia a dondolo\" (1942) e la versione italiana della celebre \"B\u00e9same mucho\" (1945).\nRiposa in un loculo all'entrata del cimitero di Borgosesia sopra il marito Gino Carcassola (primo clarinetto dell'orchestra Angelini) sposato nel 1947."}
{"id": "1417734", "revid": "287204", "url": "https://it.wikipedia.org/wiki?curid=1417734", "title": "Ducati 888", "text": "La Ducati 888 \u00e8 una motocicletta prodotta dalla casa motociclistica bolognese Ducati a partire dal 1992.\nStoria.\nLa \"888\" \u00e8 fondamentalmente un'evoluzione della \"851\", di cui conserva il telaio e gran parte della componentistica. Anche il motore non era una novit\u00e0, in quanto aveva gi\u00e0 di fatto equipaggiato le versioni pi\u00f9 spinte della \"851\" a partire dalla \"851 SP2\" del 1990.\nLa denominazione \"888\" fu quindi dapprima utilizzata per le versioni pi\u00f9 prestazionali (anche se gi\u00e0 da 2 anni la cilindrata reale era quella), quali la \"SP4\" e la \"SPS\" indirizzate entrambe all'uso agonistico, poi venne impiegata anche per le versioni \"Strada\" e \"Biposto\" della \"851\" quando anch'esse adottarono la nuova cilindrata di 888cc.\nTecnica.\nQuesto modello, come da tradizione Ducati, \u00e8 spinto da un motore bicilindrico a V di 90\u00b0 dotato di distribuzione desmodromica, la cui disposizione con il cilindro anteriore pressoch\u00e9 orizzontale e quello posteriore quasi verticale \u00e8 universalmente conosciuta come \"motore a L\". Tale scelta tecnica, risalente a pi\u00f9 di venti anni prima, favorisce il controllo della temperatura nei motori raffreddati ad aria ed era stata mantenuta anche con l'adozione del raffreddamento a liquido e della testata plurivalvole da parte della \"851\". Il telaio \u00e8 un traliccio di tubi di acciaio al cromo-molibdeno, anch'esso un marchio di fabbrica dell'azienda bolognese, il cambio \u00e8 a 6 marce e la trasmissione finale \u00e8 a catena. La veste estetica era identica alla \"851\", sottoposta a restyling proprio nell'anno in cui venne lanciata la \"888\".\nCarriera agonistica.\nModello di punta della produzione sportiva Ducati, nel 1991 ha partecipato al campionato mondiale Superbike sostituendo la 851, continuando le vittorie Ducati nel campionato per altri due anni con Doug Polen, senza stravolgere troppo le linee da modello precedente, infatti inizialmente l'unica vera differenza tra i due modelli era solo la cilindrata del propulsore, innalzata appunto a 888cm\u00b3.\nAll'arrivo nel 1994 della sua sostituta, la totalmente nuova Ducati 916, fu ancora adoperata in gara dai piloti che non erano ancora passati al modello pi\u00f9 recente, che la sostitu\u00ec gradualmente sui campi di gara. Da notare che nel 1994 il pilota austriaco Andreas Meklau in sella alla sua vecchia 888 sigl\u00f2 il giro pi\u00f9 veloce in gara in entrambe le \"manche\" della gara del campionato mondiale Superbike 1994, in quella che fu l'ultima gara della categoria svoltasi all'\u00d6sterreichring (ristrutturato l'anno seguente come A1-Ring), e, pur classificandosi entrambe le volte secondo alle spalle di Carl Fogarty, risult\u00f2 pi\u00f9 rapido del britannico in sella alla nuova 916."}
{"id": "1417739", "revid": "767487", "url": "https://it.wikipedia.org/wiki?curid=1417739", "title": "Poiana Ilvei", "text": "Poiana Ilvei \u00e8 un comune della Romania di 1.620 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania."}
{"id": "1417746", "revid": "767487", "url": "https://it.wikipedia.org/wiki?curid=1417746", "title": "Prundu B\u00e2rg\u0103ului", "text": "Prundu B\u00e2rg\u0103ului (in ungherese \"Borg\u00f3prund\", in tedesco \"Gro\u00dfburgau\") \u00e8 un comune della Romania di 6.565 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Prundu B\u00e2rg\u0103ului e Susenii B\u00e2rg\u0103ului."}
{"id": "1417748", "revid": "287204", "url": "https://it.wikipedia.org/wiki?curid=1417748", "title": "Prundu Bargaului", "text": ""}
{"id": "1417754", "revid": "666668", "url": "https://it.wikipedia.org/wiki?curid=1417754", "title": "CAF Futsal Championship 2004", "text": "Il terzo CAF Futsal Championship, disputato nel 2004 dal 2 luglio al 3 settembre, viene considerato il terzo campionato continentale africano per formazioni nazionali di calcio a 5. Inizialmente previsto come manifestazione con fase finale in Egitto, al Cairo, non venne disputata con tale formula a causa delle difficolt\u00e0 organizzative.\nIn sua sostituzione furono programmate gare di andata e ritorno a casa delle singole nazioni, dai quarti di finale sino alla finale, questo non suppl\u00ec ai cronici problemi organizzativi che afflissero la manifestazione che vide, sulle 14 gare in programma, ben otto ritiri, tanto che l'Egitto campione in carica sfid\u00f2 in finale il Mozambico che giunse all'atto conclusivo della manifestazione senza giocare una sola partita a causa del ritiro di Camerun e Guinea-Bissau. Fu comunque ancora una volta l'Egitto a vincere, laureandosi campione continentale africano per la terza volta, e qualificandosi ai quinti FIFA Futsal World Championship in programma a dicembre a Taiwan."}
{"id": "1417755", "revid": "486946", "url": "https://it.wikipedia.org/wiki?curid=1417755", "title": "Commedia romantica (film)", "text": ""}
{"id": "1417758", "revid": "767487", "url": "https://it.wikipedia.org/wiki?curid=1417758", "title": "Rebra", "text": "Rebra \u00e8 un comune della Romania di 3.067 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl monumento pi\u00f9 importante del comune \u00e8 il Monastero dei SS. Apostoli Pietro e Paolo (\"M\u0103n\u0103stirea Sfin\u021bii Apostoli Petru \u0219i Pavel\"), situato al confine tra i comuni di Rebra e Parva."}
{"id": "1417762", "revid": "253269", "url": "https://it.wikipedia.org/wiki?curid=1417762", "title": "Enrico Colantoni", "text": "Biografia.\nColantoni nasce a Toronto figlio di immigrati abruzzesi. Ha frequentato l'Universit\u00e0 di Toronto dove ha studiato psicologia e sociologia ed in seguito l'Accademia Americana di Arti Drammatiche a New York. Si \u00e8 laureato alla scuola di recitazione di Yale vincendo un \"Carol Dye Award\".\nHa partecipato alla sitcom \"Just Shoot Me!\", interpretando il donnaiolo fotografo di moda Elliot Di Mauro. Ha interpretato, dal 2004 al 2007, il ruolo di Keith Mars nella serie televisiva \"Veronica Mars\". Ha inoltre ricoperto ruoli secondari in film come \"The Wrong Guy\", \"Galaxy Quest\" e \"A.I. - Intelligenza artificiale\"; ed \u00e8 inoltre apparso in \"Detective Monk\" con Tony Shalhoub e in \"Stargate SG-1\" con Richard Dean Anderson. Ha avuto il ruolo del boss mafioso Carl Elias nella serie televisiva \"Person of Interest\" e ha interpretato il sergente Gregory Parker nella serie televisiva canadese \"Flashpoint\", conclusasi il 13 dicembre 2012.\nDal 1997 al 2004 \u00e8 stato sposato con Nancy Snyder. Dal 2011 invece \u00e8 sposato con Rosanna Francioni. Ha due figlie.\nHa con l'Italia un rapporto stretto: parla italiano e ci torna almeno una volta l'anno, dove i suoi genitori sono tornati dal Canada.\nDoppiatori italiani.\nNelle versioni in italiano dei suoi film, Enrico Colantoni \u00e8 stato doppiato da:"}
{"id": "1417763", "revid": "767487", "url": "https://it.wikipedia.org/wiki?curid=1417763", "title": "Rebri\u0219oara", "text": "Rebri\u0219oara \u00e8 un comune della Romania di 4.883 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 4 villaggi: Gersa I, Gersa II, Poderei, Rebri\u0219oara.\nRebri\u015foara ha dato i natali al poeta Iacob Mure\u0219ianu (1812-1887)."}
{"id": "1417766", "revid": "1067855", "url": "https://it.wikipedia.org/wiki?curid=1417766", "title": "Campionato europeo maschile di pallacanestro 1975", "text": "Il 19\u00ba Campionato Europeo Maschile di Pallacanestro FIBA (noto anche come FIBA EuroBasket 1975) si \u00e8 tenuto dal 7 al 15 giugno 1975 in Jugoslavia.\nI Campionati europei maschili di pallacanestro sono una manifestazione biennale tra le squadre nazionali organizzata dalla FIBA Europe.\nPartecipanti.\nPartecipano dodici nazionali divise in tre gruppi da quattro squadre.\nPrima fase.\nLa vincente di ogni gara si aggiudica due punti, la perdente uno. Le prime due di ogni girone accedono alla fase finale, la terza e la quarta partecipano alla fase di consolazione.\nFase Finale - Belgrado.\nGirone di consolazione.\nLe squadre arrivate terze e quarte nella prima fase si incontrano in un girone unico con partite di sola andata per definire le posizioni dalla settima alla dodicesima. La vittoria vale due punti e la sconfitta uno. Le squadre conservano il risultato ottenuto al primo turno con l'avversaria classificatasi nello stesso gruppo preliminare.\nGirone finale.\nLe squadre qualificatesi per il turno finale si incontrano in un girone unico con partite di sola andata per definire le prime sei posizioni. La vittoria vale due punti la sconfitta uno. Le squadre conservano il risultato ottenuto al primo turno con l'avversaria classificatasi nello stesso gruppo preliminare."}
{"id": "1417772", "revid": "767487", "url": "https://it.wikipedia.org/wiki?curid=1417772", "title": "Femmina folle", "text": "Femmina folle (\"Leave Her to Heaven\") \u00e8 un film del 1945 diretto da John M. Stahl. \u00c8 ispirato al romanzo omonimo scritto un anno prima da Ben Ames Williams.\nTrama.\nUn giovane romanziere, Richard Hartland, viene avvicinato in treno da una bella e ricca ereditiera, Ellen Berent, che in breve tempo, invaghitasi di lui, lascia il fidanzato, un giurista che si trova spesso in viaggio, e annuncia il loro imminente matrimonio. Nonostante sia la madre che la sorellastra Ruth tentino di mettere in guardia Richard dal carattere troppo possessivo di Ellen - che era stata legata al padre recentemente morto da un rapporto molto stretto, forse incestuoso - Richard non sa resistere al suo fascino ed i due si sposano pochi giorni dopo essersi conosciuti.\nInizialmente il matrimonio sembra felice. Ellen \u00e8 molto innamorata e pare circondare Richard di premure ed attenzioni. In realt\u00e0, la donna vorrebbe che Richard non avesse occhi che per lei e cerca di allontanare tutte le persone che si possono frapporre fra lei ed il marito, in primo luogo il fratellino disabile di questi. Durante una gita in barca sul lago presso cui sorge la loro casa, Ellen, gelosa dell'affetto che Richard nutre nei confronti del ragazzo, lo spinge a fare una nuotata e poi lo lascia annegare, simulando una disgrazia. Rimasta incinta, teme che il figlio non ancora nato le sottragga le attenzioni di Richard che, nel frattempo, si \u00e8 avvicinato a Ruth.\nResa folle dalla gelosia, Ellen dapprima fa in modo di perdere il bambino che porta in grembo facendosi cadere dalle scale. Quando il marito si rende conto delle colpe di Ellen, ella si suicida con l'arsenico dopo aver scritto una lettera in cui accusa la sorellastra di averla avvelentata. Secondo la lettera, infatti, la sorellastra sarebbe innamorata di Richard. Durante il processo l'ex fidanzato di Ellen, da lei istigato prima del suicidio, tenta di dimostrare la colpevolezza di Ruth ed il tradimento di Richard, ma questi rivela alla giuria i suoi sospetti sulla morte del fratello e l'aborto volontario di Ellen, convincendo la giuria degli intrighi della moglie e facendo assolvere la cognata. Richard, una volta scontato due anni di prigione per non aver denunciato a suo tempo i crimini commessi dalla moglie, potr\u00e0 ricostruirsi una nuova vita con Ruth, che lo ama da sempre.\nRiconoscimenti.\nPremi Oscar 1946- Miglior fotografia (Technicolor)\n\"Nomination\":\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti\nCuriosit\u00e0.\nGene Tierney ebbe anche nella vita problemi di depressione e di salute mentale per cui per un certo periodo dovette essere ricoverata."}
{"id": "1417773", "revid": "125313692", "url": "https://it.wikipedia.org/wiki?curid=1417773", "title": "0549", "text": "0549 \u00e8 il prefisso telefonico del distretto della Repubblica di San Marino, appartenente al compartimento di Bologna.\nIl distretto comprende la Repubblica di San Marino. \u00c8 completamente circondato dal distretto di Rimini (0541).\nArea locale e castelli.\nIl distretto di San Marino comprende i 9 castelli della Repubblica di San Marino compresi nell'unica area locale di Citt\u00e0 di San Marino. I castelli compresi nel distretto sono:\nLe numerazioni sono assegnate, in base al piano di numerazione italiano, su arco \"0549-abcdef\" (ove \"a\" era pari a 8 per San Marino Telecom, 9 per TIM San Marino), che \u00e8 stato utilizzato, per i propri servizi fissi, anche da Prima prima della cessazione dei servizi.\nNumeri utili.\nL'arco di numerazione (0549)88x \u00e8 composto dai cosiddetti numeri utili che possono essere raggiunti gratuitamente dai clienti di TIMS.\nChiamate internazionali verso San Marino.\nL'indicativo distrettuale italiano pu\u00f2 essere omesso nelle chiamate provenienti da paesi esteri, ovvero esterni alle numerazioni italiane: ad esempio, per chiamare l'abbonato di San Marino con numero \"0549-900000\" dalla Germania si potr\u00e0 alternativamente comporre la sequenza \"+378 0549 900000\" oppure \"+378 900000\" utilizzando obbligatoriamente, allo stesso tempo, il prefisso internazionale di San Marino +378. Da fuori dall'Italia, infatti, l'accesso tramite il prefisso internazionale italiano, +39, \u00e8 stato inibito da Intelcom San Marino S.A., gi\u00e0 Telefonia sammarinese, nel 1992 per evitare che le tariffe di terminazione andassero all'operatore italiano e per ragioni di carattere fiscale."}
{"id": "1417774", "revid": "183694", "url": "https://it.wikipedia.org/wiki?curid=1417774", "title": "Alberico Benedicenti", "text": "Nacque a Mondov\u00ec da Luigi Benedicenti e Carolina Caimi.\nAutore di numerosi studi \u00e8 particolarmente noto per quelli riguardanti il metabolismo dei corpi chetonici e l'adrenalina. \nBenedicenti \u00e8 fra i primi studiosi ad utilizzare le conoscenze e i metodi chimici e chimico-fisici per lo studio della fisiologia umana.\n\u00c8 sepolto nella cappella di famiglia nel cimitero di San Maurizio a Mocrone. A lui \u00e8 intitolata la via principale del paese e la piazza principale dove si trova una sua statua.\nValoroso antifascista partecip\u00f2 alla lotta di liberazione dal nazi-fascismo scrivendo pagine fulgide di moralit\u00e0 mescolata a generosit\u00e0 ed umilta."}
{"id": "1417777", "revid": "767487", "url": "https://it.wikipedia.org/wiki?curid=1417777", "title": "Toma\u017e \u0160alamun", "text": "Biografia.\n\u00c8 nato a Zagabria, capitale della Croazia, da genitori sloveni che erano emigrati negli anni trenta dalla Venezia Giulia italiana per sfuggire alla persecuzione fascista. Dopo la fine della seconda guerra mondiale, la famiglia di \u0160alamun si trasfer\u00ec in Slovenia, dapprima a Lubiana e in seguito a Capodistria, dove Toma\u017e trascorse la maggior parte dell'infanzia. Frequent\u00f2 i licei di Capodistria, Lubiana e Mostar, per iscriversi, nel 1960, alla Facolt\u00e0 di Lettere dell'Universit\u00e0 di Lubiana. Si dedic\u00f2 allo studio della storia dell'arte, ma un incontro con il poeta Dane Zajc lo spinse nella via della creazione poetica.\nNegli anni sessanta partecip\u00f2 a vari movimenti studenteschi; nel 1964 fu imprigionato a causa di un articolo nella rivista \"Perspektive\", in cui criticava la politica culturale del regime comunista jugoslavo. Fu rilasciato dopo una settimana grazie alla protesta di alcuni importanti intellettuali sloveni dell'epoca, vicini al regime. Nello stesso tempo conobbe il poeta e dissidente politico Edvard Kocbek che lo influenz\u00f2 nella ricerca di un'espressione poetica autonoma.\nNel 1966 pubblic\u00f2 il suo primo volume di poesie, intitolato \"Poker\", nel quale ruppe con la tradizione poetica slovena (il primo poema del volume inizia con il verso che sarebbe diventato famoso: \"Utrudil sem se podobe svojega plemena in se izselil\" - \"Mi sono stancato dell'immagine della mia trib\u00f9 e sono andato in esilio.\") Il volume riscosse un immediato successo tra le giovani generazioni non solo in Slovenia, ma anche in altre parti dell'allora Federazione Jugoslava. Dall'altra parte, \u0160alamun fu duramente criticato ed accusato di \"nichilismo\", \"decadentismo\" e \"individualismo distruttivo\".\nAll'inizio degli anni settanta cominci\u00f2 a collaborare con il gruppo artistico avanguardista sloveno \"OHO\" (del quale faceva parte anche il noto filosofo Slavoj \u017di\u017eek). In questo contesto, visit\u00f2 gli Stati Uniti su invito del Museum of Modern Art di New York. L'esperienza americana produsse un forte impatto in \u0160alamun, come anche i due anni di vita in Messico (tra il 1979 e il 1981), dove conobbe la letteratura latinoamericana contemporanea.\nDalla fine degli anni settanta partecip\u00f2 pi\u00f9 volte al prestigioso \"Iowa Writers' Workshop\".\nTra il 1996 e il 1997 fu addetto culturale presso il consolato della Repubblica Slovena a New York. In seguito si stabil\u00ec a Lubiana, dove vive con la moglie Metka Kra\u0161ovec.\nOpera poetica.\nLo stile poetico di \u0160alamun \u00e8 stato denominato dai critici \"resimo\" (dalla parola latina \"res\", cio\u00e8 \"cosa\"); similarmente come nella poesia di Rimbaud e T.S. Eliot, il poeta sembra volersi distanziare per lasciare parlare le cose stesse.\nNel primo periodo, \u0160alamun fu influenzato, oltre che dalla poesia modernista slovena (Edvard Kocbek, Dane Zajc e Sre\u010dko Kosovel), dal simbolismo francese e il surrealismo serbo (Vasko Popa). All'inizio degli anni settanta, si avvicin\u00f2 all'espressione poetica della Beat Generation americana e la scuola poetica di New York (John Ashbery, Frank O'Hara). La lettura di Borges e l'esperienza messicana avvicinarono \u0160alamun alla tradizione latinoamericana e spagnola; importantissima fu la scoperta dell'opera del poeta peruviano C\u00e9sar Vallejo e, successivamente, del misticismo barocco, rappresentato da San Giovanni della Croce.\nGli anni ottanta rappresentarono un'ulteriore svolta, segnata dall'avvicinamento alla decostruzione. Gi\u00e0 dalla met\u00e0 degli anni ottanta, per\u00f2, l'influenza della poetica mistica e barocca ritorna, fortemente modificata dall'interpretazione lacaniana, nella poesia di \u0160alamun. In questi anni, il poeta comincia ad interessarsi nella cabala, il misticismo ebraico di Gershom Scholem e il poeta persiano Rumi.\nGrazie alla ricchezza poetica della sua opera, \u0160alamun \u00e8 diventato uno dei maggiori esponenti della letteratura contemporanea slovena; importante \u00e8 anche la sua influenza sulle giovani generazioni di poeti, sia sloveni ma anche americani e centroeuropei (soprattutto polacchi e ungheresi)."}
{"id": "1417779", "revid": "599013", "url": "https://it.wikipedia.org/wiki?curid=1417779", "title": "Suore della Risurrezione di Nostro Signore Ges\u00f9 Cristo", "text": "Le Suore della Risurrezione di Nostro Signore Ges\u00f9 Cristo (in latino \"Congregatio Sororum a Resurrectione Domini Nostri Iesu Christi\") sono un istituto religioso femminile di diritto pontificio: i membri di questa congregazione pospongono al loro nome la sigla C.R.\nStoria.\nL'idea di istituire un ramo femminile della Congregazione della Resurrezione di Nostro Signore Ges\u00f9 Cristo, fondata nel 1836 a Parigi per l'apostolato presso le comunit\u00e0 polacche all'estero, era stata gi\u00e0 di Bogdan Ja\u0144ski, ma fu uno dei suoi compagni, Piotr Semenenko, a portarla a compimento: Semenenko incaric\u00f2 due sue figlie spirituali, la giovane vedova di origine polacca Celina Chludzi\u0144ska (1833-1913) e la figlia Jadwiga Borz\u0119cka (1863-1906), di dare inizio all'istituto delle Suore della Risurrezione, che cominci\u00f2 a Roma nel 1882.\nIl 6 gennaio 1891 si ebbe la prima cerimonia di vestizione e la prima professione dei voti. Il cardinale vicario Lucido Parocchi approv\u00f2 le resurrezioniste come istituto di diritto diocesano; la congregazione ricevette il pontificio decreto di lode il 10 maggio 1905 e le sue costituzioni ottennero l'approvazione definitiva della Santa Sede il 17 luglio 1923..\nCelina Chludzi\u0144ska \u00e8 stata beatificata in San Giovanni in Laterano a Roma il 27 ottobre 2007.\nAttivit\u00e0 e diffusione.\nLe Suore della Risurrezione si dedicano all'istruzione e all'educazione cristiana della giovent\u00f9 e all'assistenza dei malati.\nSono diffuse soprattutto in Polonia e negli Stati Uniti d'America, ma contano case anche in Argentina, in Australia, in Canada, in Italia, nel Regno Unito e in Tanzania; la sede generalizia \u00e8 a Roma.\nAlla fine del 2008 la congregazione contava 464 religiose in 50 case."}
{"id": "1417780", "revid": "248219", "url": "https://it.wikipedia.org/wiki?curid=1417780", "title": "Doridella batava", "text": ""}
{"id": "1417781", "revid": "1065366", "url": "https://it.wikipedia.org/wiki?curid=1417781", "title": "Crocifisso ligneo di Ollolai", "text": "Il crocifisso ligneo di Ollolai \u00e8 una scultura religiosa proveniente dall'antico convento fondato dai Frati Minori a Ollolai. \u00c8 ora conservato nella Cattedrale di Santa Giusta.\nSecondo alcune fonti, tra cui Padre Guiso Pirella, i religiosi, il 3 agosto 1490, a seguito ad alcuni fatti di sangue, furono costretti a lasciare il convento di Santa Maria Maddalena di Ollolai, portando il crocifisso nel convento di Santa Maria Maddalena di Sil\u00ec. Nel 1866 lo stato incamer\u00f2 alcuni beni della chiesa, tra cui il crocifisso che venne messo all'asta. Acquistato tramite il vicario di Santa Giusta, Don Oggiano, venne collocato nella nicchia a sinistra dell'abside, nella basilica di Santa Giusta dove ora si trova.\nDescrizione.\nSi tratta di uno dei pi\u00f9 fulgidi esempi di numerosa serie di crocifissi lignei, databili tra il XV e XVI secolo, conservati in Sardegna appartenenti al \"gotico doloroso\" che rappresentano il Cristo nel momento pi\u00f9 tragico e umano della sua agonia sulla croce. Ne \u00e8 prototipo il famoso crocifisso ligneo del 1350 detto \"di Nicodemo\", capolavoro scultoreo di scuola gotica spagnola, conservato nella Chiesa di San Francesco a Oristano. Alcune caratteristiche lo rendono anche simile al \"Crucifixus dolorosus\" di Santa Maria Novella in Firenze.\nIl Crocifisso di Ollolai, di modeste dimensioni, rispetto ad altri esempi, \u00e8 scolpito in legno di pero selvatico, assemblato e ricoperto da uno strato di gesso e colore. Il recente restauro, ha rivelato diversi interventi di ritinteggiatura. \nCome in quello del Nicodemo a Oristano, il corpo piagato pende dalla croce; le braccia allungate, magrissime e distese in forma di Y ne sostengono il corpo inerte ed appesantito, l'ossatura delle costole sporge dalla cassa toracica, il basso ventre e le gambe sono coperte fin sotto le ginocchia dal perizoma, il piede destro poggia su quello sinistro, ambedue fissati con un unico chiodo, le dita, tanto delle mani come dei piedi, separate ed incurvate nella rigidit\u00e0 della morte sopravvenuta, le ciocche di capelli irrigiditi dal sangue coagulato che gli cadono sulle spalle. Il Cristo poggia su una croce gemmata, simbolo della Chiesa che gemma i suoi figli."}
{"id": "1417786", "revid": "138365", "url": "https://it.wikipedia.org/wiki?curid=1417786", "title": "Jimmy Matheus", "text": ""}
{"id": "1417790", "revid": "113934622", "url": "https://it.wikipedia.org/wiki?curid=1417790", "title": "Bruno Fadini", "text": "Biografia.\nOrdinario di Calcolatori elettronici presso la Facolt\u00e0 di Ingegneria dell'Universit\u00e0 degli studi di Napoli Federico II, ha tenuto, a partire dal 1963 e fra i primi in Italia, un corso di teoria e progetto di reti logiche ed elementi di architettura dei sistemi per l'elaborazione dell'informazione.\nHa tenuto anche corsi di Programmazione dei Calcolatori Elettronici, Fondamenti di Informatica, Complementi di Calcolatori e Impianti per l'Elaborazione dell'Informazione.\n\u00c8 stato Direttore del Dipartimento di Informatica e Sistemistica dell'Universit\u00e0 di Napoli e Presidente del corso di laurea in Ingegneria Elettronica di Napoli.\nHa diretto il Progetto Finalizzato Sistemi Informatici e Calcolo Parallelo del Consiglio Nazionale delle Ricerche ed \u00e8 stato presidente dell'Associazione Italiana per l'Informatica ed il Calcolo Automatico tra il 1997 e il 2000. Notevole il suo apporto alla didattica dell'informatica e della matematica. Ha fatto parte della commissione De Mauro per la riforma dei cicli dell'istruzione e diretto il progetto Matmedia per la Direzione Generale della scuola Media (1997- 2007)"}
{"id": "1417791", "revid": "767487", "url": "https://it.wikipedia.org/wiki?curid=1417791", "title": "Rodna", "text": "Rodna (in ungherese \"\u00d3radna\", in tedesco \"Altrodenau\") \u00e8 un comune della Romania di 6.378 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Rodna e Valea Vinului.\nRodna ha dato i natali al botanico Florian Porcius (1816-1906)."}
{"id": "1417793", "revid": "666668", "url": "https://it.wikipedia.org/wiki?curid=1417793", "title": "OFC Futsal Championship 2004", "text": "Il quarto Oceanian Futsal Championship, disputato nel 2004 a Canberra in Australia dal 25 luglio al 29 luglio, viene considerato il quarto campionato continentale dell'Oceania per formazioni nazionali di calcio a 5.\nIl girone, composto da sei formazioni, aveva il duplice scopo di eleggere la miglior formazione nazionale di calcio a 5 d'Oceania e di stabilire contestualmente la nazionale avente diritto alla qualificazione al sesto FIFA Futsal World Championship in programma a Taiwan. A farla da padrone nella breve manifestazione (5 giorni) fu l'Australia padrone di casa e campione in carica, che con cinque vittorie senza subire reti vinse il girone laureandosi campione continentale per la quarta volta e qualificandosi ai mondiali."}
{"id": "1417794", "revid": "1342360", "url": "https://it.wikipedia.org/wiki?curid=1417794", "title": "DDR-Oberliga 1978-1979", "text": "L'edizione 1978-79 della DDR-Oberliga \u00e8 stato il trentaduesimo campionato calcistico di massimo livello in Germania Est.\nAvvenimenti.\nIl torneo che si svolse tra il 19 agosto 1978 e il 9 giugno 1979 vide l'inizio del decennale dominio della Dinamo Berlino sulla DDR-Oberliga: il club della capitale vinse infatti il primo dei suoi dieci titoli consecutivi dominando la classifica sin dalle prime giornate, andando in testa a partire dal quarto turno e arrivando al giro di boa quasi a punteggio pieno (un solo punto perso nello scontro diretto in trasferta contro i rivali della ). Nel girone di ritorno la Dinamo Berlino mantenne il ritmo totalizzando ventuno punti: il verdetto finale fu emesso con due giornate di anticipo, con la vittoria della capolista (reduce tra l'altro dalla sua unica sconfitta in campionato contro il Magdeburgo) sull'unica inseguitrice rimasta, la .\nNella giornata successiva si decisero invece i verdetti in \"zona UEFA\", che premiarono la Dinamo Dresda e il Carl Zeiss Jena, favorito dalla vittoria alla terzultima giornata nello scontro diretto con il Magdeburgo (il quale non perse un posto sul palcoscenico europeo andandosi a qualificare in Coppa delle Coppe grazie alla vittoria in coppa nazionale). I verdetti in zona retrocessione si decisero invece all'ultima giornata: cadde, assieme a un gi\u00e0 condannato con un turno di anticipo, il Chemie B\u00f6hlen, travolto all'ultimo turno da una goleada (il risultato finale fu di 10-2) da parte del Magdeburgo."}
{"id": "1417797", "revid": "767487", "url": "https://it.wikipedia.org/wiki?curid=1417797", "title": "Lo spaccacuori", "text": "Lo spaccacuori \u00e8 un film del 2007 diretto da Peter e Bobby Farrelly, remake della commedia del 1972 \"Il rompicuori\" scritta da Neil Simon.\nTrama.\nEddie Cantrow \u00e8 il proprietario di un negozio di articoli sportivi, quarantenne e celibe. Quando partecipa al matrimonio della sua ex fidanzata, Eddie capisce di non aver realizzato molto in campo sentimentale, e che forse sia arrivata l'ora di accasarsi. I suoi dubbi esistenziali vengono alimentati anche dall'amico Mac e dal padre Doc, malato di sesso.\nPoco tempo dopo Eddie conosce la sedicente ambientalista Laila, con cui instaura una fulminea storia d'amore che li porta al matrimonio dopo solo sei settimane. Ma sar\u00e0 solo durante la luna di miele che Eddie conoscer\u00e0 il vero volto della neo-moglie: Laila rivela un carattere difficile e pieno di difetti, tra cui la flatulenza esibita spudoratamente, la maniacale voglia di sesso violento, il setto nasale deviato a causa dell'uso di cocaina fatto in passato, nonch\u00e9 l'essere disoccupata, condizione fino a quel momento nascosta a Eddie avendogli anzi fatto credere di svolgere un'occupazione di un certo prestigio.\nProprio durante la luna di miele in Messico, Eddie fa la conoscenza di Miranda, nipote di due anziani coniugi che ogni anno festeggiano il loro anniversario di matrimonio in quel posto con tutta la famiglia. Miranda \u00e8 l'esatto contrario della moglie e Eddie se ne innamora. Cos\u00ec, omettendo di rivelarle di essere sposato, Eddie inizia a frequentarla, dando vita a una serie di complicazioni condite da \"gag\" divertenti. Alla fine, Eddie lascia la moglie anche se Miranda si sposa con un altro. Decide, a quel punto, di cambiare vita e trasferirsi in Messico per essere sempre in vacanza, aprendo un'attivit\u00e0 di noleggio di articoli sportivi acquatici sulla spiaggia.\nDopo 18 mesi, Miranda torna in Messico per festeggiare nuovamente l'anniversario degli zii e ritrova Eddie, al quale comunica di aver lasciato il marito e proponendogli di uscire la sera stessa. Lui accetta nonostante abbia una nuova moglie, Consuelo, con la quale avrebbe dovuto festeggiare proprio quel giorno il loro primo anniversario."}
{"id": "1417798", "revid": "48040", "url": "https://it.wikipedia.org/wiki?curid=1417798", "title": "Ac Isola Liri", "text": ""}
{"id": "1417800", "revid": "363629", "url": "https://it.wikipedia.org/wiki?curid=1417800", "title": "A.C. Abbiategrasso", "text": ""}
{"id": "1417801", "revid": "767487", "url": "https://it.wikipedia.org/wiki?curid=1417801", "title": "Romuli", "text": "Romuli \u00e8 un comune della Romania di 1.729 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania.\nIl comune \u00e8 formato dall'unione di 2 villaggi: Dealu \u0218tef\u0103ni\u021bei e Romuli."}
{"id": "1417805", "revid": "287204", "url": "https://it.wikipedia.org/wiki?curid=1417805", "title": "Rebrisoara", "text": ""}
{"id": "1417806", "revid": "117713092", "url": "https://it.wikipedia.org/wiki?curid=1417806", "title": "Triangolo di Sierpi\u0144ski", "text": "Il triangolo di Sierpi\u0144ski \u00e8 un frattale, cos\u00ec chiamato dal nome di Wac\u0142aw Sierpi\u0144ski che lo descrisse nel 1915.\n\u00c8 un esempio base di insieme auto-similare, cio\u00e8 matematicamente generato da un pattern che si ripete allo stesso modo su scale diverse.\nGenerazione attraverso limite di successioni.\nSi pu\u00f2 ottenere il triangolo di Sierpinski dalle seguenti successioni infinite:\nPartendo dal triangolo.\nProcedura in Logo.\nEcco la procedura ricorsiva per ottenere le varie fasi della costruzione. \nQuesta \u00e8 in funzione dei due parametri 'lato' e 'livello':\n to triasierpi :lato :livello \n repeat 3 [forward :lato right 120]\n if :livello=0 [stop]\n triasierpi :lato/2 :livello-1\n penup forward :lato/2 pendown\n triasierpi :lato/2 :livello-1\n penup forward :lato/2 right 120 forward :lato right 120 pendown\n triasierpi :lato/2 :livello-1\n penup forward :lato right 120 pendown\n end\nLa procedura scritta per MSWLogo, un linguaggio Logo per Windows, scaricabile gratuitamente dal sito della Softronics.\nDopo aver copiato e incollato la precedente procedura sull'Editor, la si pu\u00f2 collaudare scrivendo, se si \u00e8 scelto il lato di 300 pixel e il livello 4, nella linea dei comandi:\n triasierpi 300 4\nPartendo dal quadrato.\nOsservando la successione precedente si nota che un triangolo nero viene sostituito da tre triangoli pi\u00f9 piccoli disposti a triangolo.\nSi pu\u00f2 fare anche con un quadrato. \nProcedura in Logo.\nEcco la procedura ricorsiva per ottenere i vari livelli della costruzione con quadrati. \nLa procedura \"quadrato\" con parametro \"lato\" fa il quadrato. Mentre transierpiq con i due parametri 'lato' e 'livello' realizza la costruzione:\n to quadrato :lato\n repeat 4 [forward :lato right 90]\n end\n to triasierpiq :lato :livello \n if :livello=0 [quadrato :lato stop]\n triasierpiq :lato/2 :livello-1\n penup right 90 forward :lato/2 lt 90 pendown\n triasierpiq :lato/2 :livello-1\n penup forward :lato/2 right 90 back :lato/4 left 90 pendown\n triasierpiq :lato/2 :livello-1\n penup right 90 back :lato/4 left 90 back :lato/2 pendown\n end\nLe procedure scritte per MSWLogo, un linguaggio Logo per Windows, scaricabile gratuitamente dal sito della Softronics:,\nDopo aver copiato e incollato le precedenti procedure sull'Editor, le si pu\u00f2 collaudare immettendo, se si \u00e8 scelto il lato di 256 pixel e il livello 6, nella linea dei comandi:\n triasierpiq 256 6\nPartendo da un cagnolino.\nQuello che abbiamo visto precedentemente per triangoli equilateri e quadrati pu\u00f2 essere esteso ad una immagine qualsiasi\nCurva di Sierpinski.\nProcedura in Logo.\nEcco la procedura ricorsiva per ottenere i vari livelli della curva di Sierpinski nelle varie fasi della costruzione. \nQuesta \u00e8 in funzione dei due parametri 'lato' e 'livello':\n to triasierpic :lato :livello \n if :livello=0 [repeat 3 [forward :lato right 60]\n penup repeat 3 [forward :lato right 60] pendown stop]\n penup fd :lato pendown right 60\n right 60 triasierpic :lato/2 :livello-1 left 60\n left 60 triasierpic :lato/2 :livello-1 right 60\n penup fd :lato pendown right 60\n penup fd :lato pendown\n right 120 triasierpic :lato/2 :livello-1 \n penup forward :lato*2 pendown rt 120\n end\nLa procedura scritta per MSWLogo, un linguaggio Logo per Windows, scaricabile gratuitamente dal sito della Softronics.\nDopo aver copiato e incollato la precedente procedura sull'Editor, la si pu\u00f2 collaudare immettendo, se si \u00e8 scelto il lato di 160 pixel e il livello 6, nella linea dei comandi:\n triasierpic 160 5\nSequenza di crescita a \"pianta grassa\".\nEcco un modo alternativo di costruzione partendo ancora dal triangolo equilatero.\nProcedura in Logo.\nEcco la procedura ricorsiva per ottenere i vari livelli della costruzione per successive crescite esterne. \nLa procedura \"equilatero\" con parametro \"lato\" fa il triangolo equilatero con la punta in basso. Mentre triansierpiequi con i due parametri 'lato' e 'livello' realizza la costruzione:\n to equilatero :lato\n left 30\n repeat 3 [forward :lato right 120]\n right 30 \n end\n to triasierpiequi :lato :livello \n equilatero :lato \n if :livello=0 [stop]\n penup right 30 forward :lato/2 pendown\n right 90 \n triasierpiequi :lato/2 :livello-1 \n left 90\n penup forward -:lato/2 left 30 pendown\n penup left 30 forward :lato/2 pendown\n left 90 \n triasierpiequi :lato/2 :livello-1 \n right 90\n penup forward -:lato/2 right 30 pendown\n penup forward :lato/2*sqrt 3 pendown\n triasierpiequi :lato/2 :livello-1\n penup forward -:lato/2*sqrt 3 pendown\n end\nLe procedure scritte per MSWLogo, un linguaggio Logo per Windows, scaricabile gratuitamente dal sito della Softronics:,\nDopo aver copiato e incollato le precedenti procedure sull'Editor, le si pu\u00f2 collaudare immettendo, se si \u00e8 scelto il lato di 200 pixel e il livello 3, nella linea dei comandi:\n triasierpiequi 200 3\nPropriet\u00e0.\nTriangolo di Tartaglia in modulo 2.\nIl triangolo di Tartaglia in modulo due all'aumentare delle righe tende al triangolo di Sierpinski. Si ricorda che i numeri interi, presi in modulo 2, se sono dispari danno 1, se invece sono pari danno zero. Si possono fare facili verifiche considerando la successione di quadrati vista sopra. Prendendo ad esempio il livello 3 troviamo otto file di quadrati tra bianchi e colorati. La fila superiore ha un quadrato, poi 2, 3 , 4 ... fino a quella inferiore con formula_10 quadrati per un totale numero triangolare di 36 quadrati. A questo punto basta sovrapporre ai quadrati le prime 8 righe del triangolo di Tartaglia per constatare che i numeri dispari corrispondono ai quadrati colorati, mentre i pari a quelli bianchi. Ad esempio, l'ultima riga fatta di tutti triangoli colorati corrisponde ai coefficienti binomiali del binomio elevato alla settima potenza che sono tutti dispari. Vedi figura per livello 5."}
{"id": "1417810", "revid": "253269", "url": "https://it.wikipedia.org/wiki?curid=1417810", "title": "Tina Majorino", "text": "Tina \u00e8 meglio conosciuta per aver interpretato il ruolo di Deb in \"Napoleon Dynamite\", quello della piccola Enola in \"Waterworld\", quello di Mac in \"Veronica Mars\", quello di Heather Tuttle in \"Big Love\" e quello della Dottoressa Heather Brooks in \"Grey's Anatomy\".\nBiografia.\nPrimi anni.\nMajorino \u00e8 nata a Westlake, un sobborgo di Los Angeles (in California), da padre statunitense di origini italiane, cubane e francesi, Robert \"Bob\" Majorino, e da madre statunitense di origini inglesi, scozzesi, tedesche e filippine, Sarah Black. Ha un fratello maggiore, Kevin. Sebbene il suo nome, all'anagrafe, sia effettivamente \"Tina Marie Majorino\", per poter essere distinta dagli altri familiari con lo stesso nome, venne da subito chiamata \"Albertina Marie\". Il nome della band di cui fa parte, The AM Project, deriva proprio dalle sue iniziali, AM.\nCarriera.\nInizi\u00f2 a recitare nel 1992 nella sitcom \"Camp Wilder\". Ottenne il suo primo ruolo in un film in \"Amarsi\" (1994), interpretando la figlia di prime nozze di Meg Ryan. In seguito interpret\u00f2 ruoli principali in film per la famiglia come \"Una moglie per pap\u00e0\" e \"Andre\", entrambi realizzati nel 1994. Nel film successivo, \"Waterworld\" (1995), interpret\u00f2 una bambina salvata dal personaggio di Kevin Costner. Molti dei ruoli interpretati negli anni '90 furono in film indipendenti o prodotti per la sola trasmissione televisiva; fu protagonista nel 1999 in \"Alice nel Paese delle Meraviglie\".\nDopo aver interpretato il ruolo di Alice, prese una pausa dalla carriera. Non apparve in nessun altro film fino al 2004, quando recit\u00f2 accanto a Jon Heder in \"Napoleon Dynamite\". Dal 2004 interpret\u00f2 anche il ruolo ricorrente di Mac, un'amante dell'informatica e amica della protagonista, nella serie televisiva \"Veronica Mars\". Aveva incontrato il creatore della serie mentre lo intervistava per un articolo su uno dei suoi libri ed entr\u00f2 nel cast regolare della serie nella terza stagione. Attualmente interpreta un ruolo secondario nella serie televisiva \"Big Love\".\n\u00c8 apparsa anche nel video musicale \"Blind\" del gruppo rock Lifehouse. Fa inoltre parte dei \"The AM Project\" insieme al fratello Kevin. Nel 2009 recita nel ruolo di Addy Fisher nella serie televisiva della ABC \"The Deep End\", cancellata dopo solo sei episodi trasmessi. Nel 2011 appare come protagonista nel video \"Fuckin' Perfect\" della cantante Pink e recita nel ruolo ricorrente dell'agente speciale Genevieve \"Genny\" Shaw in \"Bones\". Nel 2012 entra a far parte del cast di Grey's Anatomy, dal quale esce un anno dopo in seguito alla morte del suo personaggio.\nDoppiatrici italiane.\nNelle versioni in italiano dei suoi lavori, Tina Majorino \u00e8 stata doppiata da:"}
{"id": "1417811", "revid": "33277", "url": "https://it.wikipedia.org/wiki?curid=1417811", "title": "Lucido Parocchi", "text": ""}
{"id": "1417812", "revid": "1272592", "url": "https://it.wikipedia.org/wiki?curid=1417812", "title": "Torri e bastioni di Alghero", "text": "Alghero \u00e8 una delle poche citt\u00e0 fortificate italiane ad aver mantenuto circa il 70% delle sue mura (manca la parte dal forte della Maddalena alla Torre dell'Esper\u00f2 Rejal), con annesse torri: recentemente valorizzati da un restauro, i bastioni offrono una passeggiata sul mare che circonda la citt\u00e0 vecchia, e si congiungono con il Lungomare Dante costruito negli anni cinquanta del XX secolo.\nBastioni.\nI bastioni che difendono la citt\u00e0 vecchia dal mare sono dell'epoca catalano-aragonese, e a partire dalla Piazza Sulis sono dedicate alla memoria di famosi navigatori: \nTorri extraurbane.\nMa non solo le fortificazioni aragonesi sono presenti sul territorio algherese: durante la seconda guerra mondiale numerosi fortini e capisaldi furono eretti qui e in tutta la Sardegna a difesa della costa e dell'entroterra; molti di questi vengono tuttora utilizzati come abitazioni temporanee, anche se ci sono ovviamente tensioni con le basi NATO (soprattutto con la base della Speranza), che ha richiesto che almeno venissero murati i tunnel ancora agibili che li collegano all'area militare."}
{"id": "1417814", "revid": "666668", "url": "https://it.wikipedia.org/wiki?curid=1417814", "title": "OFC Futsal Championship 1992", "text": "Il primo Oceanian Futsal Championship, disputato nel 1992 a Brisbane in Australia, viene considerato il primo campionato continentale dell'Oceania per formazioni nazionali di calcio a 5.\nIl girone, composto da tre formazioni, aveva il duplice scopo di eleggere la miglior formazione nazionale di calcio a 5 d'Oceania e di stabilire contestualmente la nazionale avente diritto alla qualificazione al secondo FIFA Futsal World Championship in programma a Hong Kong. Il girone fu vinto dall'Australia che si laure\u00f2 campione continentale per la prima volta e si qualific\u00f2 ai mondiali."}
{"id": "1417815", "revid": "486946", "url": "https://it.wikipedia.org/wiki?curid=1417815", "title": "Doridella burchi", "text": ""}
{"id": "1417816", "revid": "124123", "url": "https://it.wikipedia.org/wiki?curid=1417816", "title": "Lobsang Rampa", "text": "Biografia.\nDivenne noto al pubblico britannico nel 1956 con la pubblicazione del suo libro \"Il terzo occhio\" (\"The third eye\"), uscito in Italia due anni dopo. \nL'autore sosteneva di essere un lama tibetano che raccontava le proprie esperienze vissute in un monastero in Tibet nel quale aveva vissuto fin dall'et\u00e0 di 7 anni. \nDue anni dopo Heinrich Harrer scopr\u00ec, tramite un investigatore privato, che l'autore del libro era in realt\u00e0 un inglese che non era mai stato in Tibet e che non parlava tibetano.\nDalla \"Nota del traduttore\" dell'edizione italiana Mondadori del 1961:\n\u00ab\"Dice l'accusa, e testimoniano cronisti e detective: Lobsang Rampa \u00e8 un semplice, comunissimo inglese del Devon - comunissimo almeno fino al giorno in cui, nel 1947, si fece radere a zero, si lasci\u00f2 crescere una folta e profetica barba, cambi\u00f2 nome in Dr. Kuan-suo e, con ansioso stupore della moglie, si vest\u00ec da tibetano; peggio ancora, fino al giorno in cui, due anni dopo, riavutosi da un incidente segu\u00ecto da commozione cerebrale, rivel\u00f2 una personalit\u00e0 del tutto nuova, nel sicuro possesso di \u00abricordi\u00bb completamente distaccati dalle vicissitudini del suo Io anagrafico\"\u00bb.\nA Kemerovo, in Russia, esiste un monumento dedicato a Rampa "}
{"id": "1417817", "revid": "767487", "url": "https://it.wikipedia.org/wiki?curid=1417817", "title": "Runcu Salvei", "text": "Runcu Salvei \u00e8 un comune della Romania di 1.423 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania."}
{"id": "1417818", "revid": "1005847", "url": "https://it.wikipedia.org/wiki?curid=1417818", "title": "Elezioni parlamentari in Polonia del 2001", "text": "Le elezioni parlamentari in Polonia del 2001 si tennero il 23 settembre per il rinnovo dell'Assemblea nazionale (Sejm e Senato). In seguito all'esito elettorale, la coalizione formata da Alleanza della Sinistra Democratica e Unione del Lavoro form\u00f2 il governo; Presidente del Consiglio divenne Leszek Miller, sostituito nel 2004 da Marek Belka."}
{"id": "1417819", "revid": "729019", "url": "https://it.wikipedia.org/wiki?curid=1417819", "title": "DDR-Oberliga 1977-1978", "text": "L'edizione 1977-78 della DDR-Oberliga \u00e8 stata il trentunesimo campionato calcistico di massimo livello in Germania Est.\nAvvenimenti.\nL'avvio del campionato, iniziato il 13 agosto 1977, fu appannaggio del Lokomotive Lipsia e dei campioni in carica della : le due squadre si ritrovarono a condurre la classifica dopo due giornate e rimasero a punteggio pieno fino al pareggio nello scontro diretto in programma nella quarta giornata. Al turno successivo i campioni in carica, sconfiggendo in casa l'Union Berlino per 4-1, si portarono soli in testa alla graduatoria, tentando nelle giornate successive di fuggire, con alle spalle il Magdeburgo, propostosi come rivale della capolista in quella stessa giornata. La Dinamo Dresda riusc\u00ec ad incrementare il vantaggio nei confronti dei rivali, portandosi a +3 dopo avuto la meglio nello scontro diretto alla nona giornata, ma rimediarono due sconfitte consecutive che consentirono il sorpasso del Magdeburgo, che concluse il girone di andata con un punto di vantaggio sulla Dinamo Dresda.\nLe prime giornate del girone di ritorno furono favorevoli al Magdeburgo, che riusc\u00ec ad allungare di un punto il distacco dalla Dinamo Dresda, ma tra la diciottesima e la diciannovesima giornata ottenne un solo punto che permise alla Dinamo Dresda di riprendere il comando. I campioni in carica proseguirono soli al comando presentandosi allo scontro diretto (che si sarebbe tenuto a Magdeburgo) con due punti di vantaggio sui rivali: vinsero i padroni di casa che ebbero la possibilit\u00e0, a quattro giornate dal termine del campionato, di riagganciare la vetta. Nelle ultime due giornate il Magdeburgo totalizz\u00f2 un solo punto lasciando il via libera alla Dinamo Dresda, che si laure\u00f2 Campione della Germania Est all'ultima giornata (giocata il 3 giugno 1978), sconfiggendo un Vorw\u00e4rts Francoforte gi\u00e0 retrocesso.\nIn \"zona UEFA\" la vittoria del Magdeburgo in coppa nazionale liber\u00f2 un posto di cui benefici\u00f2 il Carl Zeiss Jena, quinto dopo aver sorpassato l'Hallescher Chemie all'ultima giornata. A fondo classifica il Vorw\u00e4rts Francoforte accompagn\u00f2 con una giornata di anticipo in DDR-Liga il Wismut Gera, sfavorito da un pessimo girone di ritorno in cui ottenne un solo punto."}
{"id": "1417822", "revid": "767487", "url": "https://it.wikipedia.org/wiki?curid=1417822", "title": "Salva (Romania)", "text": "Salva \u00e8 un comune della Romania di 2.893 abitanti, ubicato nel distretto di Bistri\u021ba-N\u0103s\u0103ud, nella regione storica della Transilvania."}
{"id": "1417823", "revid": "121482648", "url": "https://it.wikipedia.org/wiki?curid=1417823", "title": "Alessandra Facchinetti", "text": "Biografia.\n\u00c8 figlia del tastierista dei Pooh Roby Facchinetti, che le ha dedicato l'album \"Alessandra\" e con cui ha duettato nella canzone \"Din din din\" e della prima moglie Mirella Costa.\nHa studiato all'Istituto artistico per l'abbigliamento Marangoni di Milano.\nHa lavorato per alcuni anni da stilista freelance, disegnando per esempio una collezione per l\u2019azienda francese Moncler Gamme Rouge e una per il marchio Pinko.\nNel 1994 inizia a lavorare nel mondo della moda presso Miu Miu, dove rimane per sette anni, per passare poi alla casa di moda fiorentina Gucci. A queste esperienze segue un breve periodo durante il quale lavora per Moncler, rinnovando il look dei \"mitici\" piumini dei paninari.\nNel settembre del 2007 viene chiamata a succedere a Valentino nel ruolo di direttore creativo per tutte le collezioni donna Valentino S.p.A. Viene licenziata dopo solo un anno, nell'ottobre del 2008. La societ\u00e0 spiega che la collaborazione con la stilista si \u00e8 conclusa \u00aba seguito di disallineamenti con la visione aziendale\u00bb. Sar\u00e0 sostituita dal duo stilistico Maria Grazia Chiuri e Pier Paolo Piccioli, da dieci anni in azienda e responsabili degli accessori.\nNel 2011 comincia la collaborazione con il marchio Pinko per la realizzazione della linea \"Uniqueness\", con lo scopo di rivoluzionare tempi e modalit\u00e0 di presentazione nell'ambito fashion: collezioni no season, disponibili immediatamente online illustrate anche dai relativi moodboard che esplicano il processo creativo alla base della ricerca della Facchinetti e del suo staff.\nDal febbraio 2013 \u00e8 direttore creativo di Tod's estendendone la produzione dai soli accessori a una linea d'abbigliamento completa.\nLa stilista ha presentato i suoi abiti solitamente al Padiglione d\u2019Arte Contemporanea di Milano ed ha inserito in passerella alcuni richiami a ci\u00f2 che l\u2019aveva ispirata per la collezione. Ad esempio, gli arredi del designer e architetto Gi\u00f2 Ponti o i quadri del famoso pittore Giovanni Boldini. La linea \u00e8 stata creata utilizzando molto la pelle e sono stati presentati abiti da portare sia di giorno che di sera.\nNell\u2019ultima sfilata a febbraio, quella per l\u2019autunno/inverno 2016-17, ha lavorato con l\u2019artista performativa Vanessa Beecroft \u2013 molto apprezzata tra gli stilisti e richiesta anche da Kanye West \u2013 con cui ha realizzato un\u2019installazione dedicata all\u2019artigianato italiano.\nNel maggio 2016, dopo 3 anni da direttore creativo per l\u2019azienda di moda Tod\u2019s, Alessandra Facchinetti ha abbandonato la compagnia."}
{"id": "1417827", "revid": "486946", "url": "https://it.wikipedia.org/wiki?curid=1417827", "title": "Doridella depressus", "text": ""}
{"id": "1417830", "revid": "74173", "url": "https://it.wikipedia.org/wiki?curid=1417830", "title": "Liga Polskich Rodzin", "text": ""}
{"id": "1417831", "revid": "729019", "url": "https://it.wikipedia.org/wiki?curid=1417831", "title": "Malattia di Cushing", "text": "La malattia di Cushing (detta impropriamente anche morbo di Cushing) \u00e8 una condizione medica causata da una eccessiva produzione di cortisolo da parte della corticale del surrene a seguito della presenza di un adenoma ipofisario secernente ormone adrenocorticotropo.\nClinica.\nLa maggior parte dei sintomi deriva dall'attivit\u00e0 metabolica dei glucocorticoidi, di cui il cortisolo e gli androgeni surrenalici son presenti in quantit\u00e0 molto maggiori rispetto al normale.\nI sintomi e segni clinici principali sono:\nA differenza dei pazienti con secrezione di ACTH ectopico, non presentano ipokaliemia, perdita di peso, anemia o ipopigmentazione.\nEziologia.\nGli adenomi ipofisari sono i maggiori responsabili della malattia con una percentuale che sfiora il 70% di essi derivate da cause endogene. Altre cause possibili le troviamo nella forma iatrogena, e la produzione ectopica dell'ormone adrenocorticotropo da parte di tumori, carcinomi ed iperplasia.\nDiagnosi.\nSi basa sulla dimostrazione dell'aumento del cortisolo unita all'impossibilit\u00e0 di sopprimerne la produzione tramite somministrazione di desametasone. La misurazione dei livelli dell'ormone adrenocorticotropo, i test dinamici e il campionamento dinamico dal seno petroso, servono per localizzare il problema rilevato.\nSe tali test evidenziano, senza alcun dubbio, una responsabilit\u00e0 dell'ipofisi si consiglia l'uso della risonanza magnetica nucleare, tenendo presente che nella met\u00e0 dei pazienti con microadenoma ipofisario la RMN con contrasto al gadolinio risulta normale.\nTerapia.\nInizialmente per curare il morbo di Cushing bisogna attuare la resezione transfenoidale, che risulta utile nella maggioranza dei casi di persone con microadenoma.\nPer eliminare l'ipersecrezione di cortisolo si pu\u00f2 rendere necessaria la ripetizione dell'intervento chirurgico o in alternativa l'irradiazione dell'ipofisi con somministrazione di inibitori della steroidogenesi.\nNei casi peggiori, se le precedenti terapie non dovessero bastare, bisogna eseguire una surrenectomia bilaterale, tanto grave da rendere indispensabile in seguito una terapia sostitutiva, per tutta la durata della vita della persona afflitta dal morbo, con glucocorticoidi e mineralcorticoidi.\nSono in corso ricerche per lo sviluppo di terapie farmacologiche.\nI farmaci attualmente in studio si basano su molecole come il pasireotide."}
{"id": "1417833", "revid": "1342360", "url": "https://it.wikipedia.org/wiki?curid=1417833", "title": "DDR-Oberliga 1976-1977", "text": "L'edizione 1976-77 della DDR-Oberliga vide la vittoria finale della .\nCapocannoniere del torneo fu Joachim Streich (1. FC Magdeburgo), con 17 reti."}
{"id": "1417837", "revid": "666668", "url": "https://it.wikipedia.org/wiki?curid=1417837", "title": "OFC Futsal Championship 1996", "text": "Il secondo Oceanian Futsal Championship, disputato nel 1996 a Port Vila nelle isole Vanuatu dal 3 agosto all'8 agosto, viene considerato il secondo campionato continentale dell'Oceania per formazioni nazionali di calcio a 5.\nIl girone, composto da quattro formazioni con gare di andata e ritorno, aveva il duplice scopo di eleggere la miglior formazione nazionale di calcio a 5 d'Oceania e di stabilire contestualmente la nazionale avente diritto alla qualificazione al quarto FIFA Futsal World Championship in programma in Spagna nel 1996. A farla da padrone nella breve manifestazione (6 giorni) fu l'Australia campione in carica, che vinse il girone con sei vittorie su sei gare, laureandosi campione continentale per la seconda volta e qualificandosi ai mondiali."}
{"id": "1417840", "revid": "1342360", "url": "https://it.wikipedia.org/wiki?curid=1417840", "title": "DDR-Oberliga 1975-1976", "text": "L'edizione 1975-76 della DDR-Oberliga vide la vittoria finale della .\nCapocannoniere del torneo fu Hans-J\u00fcrgen Kreische (), con 24 reti."}
{"id": "1417844", "revid": "123360910", "url": "https://it.wikipedia.org/wiki?curid=1417844", "title": "Costituzione della Repubblica di Polonia", "text": "La Costituzione della Repubblica di Polonia (\"Konstytucja Rzeczypospolitej Polskiej\") del 2 aprile 1997 \u00e8 l'attuale costituzione della Polonia. Ha sostituito gli emendamenti temporanei posti in essere nel 1992, studiati apposta per annullare gli effetti del comunismo e ponendo le basi per una \"nazione democratica governata dalla legge che implementasse i principi di giustizia sociale\". La Costituzione \u00e8 stata adottata dall'Assemblea Nazionale della Polonia (\"Zgromadzenie Narodowe\") il 2 aprile 1997 ed \u00e8 stata approvata da un referendum nazionale il 25 maggio 1997; \u00e8 entrata in vigore il 17 ottobre 1997.\nLa Polonia ha avuto numerosi atti costituzionali durante la sua lunga storia. Storicamente, quella pi\u00f9 significativa \u00e8 stata la Costituzione Polacca di Maggio, adottata il 3 maggio 1791, ed \u00e8 stata la prima costituzione moderna d'Europa.\nAttuale costituzione (1997).\nIl nuovo carattere della nazione.\nI cinque anni successivi al 1992 trascorsero nel dialogo sul nuovo carattere della Polonia. La nazione era mutata significativamente dal 1952, quando era stata istituita la Costituzione della Repubblica Popolare di Polonia. Era necessario un nuovo consenso su come riconoscere le varie parti della storia polacca: la trasformazione da sistema mono-partitico al sistema multi-partitico e dal socialismo verso il libero mercato, la nascita del pluralismo nella cultura storicamente cattolica della Polonia.\nRifiuto del vecchio.\nIl comportamento riguardo al passato fu articolato nel preambolo, in cui i cittadini polacchi stabilivano una Repubblica \"Richiamando le migliori tradizioni della Prima e della Seconda Repubblica, obbligati a trasmettere alle generazioni future tutto il meglio di oltre mille anni di storia, memori delle amare esperienze dei momenti in cui le libert\u00e0 fondamentali e i diritti umani vennero violati in Patria...\".\nMolti articoli vennero scritti appositamente per rettificare gli sbagli dei governi precedenti. In risposta alla collettivizzazione dell'epoca comunista, l'Articolo 23 stabilsce che le fattorie familiari sono la base dell'economia dell'agricoltura. L'Articolo 74 impone ufficiali dello stato per svolgere le azioni di polizia; gli Articolo 39 e 40 proibiscono la pratica della sperimentazione medica forzata, proibiscono la tortura e le punizioni corporali, mentre i numeri 50 e 59 riconoscono l'inviolabilit\u00e0 del domicilio, il diritto a formare unioni lavorative e lo sciopero.\nTradizione contro pluralismo.\nLe persone coinvolte nella redazione del documento non erano interessate a creare una Polonia de facto cattolica. Furono concessi diritti alla Chiesa, per proteggere la morale comune; ad esempio, nell'Articolo 18 al matrimonio \u00e8 assegnato il compito di protezione dello Stato, e nell'Articolo 53 vengono protette la libert\u00e0 di religione e l'educazione religiosa.\nIl preambolo enfatizza la libert\u00e0 di religione o la laicit\u00e0: \"Noi, la Nazione Polacca - tutti i cittadini della Repubblica, sia quelli che credono in Dio come fonte di verit\u00e0, giustizia, bene e bellezza, ed anche quelli che non condividono tale fede ma rispettano quei valori universali che vengono da altre fonti...\". L'Articolo 25 d\u00e0 ulteriore protezione, quella pubblica e ufficiale: \"dovr\u00e0 essere imparziale nelle materie di convinzione personale, religiosa o filosofica, o in relazione alla visione della vita, e dovr\u00e0 assicurare la libert\u00e0 di espressione all'interno della vita pubblica.\"\nTra gli altri aspetti ci sono l'affermazione dell'eguaglianza politica dell'uomo e della donna (Articolo 32) e l'affermazione della libert\u00e0 delle minoranze etniche per portare avanti lo sviluppo delle proprie culture (Articolo 35).\nPreambolo.\nRiguardo all'esistenza e al futuro della nostra Patria\nChe si \u00e8 riconquistata, nel 1989, la possibilit\u00e0 di una determinazione sovrana e democratica del proprio destino\nNoi, la Nazione Polacca - tutti cittadini della Repubblica,\nSia quelli che credono in Dio come sorgente di verit\u00e0, giustizia, bene e bellezza,\nSia quelli che non condividono tale fede, ma rispettano quei valori universali che vengono da altre fonti,\nEguali nei diritti e negli obblighi verso il bene comune, la Polonia,\nLegati ai nostri antenati per le loro opere, le loro battaglie per l'indipendenza raggiunta con grande sacrificio, per la nostra cultura che affonda le radici nella cultura cristiana della Nazione e nei valori umani universali,\nRichiamando le migliori tradizioni della Prima e della Seconda Repubblica,\nObbligati a lasciare alle generazioni future il meglio della storia millenaria,\nLegati nella comunit\u00e0 con i nostri compatrioti sparsi nel mondo,\nConsci della necessit\u00e0 di cooperazione con tutte le nazioni per il bene della Famiglia Umana,\nConsapevoli delle amare esperienze dei tempi in cui le libert\u00e0 fondamentali e i diritti umani furono violati in Patria\nDesiderando la garanzia dei diritti dei cittadini per sempre, e l'assicurazione della diligenza e dell'efficienza dell'opera dei corpi statali\nRiconoscendo la nostra responsabilit\u00e0 nei confronti di Dio e delle nostre coscienze,\nStabiliamo con questo scritto la Costituzione della Repubblica di Polonia come legge fondamentale dello Stato, basata sul rispetto della libert\u00e0 e della giustizia, della cooperazione tra i poteri statali, il dialogo sociale e il principio di sussidiariet\u00e0 nel rafforzamento dei poteri dei cittadini e delle loro comunit\u00e0.\nChiediamo a tutti coloro che applicheranno questa Costituzione per il bene della Terza Repubblica di farlo rispettando la dignit\u00e0 della persona, del suo diritto di libert\u00e0, dell'obbligo di solidariet\u00e0 verso gli altri e del rispetto per questi principi come forte fondamento della Repubblica di Polonia.\nCostituzioni storiche.\nRegno di Polonia e Confederazione Polacco-Lituana.\nIl primo grande privilegio fu assegnato a Ko\u0161ice da Luigi Andegavin il 17 settembre 1374. Per garantire il trono polacco alla figlia Jadwiga, acconsent\u00ec ad abolire tutte le tasse che la \"szlachta\" avrebbe dovuto pagare. Il \"Privilegio di Koszyce\" imped\u00ec anche al re di assegnare cariche ufficiali e i principali castelli polacchi a cavalieri stranieri, e lo obbligarono a pagare indennit\u00e0 ai nobili feriti e fatti prigionieri nelle guerre al di fuori dei confini polacchi.\nI privilegi concessi da Ladislao II a Brze\u015b\u0107 Kujawski (25 aprile 1425), Jedlnia (4 marzo 1430) e Cracovia (9 gennaio 1433) introdussero o confermarono la regola nota come \"Neminem captivabimus nisi iure victum\" che impediva che un nobile fosse arrestato senza essere stato giudicato colpevole. Il 2 maggio 1447 lo stesso re concesse il \"Privilegio di Wilno\", che assegn\u00f2 ai boiardi del Granducato di Lituania gli stessi diritti posseduti dalla szlachta polacca.\nNel settembre e ottobre del 1454 Casimiro IV concesse i \"Privilegi di Cerkwica e Nieszawa\", che impedirono al re di emettere nuove tasse, leggi o inviare nobili in guerra senza il consenso delle diete locali (\"sejmiki\"). Questi privilegi furono chiesti dalla szlachta come ricompensa per la partecipazione nella Guerra dei tredici anni. Come ricompensa per l'incursione (senza successo) in Moldavia che abeba decimato la nobilt\u00e0, Giovanni I Alberto concesse il \"Privilegio di Piotrk\u00f3w\" il 26 aprile 1496, che proib\u00ec ai servi di lasciare le terre dei loro padroni e agli abitanti delle citt\u00e0 di acquistare terre.\nNella primavera del 1505 re Alessandro firm\u00f2 una legge adottata dalla Dieta di Radom, conosciuta come \"Nihil novi nisi commune consensu\" (\"Niente di nuovo senza l'accordo comune\"). La legge \"Nihil novi\" trasfer\u00ec il potere legislativo dal re alla Dieta (\"Sejm\"), il Parlamento polacco. Questa data segn\u00f2 l'inizio della Prima \"Rzeczpospolita\", il periodo della \"repubblica\" gestita dalla szlachta (nobilt\u00e0).\nFino alla morte di Sigismondo Augusto, l'ultimo re della dinastia Jagellonica, i re potevano solo essere eletti all'interno della famiglia reale. A partire dal 1573, invece, nella pratica ogni nobile polacco o ogni straniero di sangue reale pot\u00e9 diventare il monarca polacco-lituano. Ogni re neoeletto doveva firmare due documenti: il \"Pacta Conventa\" (\"Patti convenuti\"), una conferma delle promesse effettuate dal re prima delle elezioni, e gli \"articoli enricani\" (\"artyku\u0142y henrykowskie\", chiamati come il primo re liberamente eletto, Enrico di Valois). L'ultimo documento fungeva da costituzione virtuale della Polonia e conteneva le leggi base della Confederazione:\nNel XVIII secolo l'introduzione delle Leggi Cardinali del 1768 costitu\u00ec un passo importante verso la codificazione della legge polacca esistente.\nLa Costituzione di Maggio, 1791.\nLa Costituzione del 3 maggio 1791 (in polacco: \"Konstytucja Trzeciego Maja\") \u00e8 ritenuta essere la prima costituzione moderna nazionale codificata dell'Europa. Fu istituita con un Atto del Governo (polacco: \"Ustawa rz\u0105dowa\") adottato in quella data dal Sejm della Confederazione Polacco-Lituana. Fu pensata per riprogrammare le mancanze politiche della federazione polacco-lituana, e la sua libert\u00e0 dorata. La Costituzione introdusse l'uguaglianza politica tra la gente delle citt\u00e0 e la nobilt\u00e0 (\"szlachta\") e pose i contadini sotto la protezione del governo, mitigando gli abusi della schiavit\u00f9. La Costituzione abol\u00ec le istituzioni parlamentari pericolose, come il \"liberum veto\", che aveva posto il Sejm alla merc\u00e9 di ogni deputato, che poteva scegliere, o essere ricattato da altri, di annullare tutte le leggi approvate dal Sejm stesso. La Costituzione del 3 maggio cerc\u00f2 di soppiantare l'anarchia esistente con una monarchia costituzionale democratica ed egualitaria.\nL'adozione di questa Costituzione provoc\u00f2 l'ostilit\u00e0 degli stati vicini alla Confederazione Polacco-Lituana. Nella guerra in difesa della Costituzione, la Polonia fu tradita dall'alleato prussiano Federico Guglielmo II e fu sconfitta dalla Russia imperiale di Caterina la Grande, alleata con la Confederazione di Targowica, un'unione di magnati polacchi che si era opposta alle riforme che avrebbero diminuito la loro influenza. Nonostante la sconfitta e a successiva seconda spartizione della Polonia, la Costituzione del 3 maggio influenz\u00f2 i successivi movimenti democratici nel mondo. Rimase, dopo la scomparsa della Repubblica polacca nel 1795, nei successivi 123 anni di divisione della Polonia, un punto fermo nella battaglia per ricostruire la sovranit\u00e0 polacca. Nelle due parole di due dei suoi coautori, Ignacy Potocki e Hugo Ko\u0142\u0142\u0105taj, fu \"l'ultima volont\u00e0 e il testamento della Madrepatria morente\".\nPeriodo interbellico.\nLa Seconda Repubblica di Polonia ebbe tre costituzioni; queste furono, in ordine cronologico:\nPeriodo post-bellico fino al 1989.\nDopo la seconda guerra mondiale, i comunisti polacchi, spinti dall'Unione Sovietica, presero il controllo sul governo polacco e introdussero una loro costituzione. Il ordine cronologico le costituzioni introdotte furono:\nDal 1989.\nPrima dell'attuale Costituzione del 1997, la nazione era governata dalla Piccola Costituzione del 1992, che aveva modificato i principali articoli della Costituzione della Repubblica Popolare Polacca ed aveva formato le basi dello Stato polacco dal 1992 al 1997.\nAltri progetti.\n (in polacco)"}
{"id": "1417845", "revid": "339392", "url": "https://it.wikipedia.org/wiki?curid=1417845", "title": "Canonici regolari premonstratensi", "text": ""}
{"id": "1417848", "revid": "709565", "url": "https://it.wikipedia.org/wiki?curid=1417848", "title": "She-Ra, la principessa del potere", "text": "She-Ra, la principessa del potere (\"She-Ra: Princess of Power\") \u00e8 una serie televisiva di disegni animati statunitense, realizzata nel 1985 dalla Filmation. Si tratta di uno spin-off di \"He-Man e i dominatori dell'universo\", ideato per pubblicizzare una nuova serie di bambole destinate alle bambine e delle nuove action figure della linea dei Masters of the Universe destinati ai bambini. \u00c8 composta da due stagioni, di 65 e 28 episodi.\nLa protagonista di questa serie \u00e8 She-Ra, sorella gemella minore di He-Man e potente eroina che guida la \"Grande ribellione\" per liberare Etheria, contro la tirannia di Hordak, ex-maestro e ora nemico di Skeletor. La trama dei Masters of the Universe si \u00e8 sviluppata in quattro serie animate, ma She-Ra appare solamente in questa.\nTrama.\nIl pacifico mondo di Etheria \u00e8 stato demolito dall'invasione degli Horde (traducibile come \"Orda\"), un feroce popolo conquistatore, gi\u00e0 scacciato da Eternia. Guidato dal tiranno di nome Hordak, gli Horde hanno conquistato Etheria e costruito il loro quartier generale chiamato Fright Zone (nel cartone animato viene chiamata anche Zona Spaventosa o Zona della Paura) e schiavizzato il popolo. Alla conquista del pianeta fu fondamentale una bambina di nome Adora, che viene rapita e cresciuta da Hordak, diventando cos\u00ec il capitano del suo esercito di mutanti e robot. Complice di Hordak \u00e8 la Tessitrice d'Ombre, che con la sua magia nera riesce a manipolare la mente di Adora. Un giorno Adora conosce He-Man e scopre che gli Horde sono malvagi. Malgrado tutti gli sforzi per convertire Adora, He-Man viene catturato, colpito a tradimento proprio da lei, ma la Maga di Grayskull contatta Adora tramite la gemma nella spada della protezione e le svela che fu tolta dai suoi genitori appena nata e che ha anche un fratello gemello: He-Man!\nAdora impara la formula magica e pronunciando le parole \"Per l'onore di Grayskull\" con la spada alzata, in una esplosione magica si trasforma in She-Ra la Principessa del Potere.\nHe-Man viene liberato e successivamente Adora torna sul suo pianeta natale, Eternia, dove conosce i suoi genitori; presto per\u00f2 decide di ritornare ad Etheria e combattere gli Horde finch\u00e9 il pianeta non sar\u00e0 liberato. Adora entra nella Grande Ribellione, un gruppo di guerrieri che combattono per la libert\u00e0 e si nascondono nell'unico posto inaccessibile alla malvagia Orda: il magico Bosco dei Sussurri. L\u00e0 Adora diventa la loro guida e la ricercata numero uno di Etheria.\nPunto di riferimento per She-Ra \u00e8 il Castello di Cristallo, un tempio magico situato nella montagna pi\u00f9 alta del pianeta e protetto da uno spirito in forma di luce chiamato Light Hope. Nelle innumerevoli avventure di She-Ra, talvolta, compare anche He-Man, sempre pronto ad aiutare la sorella.\nPrima stagione.\nNella trama della prima stagione, dopo essere stata rapita da Hordak (ex-mentore di Skeletor) nella sua infanzia, Adora grazie a suo fratello He-Man diventa buona e attraverso una spada magica \u00e8 in grado di trasformarsi in She-Ra; tuttavia \u00e8 costretta a rimanere ad Etheria con i suoi nuovi amici, per salvare il proprio mondo da Hordak e dai suoi seguaci.\nProduzione.\nQuesta serie, come molte altre realizzate dalla Filmation, presenta una morale alla fine di ogni episodio: un personaggio chiamato Loo-Kee, una sorta di piccolo \"furry\" che si mimetizza durante l'episodio negli alberi o cespugli, e ricompare alla fine domandando agli spettatori se sono riusciti a vederlo; dopodich\u00e9 spiega la morale dell'episodio. Al di fuori delle apparizioni cameo e durante la morale Loo-Kee partecipa soltanto in due episodi, dove \u00e8 il protagonista.\nTuttavia, nel doppiaggio italiano le morali vennero tagliate, perch\u00e9 la serie arriv\u00f2 quando ormai avevano deciso di non doppiare quelle della seconda stagione di \"He-Man\": per questo motivo sono in pochi a conoscerle, ma sono state proposte sottotitolate nei DVD della Dolmen.\nDistribuzione.\nDoppiaggio.\nL'edizione italiana della serie, cos\u00ec come avviene con la seconda stagione di \"He-Man e i dominatori dell'universo\", \u00e8 stata doppiata da SEDIF con le voci della CVD.\nHome video.\nLa Dolmen Home video ha pubblicato in DVD \"Il segreto della spada\" (\"The Secret of The Sword\") e la prima stagione completa (alcuni episodi presentano parti sottotitolate).\nInoltre She-ra appare nel film d'animazione \"\" (\"A Christmas Special\") edito invece dalla MTC e distribuito in edicola.\nEpisodi.\nLista delle due stagioni (la prima da 65 episodi, la successiva da 28) della serie. I titoli italiani della seconda non sono presenti perch\u00e9 inediti.\nStagione 2.\nI primi cinque episodi della prima stagione compongono il film \"Il segreto della spada\" (conosciuto anche con il titolo He-Man e She-Ra - Il segreto della spada), distribuito prima che la serie fosse trasmessa. Nel lungometraggio, inoltre, sono presenti alcuni cambiamenti.\nRemake.\nIl 12 dicembre 2017, DreamWorks e Netflix annunciano \"She-Ra e le principesse guerriere\", una nuova serie \"reboot\"/remake basata sul personaggio di She-Ra. La serie, prodotta da Noelle Stevenson, \u00e8 stata distribuita il 13 novembre 2018 sulla piattaforma Netflix."}
{"id": "1417849", "revid": "74173", "url": "https://it.wikipedia.org/wiki?curid=1417849", "title": "Costituzione della Polonia", "text": ""}
{"id": "1417850", "revid": "1856513", "url": "https://it.wikipedia.org/wiki?curid=1417850", "title": "Brit Air", "text": "Brit Air era una compagnia aerea regionale francese, sussidiaria di Air France con sede a Morlaix in Bretagna. Nel 2012 era la quarta compagnia aerea francese per traffico passeggeri con 1,7 milioni di passeggeri.\nStoria.\nFondata nel 1973, ha iniziato ad operare nel 1975, la sua base principale \u00e8 presso l'aeroporto di Lione-Saint-Exup\u00e9ry ma altre basi sono i due aeroporti di Parigi (Roissy-Charles De Gaulle e Orly).\nNel 1995 ha siglato un primo accordo con Air France e nel 2000 ne \u00e8 diventata definitivamente una sua sussidiaria.\nIl 30 marzo 2013 ha chiuso le operazioni di volo e dal 31 marzo 2013, Brit Air insieme ad Airlinair e R\u00e9gional sono state raggruppate in HOP!, la nuova compagnia aerea regionale a basso costo di Air France.\nFlotta.\nA 31 marzo 2011 la flotta comprende 43 aeromobili:\nNel 2007 la Brit Air ha acquistato 8 nuovi Bombardier CRJ-1000 (pi\u00f9 8 in opzione), con consegne a partire dal 2010 per rimpiazzare la flotta dei Fokker F100. Del CRJ-1000, come gi\u00e0 per il CRJ-700, la Brit Air \u00e8 il \"cliente di lancio\"."}
{"id": "1417851", "revid": "1342360", "url": "https://it.wikipedia.org/wiki?curid=1417851", "title": "DDR-Oberliga 1974-1975", "text": "L'edizione 1974-75 della DDR-Oberliga vide la vittoria finale della 1. FC Magdeburgo.\nCapocannoniere del torneo fu Manfred Vogel (Hallescher Chemie), con 17 reti."}
{"id": "1417853", "revid": "36426", "url": "https://it.wikipedia.org/wiki?curid=1417853", "title": "Abbazia di Santa Maria Laach", "text": ""}
{"id": "1417856", "revid": "1566286", "url": "https://it.wikipedia.org/wiki?curid=1417856", "title": "Luca Capuano", "text": "Biografia.\nInizia a lavorare giovanissimo come modello e in campo pubblicitario, per poi debuttare come attore, prima in teatro e poi nel cinema e in televisione.\nFra i suoi lavori teatrali: \"Fateci un applauso\" (2001), regia di Fioretta Mari, e \"Miseria e nobilt\u00e0\" di Eduardo Scarpetta (2002-2003), diretto d Carlo Giuffr\u00e9.\nIl suo esordio nel cinema \u00e8 del 2004 con un cameo nel film \"L'amore \u00e8 eterno finch\u00e9 dura\", regia di Carlo Verdone. Nel 2005 torna in televisione con il film per la tv \"Sexum superando - Isabella Morra\", diretto da Marta Bifano.\nDopo aver partecipato a varie serie TV, sia Rai che Mediaset, nel 2008 entra nel cast della soap opera di Canale 5, \"CentoVetrine\", dove interpretava il ruolo di Adriano Riva. Nel 2009 interpreta il ruolo di Romeo nella fiction di Capri 3. Nel 2012 esce dal cast fisso di \"CentoVetrine\" ed entra in quello de \"Le tre rose di Eva\" con il ruolo del perfido Edoardo Monforte. Nel 2013 \u00e8 nel cast della seconda serie della fiction di Raiuno \"Che Dio ci aiuti\" con il ruolo di Francesco Limbiati. In primavera 2013 ritorna nel cast della seconda serie de \"Le tre rose di Eva,\" nel 2014 della terza e nel 2016 della quarta.\nDal 2018 interpreta Sandro Recalcati nella soap opera di Rai 1 \"Il paradiso delle signore\", e dal 2019 riveste i panni dell'avvocato Aldo Leone nella soap opera di Rai 3 \"Un posto al sole\".\nVita privata.\n\u00c8 sposato dal 2012 con l'attrice Carlotta Lo Greco, dalla quale nel 2008 ha avuto un bambino . Nell'aprile del 2013 la coppia ha avuto un secondo figlio."}
{"id": "1417857", "revid": "248219", "url": "https://it.wikipedia.org/wiki?curid=1417857", "title": "Doridella obscura", "text": ""}
{"id": "1417858", "revid": "767487", "url": "https://it.wikipedia.org/wiki?curid=1417858", "title": "8 amici da salvare", "text": "8 amici da salvare \u00e8 un film del 2006 diretto da Frank Marshall e scritto da David DiGilio, con protagonisti Paul Walker, Bruce Greenwood, Moon Bloodgood ed otto cani da slitta. Il film \u00e8 tratto da un fatto realmente accaduto ed \u00e8 stato prodotto dalla Walt Disney Pictures. \u00c8 il remake del film giapponese \"Antarctica\" (1983).\nTrama.\nAntartide. Il Dr. Davis McClaren aiutato da Jerry Shepherd, va alla ricerca di un meteorite, ma durante la loro avventura, vengono sorpresi da una tormenta e sono costretti a lasciare gli otto husky con cui viaggiavano in preda al loro destino.\nJerry \u00e8 preoccupato perch\u00e9 prima di andare via aveva legato gli otto cani in modo da non poter fuggire. Nell'Antartico la tormenta di neve imperversa e tutti, a parte Old Jack, riescono a liberarsi e a fuggire. Da qui un'estenuante ricerca di cibo per i cani che sono costretti a stare al gelo pi\u00f9 di 200 giorni. Muoiono due cani, come gi\u00e0 detto Old Jack, sepolto dalla neve portata dalla tormenta, e Dewey, uno dei due gemelli, che scivola da una montagna. I sei cani rimasti saranno messi a dura prova, affrontando i pericoli dell'Antartico e della fame. Jerry riesce a tornare in Antartide con la sua squadra e, quando ha ormai perso le speranze, dall'orizzonte compaiono cinque dei sei cani che corrono incontro alla squadra. Max, il pi\u00f9 giovane della muta, conduce Jerry da Maya in fin di vita (ferita da una possente foca leopardo), che si rianima e torna a casa con tutti i suoi amici.\nProduzione.\nNel film sono stati utilizzati Alaskan Malamute e un Siberian husky (Max). Ognuno degli otto cani \u00e8 stato affiancato da altri cani utilizzati come controfigure per alcune scene. In totale sul set sono stati utilizzati oltre trenta cani per ritrarre gli otto animali protagonisti. Max, Maya, Dewey e Buck avevano recitato anche nel film \"Snow Dogs - 8 cani sotto zero\".\nAccoglienza.\nIncassi.\nNella sua prima settimana di proiezione, \"Otto amici da salvare\" ha guadagnato 20\u00a0188\u00a0176 dollari in 3\u00a0066 cinema, guadagnando una media di 6\u00a0584 dollari per sala, e debuttando alla prima posizione della classifica dei film pi\u00f9 visti negli Stati Uniti nel weekend del 17 febbraio 2006. Il film \u00e8 stato smontato dalle sale il 1\u00ba giugno 2006, con un incasso totale in tutto il mondo di 120\u00a0453\u00a0565 dollari (81\u00a0612\u00a0565 negli Stati Uniti e 38\u00a0841\u00a0000 nel resto del mondo).\nRiferimenti alla realt\u00e0.\nIl film \u00e8 ispirato ad un fatto di cronaca avvenuto nel 1958, e dal quale era stato gi\u00e0 tratto il film del 1983 Antarctica (\"Nankyoku Monogatari\"). Nell'adattamento dell'incidente raccontato da \"8 amici da salvare\", gli eventi sono spostati al 1993, l'ultimo anno in cui i cani da slitta furono usati in Antartide. Nella realt\u00e0 storica del 1958, quindici Karafuto-Ken (Sakhalin Husky) furono abbandonati quando il team della spedizione si rese conto di non essere in grado di ritornare alla base. Quando la squadra torn\u00f2 l'anno successivo, due cani erano ancora vivi (Taro e Jiro), sette furono trovati morti ancora incatenati, mentre degli altri sei non furono ritrovate le tracce."}
{"id": "1417866", "revid": "125124919", "url": "https://it.wikipedia.org/wiki?curid=1417866", "title": "Assemblea nazionale (Bulgaria)", "text": "L'Assemblea nazionale della Bulgaria (in bulgaro: \"\u041d\u0430\u0440\u043e\u0434\u043d\u043e \u0421\u044a\u0431\u0440\u0430\u043d\u0438\u0435\", \"Narodno S\u0103branie\") \u00e8 il parlamento unicamerale ed il corpo legislativo della Repubblica di Bulgaria.\nVenne istituita nel 1991 con la costituzione della Bulgaria, specificatamente negli articoli dal 62 al 91, come successore dell'Assemblea nazionale che aveva operato in continuit\u00e0 dal 1879.\nAssemblea nazionale ordinaria.\nL'Assemblea nazionale \u00e8 composta da 240 membri eletti per un mandato di quattro anni con un sistema proporzionale. I partiti politici devono ottenere un minimo del 4% dei voti nazionali per entrare nell'Assemblea. La Bulgaria ha un sistema multipartitico, e generalmente un solo partito non ottiene voti sufficienti per vincere le elezioni, e perci\u00f2 si formano spesso coalizioni di governo.\nL'Assemblea \u00e8 responsabile dell'emanazione delle leggi, l'approvazione del bilancio, la fissazione delle elezioni presidenziali, la selezione e la dimissione del primo ministro e degli altri ministri, la dichiarazione di guerra e lo schieramento delle truppe all'estero, la ratificazione dei trattati e degli accordi internazionali. Viene presieduto dal presidente dell'Assemblea nazionale.\nGrande Assemblea Nazionale.\nIn aggiunta all'Assemblea nazionale ordinaria, pu\u00f2 essere convocata una Grande assemblea nazionale (\"\u0412\u0435\u043b\u0438\u043a\u043e \u041d\u0430\u0440\u043e\u0434\u043d\u043e \u0421\u044a\u0431\u0440\u0430\u043d\u0438\u0435\", \"Veliko Narodno S\u0103branie\") per questioni di importanza nazionale come l'adozione o il cambiamento della costituzione, cambiamenti territoriali, l'elezione di un capo di Stato o di un reggente, ecc.\nCome organo, la Grande assemblea nazionale venne introdotta con la costituzione di T\u0103rnovo del 1879, abolita nel 1947 e reintrodotta con la costituzione del 1991. \u00c8 composta di 400 deputati (in opposizione ai 240 ordinari), di cui 200 vengono eletti con un sistema proporzionale e gli altri 200 con un sistema maggioritario. Viene richiesta una maggioranza qualificata dei 2/3 durante queste procedure di votazione in date separate per prendere una decisione. La Grande assemblea nazionale pu\u00f2 svolgere anche le funzioni di quella ordinaria, occupandosi delle regolari attivit\u00e0 legislative, fino alla fine del suo incarico principale.\nIn Bulgaria sono state elette un totale di sette Grandi assemblee nazionali, l'ultima delle quali dal 10 luglio 1990 al 12 luglio 1991 per adottare la costituzione attuale.\nEdificio.\nIl palazzo dove ha sede l'Assemblea nazionale \u00e8 d'importanza storica ed \u00e8 stato proclamato come monumento di cultura. Situato nel centro della capitale Sofia, venne costruito in stile neo-rinascimentale tra il 1884 ed il 1886 da Konstantin Jovanovi\u0107, un architetto serbo che studi\u00f2 a Vienna ed in Svizzera, tra le cui opere si annovera anche il palazzo del parlamento serbo."}
{"id": "1417867", "revid": "666668", "url": "https://it.wikipedia.org/wiki?curid=1417867", "title": "OFC Futsal Championship 1999", "text": "Il terzo Oceanian Futsal Championship, disputato nel 1999 a Port Vila nelle Vanuatu dal 21 agosto al 28 agosto, viene considerato il terzo campionato continentale dell'Oceania per formazioni nazionali di calcio a 5.\nIl girone, composto da sette formazioni, aveva il duplice scopo di eleggere la miglior formazione nazionale di calcio a 5 d'Oceania e di stabilire contestualmente la nazionale avente diritto alla qualificazione al quinto FIFA Futsal World Championship in programma in Guatemala nel 2000. A farla da padrone nella breve manifestazione (7 giorni) fu nuovamente l'Australia bicampione d'Oceania, che con sei vittorie vinse il girone laureandosi campione continentale per la terza volta e qualificandosi ai mondiali."}
{"id": "1417869", "revid": "1632387", "url": "https://it.wikipedia.org/wiki?curid=1417869", "title": "Sport nell'antica Roma", "text": "I principali sport nell'antica Roma erano: il pancrazio, la lotta, il pugilato, la corsa, il lancio del giavellotto, il lancio del disco, il lancio del peso, che erano stati presi a modello dalla Grecia.\nLa concezione dello sport nell'antica Roma per\u00f2 non rifletteva la predilezione della cultura greca per le attivit\u00e0 atletiche non professionali, per gli agoni (\u1f00\u03b3\u1ff6\u03bd\u03b5\u03c2), gare incruente riguardanti non solo lo sport ma anche diversi campi delle attivit\u00e0 umane, dove il vincitore riceveva un premio per aver dimostrato, secondo la mentalit\u00e0 greca, le sue superiori doti fisiche e morali.\nL'avversione per i giochi greci.\nQuarant'anni prima della conquista della Grecia, prima ancora che la sua civilt\u00e0 influisse su quella romana, i \"certamina graeca\", come quelli istituiti da Marco Fulvio Nobiliore nel 186 a.C., erano considerati dalla societ\u00e0 romana esibizioni immorali prive di quelle finalit\u00e0 pratiche che davano senso all'addestramento ginnico militare per l'esercizio della guerra.\nScriveva l'intellettuale Tacito che temeva, come quella parte della societ\u00e0 romana pi\u00f9 legata alle tradizioni, che le raffinatezze greche potessero invalidare gli antichi valori:\nNello stesso senso va considerata l'avversione della classe senatoria per quegli imperatori infatuati dalla civilt\u00e0 greca come Caligola o lo stesso Nerone che suscitava scandalo dilettandosi di partecipare personalmente ai giochi.\nLa nudit\u00e0 degli atleti poi, che presso i Greci stava a rappresentare la bellezza della vittoria sportiva, disturbava il senso del pudore dei Romani che alla fine operarono una incisiva modifica di costume, gi\u00e0 delineatisi nella cultura greca, dando vita a una classe di specialisti e professionisti nelle attivit\u00e0 sportive della quale poteva far parte chiunque, senza distinzione di appartenenza sociale, come dimostra il ritrovamento nel 1959 in una tomba del V secolo a.C. del cosiddetto Atleta di Taranto dove emerge la funzione sociale dell'evento atletico, non pi\u00f9 legato a significati religiosi e alla dimostrazione della preminenza della classe nobiliare, ma come espressione di una forma di intrattenimento.\nL'ideale greco per cui l'atleta rappresentava l'ideale dell'equilibrio armonico, che ciascuno doveva cercare di perseguire tra il corpo e la mente, andava perso invece proprio con la specializzazione fisica come sosteneva il celebre Galeno (129-201) che criticava l'esasperato atletismo, nemico della salute e causa di abbrutimento di atleti che pensavano solo a \u00abmangiare, bere, dormire, evacuare e rotolarsi nel fango.\u00bb e che si riducevano a una massa informe di carne e sangue dove l'anima annega.\nUna descrizione dell'atleta, quella di Galeno, che trova riscontro nei mosaici provenienti dalle Terme di Caracalla (212-217), oggi conservati ai Musei Vaticani, o in quelli nella villa romana del Casale (Piazza Armerina) del IV-V secolo, dove l'atleta \u00e8 raffigurato con un corpo tozzo e sgraziato nella muscolatura, molto diverso da quello raffigurato in molte statue della Grecia classica.\nCostituiscono invece un'eccezione pi\u00f9 unica che rara la rappresentazione dello sport, sempre nei mosaici di Piazza Armerina, dove compaiono le palestrite, eccezionale esempio nell'antichit\u00e0 di sport femminile.\nL'attivit\u00e0 sportiva viene invece spesso assimilata agli spettacoli del circo come quelli che si svolgevano nello stesso ambiente dell'ippodromo dove le prestazioni ginniche, come la lotta e il pugilato, si svolgevano insieme alle corse delle quadrighe o ai giochi molto apprezzati dal pubblico, di funambolismo dei \"desultores\", capaci di saltare da un cavallo all'altro in corsa o saltare a cavallo una quadriga.\nIn conclusione secondo la moderna storiografia dello sport si pu\u00f2 sostenere che\nI tentativi falliti di introdurre i giochi greci a Roma.\nPer moderare la virulenza dei cruenti spettacoli del circo, che scandalizzava la parte pi\u00f9 moderata dei Romani, Augusto ripropose i tentativi sporadici di Silla, Pompeo e Cesare di introdurre a Roma i giochi greci dove prevaleva lo spirito agonistico e nei quali la gara serviva a fortificare il corpo non a distruggerlo.\nPer celebrare la sua vittoria su Marco Antonio e Cleopatra nel 28 a.C. istitu\u00ec ad Azio e a Roma gli \"Actica\" di cui per\u00f2 gi\u00e0 nel 16 d.C. gli autori romani avevano perso memoria. Come pure non durarono i giochi Troiani che egli \nNerone cerc\u00f2 di rinnovare in Roma i giochi greci con i \"Neronia\" che dovevano essere celebrati in Roma periodicamente e che consistevano in prove di resistenza fisica, di canto e poesia. Vi fu qualche senatore che partecip\u00f2 alle prime gare ma nessuno os\u00f2 gareggiare nelle seconde dove primeggiava lo stesso imperatore.\nAnche queste furono dimenticate e solo Domiziano riusc\u00ec a rendere duraturi i giochi greci istituendo nell'86 l'\"Agon Capitolinus\" dove venivano premiate dallo stesso imperatore in occasioni alterne le gare di corsa, di eloquenza, di pugilato, di poesia latina, del lancio del disco, di poesia greca, del lancio del giavellotto, di musica. Le gare atletiche si svolgevano nel \"Circus Agonalis\", fatto appositamente erigere dall'imperatore, mentre per quelle intellettuali fu costruito l'\"Odeon\".\nL'\"Agon Capitolinus\" rimase in voga anche dopo la morte del suo fondatore: Marziale ne scrisse le lodi e l'imperatore Flavio Claudio Giuliano continu\u00f2 ad interessarsene, ma le gare si tenevano ogni quattro anni e i luoghi destinati ad accoglierle avevano una disponibilit\u00e0 di posti molto limitata rispetto a quelli del Colosseo. In effetti questi giochi erano poco apprezzati dal pubblico e l'alta societ\u00e0 romana ne criticava la prevalenza di motivi stranieri e l'immoralit\u00e0 dei nudi degli atleti.\nI giochi greci continuarono cos\u00ec ad essere osteggiati dai romani: Plinio il Giovane approv\u00f2 la decisione del Senato di proibirli a Vienna Lugdunense e scrisse: \u00abVorrei che si potesse sopprimerli anche a Roma.\u00bb\nI \"munera\" invece vedevano una folta partecipazione del popolo che ne apprezzava la brutalit\u00e0 che alcuni imperatori tentarono di diminuire: Adriano proib\u00ec che della schiera dei gladiatori facesse parte uno schiavo senza il suo consenso, Traiano, Marco Aurelio, tentarono di estendere la parte dello spettacolo dedicata alla \"lusio\" diminuendo cos\u00ec il tempo per i combattimenti reali dei gladiatori e cercarono di ridurre le spese statali per i \"munera\" che tuttavia mantennero l'aspetto di quello spettacolo dove \u00abl'uomo gode di nutrirsi del sangue umano\u00bb (\"iuvat humano sanguine frui\")\nFinalmente l'imperatore cristiano Costantino il 1\u00ba ottobre 326 decret\u00f2 che le condanne \"ad bestias\" fossero sostituite dai lavori forzati \"ad metalla\" ed elimin\u00f2 la primaria fonte di reclutamento dei gladiatori."}
{"id": "1417870", "revid": "124414322", "url": "https://it.wikipedia.org/wiki?curid=1417870", "title": "Daytona 500", "text": "La Daytona 500 \u00e8 una gara automobilistica che si tiene annualmente al Daytona International Speedway in Florida e facente parte della NASCAR Sprint Cup Series. Essa si svolge su una distanza di 200 giri per un totale di 500 miglia (805 km) ed \u00e8 una delle quattro gare di campionato in cui l'ente organizzatore impone l'uso degli Air restrictor ai motori. Nel 2008 la gara ha celebrato il suo 50\u00ba anniversario.\nLa Daytona 500 \u00e8 la gara pi\u00f9 importante della stagione della NASCAR ed ha il maggior incasso e premio in termini di denaro. Il sistema di punteggio \u00e8 uguale per ogni altra gara ed \u00e8 la prima gara della stagione; questo fenomeno \u00e8 molto inusuale perch\u00e9 di solito il maggior evento di una categoria automobilistica viene messo a stagione inoltrata (come nel caso del Gran Premio di Monaco in Formula 1 o della 500 miglia di Indianapolis in Indycar). Dal 1995 nei rating della televisione statunitense la Daytona 500 ha superato la Indy 500 ed \u00e8 la gara pi\u00f9 seguita all'anno. La Daytona 500 del 2006 ha attratto 20 milioni di telespettatori solo negli Stati Uniti.\nLa Daytona 500 viene denominata il \"Super Bowl\" dell'automobilismo sportivo. Questa gara \u00e8 tenuta verso la met\u00e0 di febbraio dal 1971.\nHarley J. Earl Trophy.\nL'Harley J. Earl Trophy \u00e8 il trofeo che viene assegnato al vincitore della Daytona 500. Questo trofeo \u00e8 stato intitolato cos\u00ec perch\u00e9 Harley Earl per tanti anni \u00e8 stato uno dei commissioner pi\u00f9 importanti della NASCAR e perci\u00f2 \u00e8 stato nominato \"the father\" cos\u00ec nominato anche perch\u00e9 \u00e8 stato \"il padre della Corvette\" (pace-car ufficiale della Daytona 500).\nIl trofeo \u00e8 anche conservato presso il museo Daytona 500 Experience, adiacente al Daytona International Speedway. Il trofeo \u00e8 alto circa 4 piedi e largo 5 e alla base \u00e8 raffigurato un tri-ovale che raffigura il Daytona International Speedway.\nInvece i vincitore della Daytona 500 fino all 1997 ricevono l\"'Harley Earl Award\".\nA partire dal 1998, per celebrare la 40\u00aa edizione, i singoli vincitori della Daytona 500 sono stati presentati con una miniatura dell'Harley J. Earl Trophy, che fu ricreato da John Liba uno scultore da Omaha, Nebraska.\nLista dei vincitori della Daytona 500.\n\"Per i vincitore della NASCAR Grand National Series a Daytona dal 1949 al 1958, si veda Daytona Beach &amp; Road Course.\"\nLe edizioni seguenti sono state in versione ridotta:\nLe edizioni qui sotto sono state soggette al finale Green-White-Checkered:\nSolo due edizioni non sono state completate alla domenica"}
{"id": "1417872", "revid": "1543377", "url": "https://it.wikipedia.org/wiki?curid=1417872", "title": "Indigo renderer", "text": "Indigo Renderer \u00e8 un motore di rendering non approssimato sviluppato fin dal 2008 dalla neozelandese Glare Technologies fondata da Nicholas Chapman. Nelle prime versioni aperte al beta-testing il software era completamente gratuito per l'uso commerciale e non commerciale a tutti gli utenti. L'ultima versione gratuita (Indigo 1.1.18) risale alla primavera del 2009. Successivamente, il software usc\u00ec dal beta-testing e venne lanciato sul mercato. Dal lancio commerciale del prodotto, \u00e8 sempre disponibile una versione completa gratuita di valutazione del beta corrente, che presenta per\u00f2 risoluzione limitata a 1000x700 pixels e logo IndigoRenderer apposto automaticamente su ogni immagine prodotta.\nLa versione a pagamento non presenta limitazioni, se non quelle imposte dalla personale configurazione hardware.\nAttualmente Indigo \u00e8 disponibile per Windows, Linux e OSX.\nExporters.\nEsistono plugin per vari software di modellazione 3D."}
{"id": "1417874", "revid": "365417", "url": "https://it.wikipedia.org/wiki?curid=1417874", "title": "Foot Ball Club Torino 1911-1912", "text": "Questa voce raccoglie le informazioni riguardanti il Foot Ball Club Torino nelle competizioni ufficiali della stagione 1911-1912."}
{"id": "1417876", "revid": "29244", "url": "https://it.wikipedia.org/wiki?curid=1417876", "title": "Doridella steinbergae", "text": ""}
{"id": "1417878", "revid": "2014155", "url": "https://it.wikipedia.org/wiki?curid=1417878", "title": "Maria Giuseppa di Baviera", "text": "Membro del Casato di Wittelsbach, nacque a Monaco di Baviera.\nFamiglia.\nMaria Giuseppa era la settima la minore dei figli di Carlo Alberto, Elettore di Baviera e Imperatore del Sacro Romano Impero. Sua madre Maria Amalia era un'Arciduchessa d'Austria per nascita. I suoi nonni materni erano Giuseppe I, Imperatore del Sacro Romano Impero e Guglielmina Amalia di Brunswick-L\u00fcneburg. Dal lato paterno era nipote di Massimiliano II Emanuele, Elettore di Baviera, e di Teresa Cunegonda Sobieska, la figlia del re della confederazione polacco-lituana, Giovanni III Sobieski. La madre di Giuseppa, l'Arciduchessa Maria Amalia partor\u00ec sette figli, di cui soltanto quattro raggiunsero l'et\u00e0 adulta. I fratelli e sorelle di Maria Giuseppa includevano suo fratello Massimiliano III, Elettore di Baviera e due sorelle Maria Antonia, Elettrice di Sassonia e Maria Anna Giuseppa, Margravia di Baden-Baden.\nMatrimonio.\nIl 23 gennaio 1765, all'et\u00e0 di 25 anni, spos\u00f2 suo cugino di secondo grado, il vedovo Giuseppe, Re dei Romani, ed erede dell'Imperatrice Maria Teresa d'Austria, nel Castello di Sch\u00f6nbrunn. Era maggiore di suo marito di due anni.\nIl matrimonio non fu mai felice; aveva avuto luogo soltanto per la pressione della madre di Giuseppe, Maria Teresa, che voleva che suo figlio fornisse un erede al trono. Giuseppe, tuttavia, non avrebbe mai voluto risposarsi dopo la morte della sua amata prima moglie, Isabella di Parma, anche se aveva fatto alcuni approcci verso la sorella minore di Isabella, Maria Luisa di Parma. Maria Luisa, tuttavia, era gi\u00e0 fidanzata al principe ereditario di Spagna ed in ogni caso non era interessata.\nGiuseppe non trovava Maria Giuseppa fisicamente attraente: in una lettera la descrisse come una \"persona bassa e po' grassa\" con \"brutti denti\". Ammise, tuttavia, che, per quanto il suo carattere fosse preoccupante, Maria Giuseppa era una \"donna irreprensibile\" che lo amava, e che egli la apprezzava per le sue caratteristiche positive, ma soffriva perch\u00e9 non poteva amarla. Giuseppa d'altra parte, aveva amato Giuseppe con tanto ardore e fu profondamente colpita dalla sua cattiveria nei suoi confronti, essendo di indole mite e timida, e consapevole della propria inferiorit\u00e0, tremava e impallidiva ogni volta che era in presenza del marito.\nAlla morte di suo suocero il 18 agosto 1765, Maria Giuseppa divent\u00f2 Imperatrice del Sacro Romano Impero. Sua suocera, tuttavia, rimase la figura pi\u00f9 potente ed importante dell'impero e alla corte di Vienna.\nDal breve matrimonio di Maria Giuseppa e Giuseppe non nacquero figli, ma per la maggior parte dei due anni del suo matrimonio, lo stato di salute di Giuseppa port\u00f2 lei e gli altri a supporre che fosse incinta. Nell'ottobre 1765, in una lettera a suo fratello minore Leopoldo (delicatamente omessa da Arneth nella versione resa pubblica), Giuseppe scrisse: 'Per quanto riguarda la mia imperatrice, non ci sono cambiamenti. Non \u00e8 ammalata ma ha un notevole disturbo. Ella (Giuseppa) \u00e8 forse incinta pur senza il minimo gonfiore. Io proprio non capisco, e mi consolo con la felice vita che conduco come marito scapolo.'\nIl mese successivo, scrisse: 'Vivo quasi da scapolo, alzandomi alle 6 del mattino, andando a letto alle 11, vedendo mia moglie solo a tavola e toccandola solo a letto.'\nMorte.\nIl 28 maggio 1767, dopo soltanto due anni di matrimonio, Maria Giuseppa mor\u00ec di vaiolo come era accaduto ad Isabella. Dopo la morte della giovane imperatrice, la Corte immediatamente si immerse nel lutto. Suo marito non le fece visita durante la malattia, anche se sua suocera Maria Teresa lo fece. Nel far ci\u00f2, anche Maria Teresa si ammal\u00f2 ma sopravvisse. Maria Giuseppa fu sepolta nella Cripta Imperiale a Vienna, ma Giuseppe non partecip\u00f2 al suo funerale.\nLa non amata imperatrice gioc\u00f2 un ruolo nella vita di suo marito una volta di pi\u00f9 dopo la sua morte, quando egli avanz\u00f2 pretese su una vasta parte della Baviera nel 1778\u20131779. Egli bas\u00f2 la sua pretesa su, tra gli altri motivi, il suo matrimonio con la seconda moglie bavarese. Questa diatriba alla fine sfoci\u00f2 nella guerra di successione bavarese. Al termine, la dinastia Asburgo ottenne soltanto l'Innviertel."}
{"id": "1417880", "revid": "124978353", "url": "https://it.wikipedia.org/wiki?curid=1417880", "title": "Giacomo di Cardona e Gandia", "text": "Biografia.\nEcclesiastico catalano, ventiduesimo presidente della Generalitat de Catalunya, nominato l'11 novembre 1443, Giovanni era figlio del conte Giovanni Raimondo Folch I de Cardona e fratello di Giovanni Raimondo II.\nNella sua carriera ecclesiastica fu referente apostolico di papa Niccol\u00f2 V, il 27 novembre 1448, amministratore dell'abbazia di Santa Maria di Solsona, canonico e arcidiacono di Barcellona e Lerida, vescovo di Vic (1445-1459), di Gerona (1459-1462), cancelliere del Principato di Catalogna, vescovo della Seu d'Urgell e Coprincipe di Andorra dal 1462 al 1466, anno della sua morte.\n\u00c8 stato inoltre presidente della Generalitat de Catalunya dal 1443 al 1446.\nIl 18 dicembre 1461 fu nominato cardinale diacono di Santa Maria del Castro Pretorio a Roma da papa Pio II, durante una sontuosa cerimonia nella Basilica di Santa Maria Maggiore. Dal Papa fu definito \"intellettuale che viveva in santit\u00e0\". Nel 1459 fu nominato, da Giovanni II d'Aragona, ambasciatore presso la corte del Re di Francia.\nGiacomo non partecip\u00f2 al Conclave del 1464 dove fu eletto Papa Paolo II.\nPartecip\u00f2 alla canonizzazione di San Vincenzo Ferreri il 3 giugno 1455."}
{"id": "1417885", "revid": "729019", "url": "https://it.wikipedia.org/wiki?curid=1417885", "title": "R\u00e9gional", "text": "R\u00e9gional-Compagnie A\u00e9rienne Europ\u00e9enne era una compagnia aerea regionale francese, sussidiaria di Air France con sede a Nantes, nella Loira. Nel 2012 era la seconda compagnia aerea francese per traffico passeggeri.\nStoria.\nFondata nel 2001 attraverso la fusione delle tre compagnie aeree regionali: Flandre Air, Proteus Airlines e Regional Airlines.\nDispone di tre hub negli aeroporti di Parigi-Roissy, Bordeaux-M\u00e9rignac, Lione-Saint-Exup\u00e9ry.\nIl 30 marzo 2013 ha chiuso le operazioni di volo e dal 31 marzo 2013, R\u00e9gional insieme ad Airlinair e Brit Air, viene raggruppata in HOP!, la nuova compagnia aerea regionale a basso costo di Air France.\nFlotta.\nAl 31 marzo 2011 la flotta comprende 54 aeromobili:"}
{"id": "1417886", "revid": "767487", "url": "https://it.wikipedia.org/wiki?curid=1417886", "title": "Hermann Arthur Jahn", "text": "Consegu\u00ec il bachelor in chimica alla University College di Londra nel 1928. Ottenne il PhD con una tesi su \"La rotazione e oscillazione della molecola del metano\", sotto la supervisione di Werner Heisenberg, il 14 febbraio 1935 all'Universit\u00e0 di Lipsia."}
{"id": "1417899", "revid": "1573940", "url": "https://it.wikipedia.org/wiki?curid=1417899", "title": "Hypobranchiaea depressa", "text": "Hypobranchiaea depressa \u00e8 un mollusco nudibranchio della famiglia Corambidae."}
{"id": "1417900", "revid": "729019", "url": "https://it.wikipedia.org/wiki?curid=1417900", "title": "Emocromatosi ereditaria", "text": "Lemocromatosi ereditaria (greco \"h\u00e0ima\" sangue, e \"chroma, -atos\" colore), in passato chiamato anche diabete bronzino, \u00e8 una malattia metabolica genetica dovuta all'accumulo di notevoli quantit\u00e0 di ferro in diversi organi e tessuti quali: fegato, pancreas, cute, cuore e alcune ghiandole endocrine.\nL'assorbimento intestinale del ferro negli alimenti \u00e8 aumentato.\nCi\u00f2 \u00e8 causato, nella maggior parte dei casi, dalla mutazione genetica del gene HFE, localizzato sul cromosoma 6 e strettamente associato al locus genico del complesso maggiore di istocompatibilit\u00e0.\nPrevalenza.\nTra le popolazioni nord-europee il tasso di eterozigosi \u00e8 del 10% circa, con lo 0,3-0,5% di omozigosi. Le manifestazioni sono 5-10 volte pi\u00f9 frequenti negli uomini, in quanto l'espressione genica della malattia \u00e8 influenzata da fattori esterni quali l'introito di ferro con la dieta, le perdite ematiche associate a mestruazioni e gravidanza, le donazioni di sangue.\nL'esordio avviene comunemente tra i 40 e i 60 anni; i soggetti pi\u00f9 giovani possono essere identificati tramite screening.\nLa prevalenza si aggira intorno al 30% circa della popolazione europea.\nPatogenesi.\nNell'emocromatosi il ferro assorbito \u00e8 in eccesso rispetto alle necessit\u00e0 fisiologiche. Pertanto dapprima aumenta il ferro plasmatico, con saturazione della transferrina e conseguente aumento della ferritina; in seguito il ferro in eccesso si accumula negli organi parenchimatosi, soprattutto fegato, pancreas e cuore. Il sovraccarico di ferro a livello epatico causa cirrosi, nel pancreas pu\u00f2 indurre distruzione delle isole di Langerhans con conseguente insorgenza di diabete mellito, mentre nel cuore \u00e8 responsabile della comparsa di cardiopatia e aritmie. Altre alterazioni sono a carico dell'ipofisi, delle articolazioni e della cute.\nLa causa dell'emocromatosi ereditaria o primaria \u00e8 genetica. La forma pi\u00f9 comune \u00e8 causata da una mutazione del gene HFE che codifica per una proteina che regola l'assorbimento del ferro alimentare. Le mutazioni pi\u00f9 frequenti sono il polimorfismo C282Y e H63D. \u00c8 stata anche ritrovata una forma pi\u00f9 rara di emocromatosi causata da una mutazione del gene che codifica per l'epcidina, una proteina di fase acuta sintetizzata dal fegato che svolge un ruolo chiave nell'omeostasi del ferro. Normalmente l'epcidina, in situazioni di aumento di ferro circolante, blocca la ferroportina a livello dell'enterocita e del macrofago, inibendo il rilascio di ferro. Quando \u00e8 mutata non \u00e8 in grado di svolgere questo compito, e la ferroportina non viene bloccata; si ha cos\u00ec la fuoriuscita di ferro dalla cellula causando indirettamente un eccessivo riassorbimento a livello tissutale del ferro stesso.\nSe nell'organismo normale il peso totale di ferro \u00e8 di 2-5 grammi, in un adulto con HHC (hereditary haemochromatosis) si pu\u00f2 raggiungere i 40 grammi. Nel fegato i livelli normali di ferro sono inferiori a microgrammi per grammo di peso secco, mentre nel fegato di un adulto con HHC si superano i .\nClinica.\nLe manifestazioni cliniche dell'emocromatosi compaiono in genere tra i 40 e i 60 anni di et\u00e0, i maschi ne sono colpiti con un'incidenza dalle 5 alle 10 volte superiore alle donne.\nLa classica triade clinica comprendere cirrosi con epatomegalia, iperpigmentazione della pelle e diabete mellito: dall'associazione del diabete e del colorito scuro, simile al bronzo, della cute \u00e8 nata la denominazione di diabete bronzino. Altri sintomi sono dolore addominale, astenia, perdita di peso, perdita della libido e amenorrea.\nLa malattia conclamata causa epatomegalia, iperpigmentazione, diabete mellito, angiomi stellati, splenomegalia, ascite, aritmie, atrofia testicolare, ittero, insufficienza cardiaca congestizia, astenia e depressione.\nI pazienti affetti da emocromatosi, qualora la malattia non sia stata diagnosticata e trattata prima che siano avvenuti danni tissutali, presentano un rischio di sviluppare il carcinoma epatocellulare 200 volte superiore rispetto alla popolazione normale.\nDiagnosi.\nSuggerita dalla presenza di:\nDurante l'anamnesi \u00e8 bene valutare, oltre ai precedenti familiari, l'uso di alcol, di ferro, di acido ascorbico (il quale aumenta l'assorbimento di ferro).\nPer valutare le riserve di ferro corporeo si usano:\nTerapia.\nLa rimozione del ferro in eccesso avviene in modo ottimale tramite salasso settimanale o bisettimanale di per 1-2 anni, poi, una volta ottenuti parametri normali, ogni 3 mesi e tramite la somministrazione di chelanti del ferro."}
{"id": "1417902", "revid": "1573940", "url": "https://it.wikipedia.org/wiki?curid=1417902", "title": "Hypobranchiaea fusca", "text": "Hypobranchiaea fusca \u00e8 un mollusco nudibranchio della famiglia Corambidae."}
{"id": "1417907", "revid": "1856513", "url": "https://it.wikipedia.org/wiki?curid=1417907", "title": "CityJet", "text": "La CityJet Ltd \u00e8 una compagnia aerea regionale irlandese, con sede a Swords in Irlanda; fu sussidiaria di Air France e poi di Air France-KLM dal 1999 al 2014.\nStoria.\nFondata nel 1992, ha iniziato ad operare nel 1994, la sua base principale era presso l'aeroporto Internazionale di Dublino con altre basi presso gli aeroporti di Londra-City e di Parigi-Charles de Gaulle.\nNel 1999 Air France ha inizialmente comprato il 25% della societ\u00e0 e nel 2000 ne \u00e8 diventata definitivamente la proprietaria al 100%.\nIl 28 maggio 2009, Air France-KLM ha annunciato che VLM Airlines sar\u00e0 progressivamente integrato nel marchio \"CityJet\".\nA dicembre 2013, CityJet, insieme a VLM Airlines, fu ceduta dal gruppo Air France-KLM al gruppo tedesco IntroAviation, l'operazione di trasferimento fu completata nel maggio 2014. Successivamente la VLM Airlines fu completamente integrata in CityJet.\nNell'ottobre 2015, Scandinavian Airlines ha annunciato che la controllata finlandese Blue1 sarebbe stata ceduta a CityJet, che una volta acquistata nel 2016, l'ha integrata al suo interno. Le rotte quindi in precedenza operate da Blue1, hanno iniziato ad essere operate da CityJet.\nA gennaio 2017 CityJet ha acquistato da Scandinavian Airlines anche la compagnia danese Cimber, che continua a operare voli per conto di Scandinavian Airlines, in quanto non ha mai avuto marchio proprio.\nA fine ottobre 2017, CityJet ha annullato la maggior parte delle rotte rimanenti dall'aeroporto di Londra-City, lasciando Dublino e Firenze come destinazioni pianificate.\nA fine agosto 2018, CityJet ha annunciato che avrebbe cessato di operare i servizi di linea con il proprio marchio a partire dal 27 ottobre 2018, ma continuer\u00e0 a operare come fornitore di leasing ACMI.\nFlotta.\nLa flotta di CityJet \u00e8 composta come segue:\nFlotta storica.\nNel corso degli anni CityJet ha utilizzato i seguenti tipi di aeromobile: BAe 146, Fokker 50, Saab 2000 e Sukhoi Superjet 100."}
{"id": "1417912", "revid": "11958673", "url": "https://it.wikipedia.org/wiki?curid=1417912", "title": "City Jet", "text": ""}
{"id": "1417920", "revid": "729019", "url": "https://it.wikipedia.org/wiki?curid=1417920", "title": "Ludwig Stein", "text": "Biografia.\nEducato ai ginnasi di P\u00e1pa, S\u00e1ros-Patak e Zwolle, alle universit\u00e0 di Berlino e Halle (Laurea in filosofia nel 1880), e al Seminario Teologico Ebraico di Berlino (Rabbino nel 1880). Visse a Berlino come rabbino dal 1881 al 1883, e come giornalista dal 1883 al 1886. Nel 1886 divenne docente privato presso l'Universit\u00e0 di Zurigo e fond\u00f2 la rivista \u00abArchiv f\u00fcr Geschichte der Philosophie\u00bb. Fu dal 1889 professore incaricato al Politecnico della stessa citt\u00e0, dal 1891 al 1909 fu professore di filosofia all'Universit\u00e0 di Berna. A partire dal 1891 introdusse regolari corsi di sociologia nel piano di studio. Eletto presidente dell'Institut International de Sociologie, nel 1909 si trasfer\u00ec a Berlino per dedicarsi all'attivit\u00e0 di pubblicista politico. Come membro dell'International Peace Bureau fino dagli anni svizzeri, assunse in tale attivit\u00e0 posizioni all'insegna del pacifismo e della comunicazione fra i popoli. Gi\u00e0 da tempo consigliere di statisti del rango del cancelliere von B\u00fclow, del principe Lichnowsky, degli uomini politici ungheresi Apponyi, Tisza e Andr\u00e1ssy, assunse, tra l'altro, la direzione del mensile \u00abNord und S\u00fcd\u00bb, fondato da Paul Lindau, con il quale si impegnava per un lavoro di comunicazione a livello internazionale (numeri interi dedicati a: Germania e Inghilterra, Russia, Paesi Bassi, Scandinavia, Austria e Italia). Divenne anche redattore della \u00abVossische Zeitung\u00bb e della \u00abBerliner Zeitung\u00bb. Nel 1914 fu tra i fondatori della Mittwochgesellschaft, che riuniva i pi\u00f9 importanti membri di ogni ramo della societ\u00e0 tedesca per discutere temi d'attualit\u00e0 e di ordine scientifico. Trascorse gli anni della Guerra in Germania, continuando ad invitare intellettuali e personaggi politici stranieri, mentre continuava a pubblicare testi di autori stranieri e in lingua originale nelle sue riviste. Nel dopoguerra si impegn\u00f2 per la conciliazione, partecipando agli incontri di pace di Rapallo e Genova. Le sue idee gli provocarono l'inimicizia dei nazionalisti, ma riusc\u00ec a mantenere sempre una posizione di equilibrio. Negli anni 1923-24, su invito del Comitato Ludwig Stein, intraprese un viaggio in America con un giro di conferenze nelle maggiori universit\u00e0 e negli ambienti politici per sensibilizzare la raccolta di fondi destinati alla Germania, con particolare riguardo all'ambito culturale e scientifico. Mor\u00ec nel 1930.\nOpere.\n\"Die Juden in Abessinien (Falaschas) ihr Ursprung, ihre geschichtliche Entwickelung und ihre gegenw\u00e4rtigen Zust\u00e4nde eine Quellenstudie\", Amsterdam, 1880;\n\"Die Willensfreiheit und ihr Verh\u00e4ltnis zur G\u00f6ttlichen Praescienz und Providenz bei den J\u00fcdischen Philosophen des Mittelalters\", Berlin 1882;\n\"Berthold Auerbach und das Judenthum\", Berlin, 1882;\n\"Berliner Theater-Kritiker; Eine Kritik der Kritik von Ed. Vollmer\", Berlin, 1884;\n\"Es werde Licht!: Eine Denkpredigt zur Charakteristik Eduard Laskers\", Berlin, 1886;\n\"Die Psychologie der Stoa\", Berlin, 1886;\n\"Zur Genesis des Occasionalismus\", Berlin, 1887;\n\"Die Erkenntnistheorie der Stoa, Berlin\", 1888; [contiene anche \"Umriss der Geschichte der griechischen Erkenntnistheorie bis auf Aristoteles\"]\n\"Antike und Mittelalterliche Vorl\u00e4ufer des Occasionalismus\", Belin, 1889; Estratto da \u00abArchiv f\u00fcr Geschichte der Philosophie\u00bb, 2. Heft, 1889;\n\"Leibniz und Spinoza; Ein Beitrag zur Entwicklungsgeschichte der Leibnizischen Philosophie\", Berlin, 1890;\n\"Das Wesen der Toleranz\", Bern, 1890;\n\"Jahresbericht \u00fcber die deutsche Litteratur zur Philosophie der Renaissance: 1889-1992: zweiter Theil\"; Berlin, 1893; Estratto da \u00abArchiv f\u00fcr \nGeschichte der Philosophie\u00bb, VI. Bd., 4. Heft, 1893;\n\"Friedrichs Nietzsches Weltanschauung und ihre Gefahren: ein kritischer Essay\", Berlin, 1893;\n\"Das Urchristentum und die sociale Frage\", Berlin, 1895;\n\"Das Erste Auftauchen der Sozialen Frage bei den Griechen\", Berlin, 1896;\n\"Das Ideal des \u201eewigen Friedens\u201c und die soziale Frage\", Berlin, 1896 (trad. francese 1905);\n\"Die soziale Frage im Lichte der Philosophie; Vorlesungen \u00fcber Sozialphilosophie und ihre Geschichte\", Stuttgart, 1897 (2\u00aa ed. 1903, trad. russa e francese 1900);\n\"Origine psychique et caract\u00e8re sociologique de la religion\", Paris, 1897;\n\"Die Sozialphilosophie im Zeitalter der Renaissance\", Berlin, 1897; Estratto da \u00abArchiv f\u00fcr Geschichte der Philosophie\u00bb, X. Bd., 2. Heft, 1897;\n\"Ein j\u00fcngst bei Pompeji freigelegtes Mosaikbild der \u201eSchule von Athen\u201c\" [con A. Chiappelli], Berlin 1898; Estratto da \u00abArchiv f\u00fcr Geschichte der Philosophie\u00bb, XI. Bd., 2. Heft, 1898;\n\"Die Philosophie des Friedens: Ein Wort an die Friedensconferenz im Haag\", Berlin, 1899;\n\"An der Wende der Jahrhunderts: Versuch einer Kulturphilosophie\", Freiburg i. B., 1899;\n\"Die menschliche Gesellschaft als philosophische Problem\", Berlin, 1899; Estratto da \u00abDeutsche Rundschau\u00bb, 4, 1899;\n\"Pestalozzi als V\u00f6lkererzieher\", Berlin, 1900;\n\"Casualitaet, Teleologie und Freiheit\", Leipzig, 1903;\n\"Der Neo-Idealismus unserer Tage: Ein Beitrag zur Genesis Philosophischer Systeme\", Berlin, 1903;\n\"Der Sinn der Daseins. Streifz\u00fcge eines Optimisten durch die Philosophie der Gegenwart\", T\u00fcbingen, 1904 (trad. francese 1909);\n\"De l'Autorit\u00e9: son origine, ses bases et ses limites\" [traduit de l'allemand par B. L.], Paris, 1904; Estratto da \u00abRevue internationale de sociologie\u00bb;\n\"Was heisst Philosophie?: 2me Congr\u00e8s International de Philosophie\", Gen\u00e8ve, 1-8 Septembre 1904, Gen\u00e8ve, 1904;\n\"Mechanische und organische Staatsauffassung\", Berlin, 1904, Estratto da \u00abDeutsche Rundschau\u00bb, anno 30, quadd. 11-12, 1904;\n\"Der Soziale Optimismus\", Jena, 1905;\n\"Die Anf\u00e4nge der menschlichen Kultur. Einf\u00fchrung in die Soziologie\", Leipzig, 1906;\n\"Philosophische Str\u00f6mungen der Gegenwart\", Stuttgart, 1908 (trad. inglese 1918-24);\n\"Das Problem der Geschichte\", Berlin, 1908;\n\"Dualismus oder Monismus? Eine Untersuchung \u00fcber die 'doppelte Wahrheit\"', Berlin, 1909;\n\"Sokrates\", Berlin, 1911;\n\"England &amp; Germany / by leaders of public opinion in both empires\", London, 1912;\n\"Weltb\u00fcrgertum, Nationalstaat und internationale Verst\u00e4ndigung\", Breslau, 1913;\n\"Die Juden in der neueren Philosophie unter besonderer Ber\u00fccksichtigung Hermann Cohen's\", Berlin, 1919;\n\"Der R\u00fcckerwerb des Nichtberechtigten\", Greifswald, 1920;\n\"Geschichte der Philosophie bis Platon\", M\u00fcnchen, 1921;\n\"Einf\u00fchrung in die Soziologie\", M\u00fcnchen-Leipzig, 1923;\n\"Die Juden in der Philosophie der Gegenwart\", Berlin, 1925;\n\"Gegen Spengler: Eine Auseinandersetzung mit N\u00f6lting und Spengler\", Berlin, 1925;\n\"Evolution and optimism\", New York, 1926;\n\"Aus dem Leben eines Optimisten\", Berlin, 1930.\nRiviste dirette.\n\u00abArchiv f\u00fcr Philosophie\u00bb:\n\"\u00abArchiv f\u00fcr Geschichte der Philosophie\u00bb, Berlin, 1888-1924;\"\n\"\u00abArchiv f\u00fcr systematische Philosophie\u00bb, Berlin, 1895-1925;\"\n\u00abArchiv f\u00fcr Philosophie und Soziologie\u00bb:\n\"\u00abArchiv f\u00fcr Geschichte der Philosophie und Soziologie\u00bb, Berlin, 1925-30;\"\n\"\u00abArchiv f\u00fcr systematische Philosophie und Soziologie\u00bb (con G. Salomon), Berlin, 1927-1931;\"\n\u00abNord und S\u00fcd: Monatsschrift f\u00fcr internationale Zusammenarbeit\u00bb, Berlin 1877-1930 (diretto da L.S. a partire dal 1912).\nCollane dirette.\n\"Berner Studien zur Philosophie und ihrer Geschichte\", Bern, 1896-1913;\n\"Bibliothek f\u00fcr Philosophie\", Berlin, 1911-1930."}
{"id": "1417923", "revid": "287204", "url": "https://it.wikipedia.org/wiki?curid=1417923", "title": "Regional", "text": ""}
{"id": "1417926", "revid": "1573940", "url": "https://it.wikipedia.org/wiki?curid=1417926", "title": "Coris gaimard", "text": "Coris gaimard () \u00e8 un pesce d'acqua salata appartenente alla famiglia Labridae.\nDistribuzione e habitat.\nQuesto pesce \u00e8 diffuso nel Mar Rosso e nelle acque tropicali dell'Indo-Pacifico. Vive nelle barriere coralline, nelle lagune e lungo le coste rocciose.\nDescrizione.\nQuesta specie cambia aspetto dalla forma giovanile a quella adulta. Il giovane presenta un corpo piuttosto allungato, con lunga pinna dorsale e lunga pinna anale, ed una vivacissima livrea con fondo rosso vivo e 5 chiazze bianche orlate di nero diffuse lungo il dorso e i fianchi. Il peduncolo caudale presenta una sesta macchia orlata di nero, la pinna caudale \u00e8 trasparente. La pinna dorsale e quella anale sono rosse orlate di nero e bianco. \nLa forma adulta \u00e8 anch'essa allunga ma pi\u00f9 tozza, con bocca provvista di grandi labbra. La livrea pu\u00f2 cambiare leggermente per ogni individuo, ma in linea di massima prevede una testa rossa striata di blu-verde, con l'attaccatura della pinna dorsale decorata da un ocello nero orlato di verde. I fianchi e il dorso sono verde bottiglia, che si scurisce avvicinandosi alla coda, che \u00e8 giallo vivo. Dalla seconda met\u00e0 del corpo i fianchi sono puntinati di un azzurro intenso, sempre pi\u00f9 frequentemente fino al peduncolo caudale. La pinna dorsale e quella anale sono rossastre, screziate sull'orlo. La coppia di pinne ventrali \u00e8 violacea e rossa. \nRaggiunge una lunghezza massima di 40 cm.\nAlimentazione.\nSi nutre di molluschi e crostacei.\nPredatori.\n\u00c8 preda abituale dello squalo \"Carcharhinus albimarginatus\".\nAcquariofilia.\nL'interesse acquariofilo per questo pesce \u00e8 molto alto, specialmente per gli esemplari giovanili, lunghi circa 10 cm e dalla livrea molto vivace. Non tutti gli allevatori e i negozianti sanno che, anche se molto lentamente, questa specie pu\u00f2 raggiungere i 40 cm e cambiare completamente aspetto e colorazione. \u00c8 spesso ospite di acquari pubblici."}
{"id": "1417933", "revid": "248219", "url": "https://it.wikipedia.org/wiki?curid=1417933", "title": "Neocorambe lucea", "text": ""}
{"id": "1417935", "revid": "1573940", "url": "https://it.wikipedia.org/wiki?curid=1417935", "title": "Bodianus rufus", "text": "Bodianus rufus () \u00e8 un pesce osseo d'acqua salata appartenente alla famiglia Labridae.\nDistribuzione e habitat.\nQuesta specie \u00e8 diffusa nell'Atlantico occidentale, nel Golfo del Messico e nel mar dei Caraibi, dalla Florida alle coste sud del Brasile.\nPopola fondi duri costieri e barriere coralline, spesso nelle vicinanze di formazioni del madreporario \"Monastrea.\"\nDescrizione.\nSi tratta di un pesce abbastanza simile come aspetto generale ai tordi mediterranei.\nLa colorazione \u00e8 molto caratteristica, giallo vivo sul muso, il ventre, i fianchi, la parte posteriore della pinna dorsale, il peduncolo caudale e la pinna caudale; nella parte anteriore del dorso (e nella parte corrispondente della pinna dorsale) a partire dall'occhio si estende una grande macchia rosso scura, violacea o bluastra che pu\u00f2 avere dimensioni diverse nei vari individui.\nPu\u00f2 eccezionalmente raggiungere i 40\u00a0cm.\nBiologia.\nGli esemplari giovani dalla testa di colore rosso, operano come\n\u201cpulitori\u201d nei confronti di altri pesci di grosse dimensioni, come pi\u00f9 noto \"Labroides dimidiatus\" o il mediterraneo \"Centrolabrus melanocercus\".\nRiproduzione.\n\"B. rufus\" \u00e8 ermafrodita proterogino: ogni esemplare alla nascita \u00e8 femmina, durante la crescita, quando giunge a 17\u00a0cm circa, cambia sesso in 7-10 giorni e diventa maschio. Forma harem composti da un solo maschio e numerose giovani femmine. L'accoppiamento avviene dopo il tramonto. Il periodo larvale planctonico \u00e8 piuttosto corto, e\nraggiunti i 10\u201312\u00a0mm di lunghezza, i giovani concludono la loro fase pelagica.\nAlimentazione.\nSi nutre di invertebrati bentonici come ricci di mare, ofiure, crostacei e molluschi.\nPredatori.\n\u00c8 preda abituale di \"Lutjanus apodus\".\nPesca.\nSebbene non particolarmente ricercato, \u00e8 pescato sporadicamente per l'alimentazione umana.\nSono segnalati casi di avvelenamento da ciguatera.\nAcquariofilia.\nNon molto diffuso tra gli allevatori, ma \u00e8 comunque una specie che si adatta alla vita in acquario. Si tratta di un labride piuttosto delicato, ma\nmolto attivo, talvolta aggressivo nei confronti degli altri pesci, che \u00e8 bene\nsiano appartenenti a specie non troppo timide. Per la territorialit\u00e0\nmanifestata on \u00e8 possibile allevare due maschi nello stesso acquario, se non\nmolto grande, almeno 4-500 l, e ricco di nascondigli. Vorace pu\u00f2 essere nutrito,\nalmeno due volte al giorno, con alimenti freschi o surgelati (krill, chironomi,\n\"Artemia\", gamberetti), ma finisce con\nl'accettare anche quelli liofilizzati o secchi.\nBibliografia.\nP. Human:\n\u201cReef fishes Identification. Florida Caribbean Bahamas\u201d (1994) \u2013 New World\nPublications, Jacksonville, FL (Usa)\nA. Mancini: \u201cIl libro dei pesci marini tropicali\u201d (1993) \u2013\nEditoriale Olimpia, Firenze\nS. W.\nMichael: \u201cMarine Fishes. A Pocket Expert Guide\u201d (2001) - TFH Publications,\nNeptune City, NY, Usa\nR. Nistri: \u201cPesci tropicali marini d'acquario\u201d (2004) \u2013\nMondadori, Milano\nJ. E.\nRandall : \u201cCaribbean Reef fishes\u201d (1996) \u2013 TFH Publications, Neptune City,\nNY, Usa"}
{"id": "1417942", "revid": "767487", "url": "https://it.wikipedia.org/wiki?curid=1417942", "title": "Voragine di Mammuscone", "text": "La voragine di Mammuscone (\"Sa ucca 'e Mammuscone\") \u00e8 un inghiottitoio situato in territorio di Cossoine (SS).\nLa cavit\u00e0 naturale si apre nelle rocce basaltiche Plio-Quaternarie che localmente costituiscono la copertura delle sottostanti rocce calcare.\nDescrizione della cavit\u00e0.\nRitenuta in passato un cratere vulcanico, la voragine \u00e8 costituita da una vasta apertura di circa 4 metri per 6 posta al centro di un avvallamento imbutiforme posto alla quota di 550 metri s.l.m. Si sviluppa inizialmente nelle rocce vulcaniche e successivamente nel calcare.\nPer scendere il pozzo \u00e8 necessario utilizzare adeguate tecniche speleologiche. \nIl suo sviluppo planimetrico complessivo \u00e8 di circa 180 metri mentre la profondit\u00e0 \u00e8 di 63 metri\nDetti locali.\nSecondo un'antica leggenda popolare, la voragine era utilizzata in antichit\u00e0 per la pratica del geronticidio. La memoria (vera o presunta) di questa consuetudine \u00e8 rimasta tuttora: \u00e8 infatti uso presso la gente del posto di utilizzare la frase \"a Mammuscone ki ti ke ettene\" (che tradotta letteralmente significa \"che ti buttino a Mammuscone\") come insulto generico."}
{"id": "1417943", "revid": "1573940", "url": "https://it.wikipedia.org/wiki?curid=1417943", "title": "Bodianus bilunulatus", "text": "Bodianus bilinulatus () \u00e8 un pesce marino appartenente alla famiglia Labridae.\nDistribuzione e habitat.\n\u00c8 una specie Indo-Pacifica il cui areale si estende dalla Nuova Caledonia all'Africa orientale e a nord fino al Giappone (Honsh\u016b e Isole Ogasawara). \u00c8 presente in Sri Lanka, mentre \u00e8 assente dal mar Rosso. Vive in zone con fondale roccioso, spesso associato a alcionacei e spugne. I giovani sono talvolta osservati vicino alla superficie, mentre gli adulti si spingono fino a 160\u00a0m di profondit\u00e0.\nDescrizione.\nPresenta un corpo compresso lateralmente, allungato, non molto alto e con una testa dal profilo appuntito, triangolare, tipica del genere \"Bodianus\". Non supera i 55\u00a0cm e 1,8\u00a0kg.\nGli esemplari giovani hanno una fascia gialla sulla testa e sul dorso. Essa si riduce durante la crescita, prima coprendo solo parte della pinna dorsale e poi fino a sparire. La testa e la parte anteriore del corpo sono pallide e striate orizzontalmente di rossastro, a differenza dei giovani del simile \"Bodianus albotaeniatus\", che hanno una colorazione pi\u00f9 scura. Davanti al peduncolo caudale, che \u00e8 bianco o gi\u00e0 striato come la parte anteriore del corpo, \u00e8 presente un'ampia macchia nera che copre anche parte della pinna anale e della pinna dorsale. Questa macchia col tempo si riduce ad una zona sopra il peduncolo caudale, fino quasi a sparire nei maschi adulti. Gli esemplari adulti hanno il dorso marrone e possono tendere al rossiccio. Da trasparente, la pinna caudale diventa rossa e grigia.\nBiologia.\nComportamento.\n\u00c8 solitario.\nAlimentazione.\nHa una dieta molto varia che comprende sia pesci ossei pi\u00f9 piccoli che soprattutto invertebrati, come spugne, molluschi bivalvi e gasteropodi, crostacei e ricci di mare.\nRiproduzione.\n\u00c8 oviparo, la fecondazione \u00e8 esterna ed \u00e8 ermafrodita proteroginico; il cambio di sesso avviene all'incirca quando il pesce \u00e8 lungo dai 38 ai 40\u00a0cm. Non sono presenti cure parentali.\nConservazione.\n\"B. bilunulatus\" \u00e8 talvolta catturato nella pesca di sussistenza e per l'acquariofilia; essendo una specie non rara dall'areale esteso, la lista rossa IUCN lo classifica come \"a rischio minimo\" (LC)."}
{"id": "1417946", "revid": "1573940", "url": "https://it.wikipedia.org/wiki?curid=1417946", "title": "Bodianus bimaculatus", "text": "Bodianus bimaculatus \u00e8 un pesce d'acqua salata appartenente alla famiglia Labridae.\nDistribuzione e habitat.\nQuesta specie \u00e8 diffusa nell'Indo-Pacifico: acque costiere di Mauritius e Maldive, nonch\u00e9 dall'Australia nordorientale, alla Nuova Guinea al Giappone. Abita i bassi fondali sabbiosi (da -30 a -60 metri) vicini alle barriere coralline, spesso trovando rifugio nei coralli molli e nelle spugne. lo si pu\u00f2 trovare nelle zone di sabbia e detriti\nalla base del reef, generalmente a poca distanza dalla scarpata madreporica,\ndove l'acqua diventa pi\u00f9 profonda. Qui sosta in piccoli gruppi, costituiti da\nesemplari giovani e femmine con un maschio dominante.\nDescrizione.\nIl corpo \u00e8 allungato, piuttosto compresso ai fianchi. La pinna dorsale \u00e8 lunga, sostenuta per i primi 2/3 da raggi simili a spine, cos\u00ec come le pinne ventrali e l'anale, corta e arrotondata. La pinna caudale \u00e8 a delta, arrotondata. \nLa livrea varia con l'et\u00e0 e il sesso: i giovani sono di un giallo vivo, mentre le femmine presentano una colorazione giallo aranciata con sottili linee orizzontali rosse. I maschi sono invece giallo-rosa con linee rosse. La prima parte della linea dorsale \u00e8 nerastra, il resto giallo, a volte screziato di bianco o rosa, come le altre pinne. Entrambi i sessi e la forma giovanile presentano un ocello nero orlato di giallo sull'opercolo branchiale, cos\u00ec come un altro ocello bruno sul peduncolo caudale. \nRaggiunge una lunghezza massima di 10\u00a0cm.\nEtologia.\nForma piccoli gruppi composti da femmine ed esemplari giovani, dominati da un grande maschio.\nAlimentazione.\n\"B. bimaculatus\" si nutre di piccoli pesci, di stelle marine, crostacei, policheti, gasteropodi e bivalvi.\nAcquariofilia.\n\u00c8 pescato e commercializzato per l'allevamento in acquari marini. Pi\u00f9 esemplari, che vanno introdotti nella vasca\ncontemporaneamente, possono essere allevati solo disponendo di molto spazio\n(almeno 3-400 l di capienza della vasca)."}
{"id": "1417953", "revid": "1573940", "url": "https://it.wikipedia.org/wiki?curid=1417953", "title": "Bodianus frenchii", "text": "Bodianus frenchii (), conosciuto comunemente come pesce volpe (Foxfish), \u00e8 un pesce d'acqua salata appartenente alla famiglia Labridae.\nDistribuzione e habitat.\nProviene dal sud dell'Australia, dove \u00e8 diffuso soprattutto in zone ricche di vegetazione acquatica con fondale roccioso. Pu\u00f2 essere trovato fino a 40 m di profondit\u00e0.\nDescrizione.\nPresenta un corpo di dimensioni medie; la lunghezza massima registrata \u00e8 di 45 cm. La colorazione varia durante la vita del pesce: i giovani sono prima neri, poi grigi o rosati con macchie e striature gialle. La pinna caudale \u00e8 giallastra. Sulla pinna dorsale, sulla pinna anale e alla base delle pinne pettorali sono presenti due ampie macchie nere circolari. Gli esemplari giovanili sono neri-marroni scuri a macchie chiare.\nNegli adulti il corpo \u00e8 prevalentemente rosso, ma la colorazione sul ventre \u00e8 decisamente pi\u00f9 pallida. Sul dorso sono presenti due o tre macchie pallide che tendono a sparire con l'et\u00e0. La pinna caudale ha il margine dritto. \u00c8 longevo e pu\u00f2 arrivare a 60 anni di et\u00e0.\nRiproduzione.\n\u00c8 oviparo ed ermafrodita, la fecondazione \u00e8 esterna e non ci sono cure nei confronti delle uova, deposte in primavera ed estate.\nConservazione.\nQuesta specie viene classificata dalla lista rossa IUCN come \"prossima alla minaccia\" (NT) perch\u00e9 \u00e8 pescata abbastanza frequentemente sia per essere mangiata sia per l'acquariofilia."}
{"id": "1417959", "revid": "1573940", "url": "https://it.wikipedia.org/wiki?curid=1417959", "title": "Bodianus loxozonus", "text": "Bodianus loxozonus \u00e8 un pesce d'acqua salata appartenente alla famiglia Labridae.\nDistribuzione e habitat.\nQuesta specie \u00e8 diffusa nel Pacifico orientale, dal Giappone alla costa australiana settentrionale (Penisola malese e Nuova Guinea comprese), nonch\u00e9 Polinesia francese. Occasionalmente trovato nella costa pacifica del continente nordamericano. Abita le acque costiere tropicali, dalle spiagge alle scogliere alle barriere coralline e lagune atollifere, in un profondit\u00e0 compresa tra 3 e 100 m.\nDescrizione.\nIl corpo \u00e8 allungato, con profilo dorsale e ventrale convesso specularmente. La pinna dorsale \u00e8 lunga e ampia, la parte iniziale formata da raggi pi\u00f9 duri, simili ad aculei. Le pettorali sono ovaloidi, le ventrali appuntite e l'anale arrotondata. La pinna caudale \u00e8 a delta, con i raggi laterali allungati. \nLa livrea giovanile \u00e8 bianco-giallastra con la parte posteriore del corpo (esclusa la coda) nera. La livrea adulta presenta invece un fondo giallo-rossastro (pi\u00f9 scuro sul dorso) screziato e striato d'azzurro. Nella parte alto-posteriore del dorso vi \u00e8 una macchia nera dai bordi sfumati che si allunga verticalmente fino al peduncolo caudale, che pu\u00f2 essere bianco, a seconda dell'individuo. La coda \u00e8 gialla screziata, la pinna dorsale segue la livrea del corpo ma ha una piccola chiazza nera nei primi raggi e nella parte terminale parte della chiazza pi\u00f9 grossa nera. Le pettorali sono trasparenti, le ventrali giallo nerastre e la pinna anale screziata dai bordi neri. \nRaggiunge una lunghezza massima di 45 cm.\nAlimentazione.\nSi nutre di crostacei e molluschi.\nPesca.\n\u00c8 commestibile, ma non molto ricercato dai pescatori.\nAcquariofilia.\n\u00c8 occasionalmente pescato per allevamento in acquario."}
{"id": "1417960", "revid": "118834", "url": "https://it.wikipedia.org/wiki?curid=1417960", "title": "L'esorcismo di Emily Rose", "text": ""}
{"id": "1417962", "revid": "37401", "url": "https://it.wikipedia.org/wiki?curid=1417962", "title": "Enrico Griffith", "text": " Fu fra i protagonisti del movimento operaio della zona parmense e limitrofa. Comunista, antifascista, amico di Guido Picelli, Ardito del Popolo, partecip\u00f2 agli scontri fra fascisti ed Arditi a Noceto e fu arrestato dopo gli scontri con i fascisti. Durante la Difesa di Parma del 1922, fu caposquadra negli scontri con gli squadristi che avvennero in borgo Carra.\nBiografia.\nL'infanzia.\nIl tessuto sociale in cui nacque e crebbe Griffith, nello specifico i quartieri poveri come l'Oltretorrente, \u00e8 molto particolare, povero, insurrezionale a causa delle condizioni disagiate rese ancor pi\u00f9 esplosive dalla situazione dei quartieri operai con edifici fatiscenti, e la gente \u00e8 abituata agli scontri con gli organi di repressione dello Stato a causa delle rivendicazioni sociale poste in atto dalla popolazione, ancora adesso donne provenienti dall'Oltretorrente ricordano come le loro nonne utilizzassero il metodo dell'aprire repentinamente l'ombrello davanti ai cavalli di poliziotti o carabinieri per farli imbizzarrire durante le cariche che molto spesso tentavano di disperdere le manifestazioni, occorre rimarcare che nel periodo fra la fine '800 ed inizio Novecento a Parma vi \u00e8 stata un'importazione di manodopera non parmense proveniente da varie parti d'Italia, (anche dall'estero come il cognome Griffith denota), tale manodopera \u00e8 servita allo sviluppo urbanistico ed industriale di Parma e nel contempo ha generato una classe operaia che amalgamatasi con quella dei quartieri poveri locali, senza problemi di provenienza o di ordine \"razziale\", port\u00f2 nuova linfa vitale nei quartieri operai anche a livello di coesione di classe, pur su posizioni sindacali diverse tatticamente e strategicamente. Parma \u00e8 stata una roccaforte dell'Unione Sindacale Italiana (USI) e dell'interventismo di sinistra che pass\u00f2 in gran parte nel Parmanse all'Antifascismo armato. Le due anime coesistevano e collaboravano nella lotta contro il fascismo vedi il caso dei fratelli Guido Picelli e Vittorio Picelli, un esponente di spicco del PSI, poi del Partito Comunista d'Italia, l'altro capo locale dell'USI, i cui militanti in gran parte alimentato l'interventismo di sinistra nella prima guerra mondiale.\nLa presa di coscienza politica.\nA 15 anni Griffith, muratore, riceve la tessera del Partito Comunista d'Italia, fra i primi a Parma, e gi\u00e0 conosce il deputato Guido Picelli che nel periodo \u00e8 ancora militante dell'ala Internazionalista del PSI. Nel 1923, un anno dopo, circa, la durissima sconfitta subita dagli squadristi di Balbo, il fascismo \u00e8 in grado di continuare la repressione contro i difensori di Parma e tentare di saldare i conti con gli Arditi del Popolo e la Lega Proletaria Filippo Corridoni parmensi, il capo sul campo della Lega Proletaria Filippo Corridoni, Vittorio Picelli, fratello di Guido Picelli riuscir\u00e0 a riparare in Francia mentre 35 circa fra capicenturia ed esponenti degli Arditi del Popolo vengono arrestati.\nIl fascismo.\nDopo la Difesa di Parma del 1922 fra gli arrestati vi \u00e8 il Griffith, ben noto anche per la sua azione di agitazione per le rivendicazioni sociali. I detenuti iniziano uno sciopero della fame e la popolazione guidata dal loro difensore, avv. Grassi, militante del PSI, inizia la protesta e le manifestazioni, lo stesso Grassi conduce una delegazione di familiari e compagni a conferire col procuratore del Re.La presa di posizione, quasi di stampo insurrezionale, in un periodo in cui il potere fascista \u00e8 confermato ma la situazione \u00e8 ancora fluida, e nello specifico del parmense la presenza ancora di formazione di Arditi del Popolo e Lega Proletaria Filippo Corridoni, passate in clandestinit\u00e0, nonch\u00e9 l'impressione avuta dal procuratore del Re di una montatura di stampo fascista, portano alla scarcerazione degli arrestati dopo 5 giorni di sciopero della fame da parte degli incarcerati. \u00c8 il periodo in cui ha ancora legami con Parma il prefetto Federico Fusco, onesto uomo dello Stato che non pass\u00f2 mai al servizio dei fascisti ed anche questo forse ha la sua influenza. Comunque le ali degli Arditi del Popolo e della Lega Proletaria Filippo Corridoni passate in clandestinit\u00e0 daranno ancora 14 anni dopo un segno vitale della loro presenza: in occasione della visita a Parma di Italo Balbo, a fascismo ormai ben affermato e con una certa base di consenso popolare, in Italia, a Parma compare un'enorme scritta, che fa scalpore, che saluta in questo modo il ras fascista: \u00absei riuscito ad attraversare l'oceano ma non l'Oltretorrente\u00bb, tale scritta, in dialetto, \u00e8 ben ricordata con malcelato orgoglio ancora adesso da molti parmensi.\nDurante l'anno successivo a dimostrazione che la popolazione di Parma antifascista non era ancora doma viene eletto Guido Picelli deputato in parlamento nella lista di Unit\u00e0 Proletaria, la lista era tipicamente di Fronte Unito e Picelli era gi\u00e0 passato al Partito Comunista d'Italia.\nIl Comitato Esecutivo della Federazione di Parma, a cui va in gran parte accreditata simile vittoria in simile periodo, \u00e8 formato da Guido Picelli, deputato al parlamento, Gino Di Cocco, ferroviere, responsabile organizzativo, Giuseppe Isola, commesso responsabile stampa e propaganda, Dante Gorreri, idraulico, Spartaco Bortesi, muratore, Enrico Griffith, muratore, Carlo Ragionieri, fornaio, Guido Torricelli, muratore. Si fa notare la forte presenza dei muratori nelle file dell'organizzazione operaia antifascista, tale cospicua presenza \u00e8 correlata alla loro importanza avuta nello sviluppo di Parma dall'inizio del secolo.\nLa sinistra ed i comunisti parmensi si adeguano alla sempre pi\u00f9 netta condizione di clandestinit\u00e0 e la Federazione di Parma organizza il congresso provinciale, fase preparatoria per III congresso, nel giorno di Natale del 1925. Dante Gorreri fa un resoconto dei lavori chiarendo che durante la riunione girano per le strade sia poliziotti che squadristi pur essendo la notte di Natale. Del vecchio gruppo dirigente son rimasti per l'appunto il Gorreri e il Griffith, ed \u00e8 Enrico Griffith, sostenuto da Gorreri che porta aventi la strategia del Fronte Unito con gli antifascisti non comunisti, ipotesi legata alla linea di Antonio Gramsci, in osservanza di quanto indicato dall'Internazionale comunista e contrapposta alla linea di Amadeo Bordiga. Questa posizione era gi\u00e0 stata criticata da Bucharin per quanto riguardava la fase dell'antifascismo militare in relazione alla vietata adesione da parte dei dirigenti bordighisti al Fronte Unito Arditi del Popolo. \nSuccessivamente il 18 marzo 1925 Enrico Griffith riesce ancora a partecipare ad una riunione ormai clandestina in casa di un militante comunista soprannominato il \"Bersagliere\", Emilio Pelagatti. L'intensificazione delle azioni poliziesche e squadristiche portano a numerosi arresti e perquisizioni, ormai il fascismo sta impadronendosi del potere esautorando tutte le autorit\u00e0 degli organi di repressione dello Stato che non si sottomettono al nuovo ordine, ne fanno le spese, per far nomi conosciuti, Guido Jurgens, Vincenzo Trani e proprio Federico Fusco ex prefetto di Parma, non per niente tutti e tre sono a storie riguardanti gli scontri fra fascisti ed Arditi del Popolo. Vengono arrestati Dante Gorreri, Isola, Griffith, ovvero tutti i maggiori dirigenti del Partito Comunista d'Italia di Parma ma la montatura \u00e8 troppo grossolana per cui i giudici ne impongono il rilascio. Quasi nello stesso periodo per\u00f2 entrano in vigore le leggi speciali e quindi i tre antifascisti vengono condannati a 5 anni di confino all'isola di Favignana.\nEnrico Griffith mor\u00ec il 13 luglio 1930 in seguito alle infezioni prodotte dalla recrudescenza, causata dal servizio militare in colonia, di alcune malattie contratte da bambino nei quartieri poveri dell'Oltretorrente parmense."}
{"id": "1417963", "revid": "767487", "url": "https://it.wikipedia.org/wiki?curid=1417963", "title": "Chelidonia", "text": "Agiografia.\nAll'et\u00e0 di vent'anni Cleridonia lasci\u00f2 la casa paterna per dedicare la propria vita alla contemplazione di Dio, eleggendo come luogo di destinazione una grotta in localit\u00e0 Morra Ferogna nella valle dell'Aniene, che gi\u00e0 500 anni prima san Benedetto aveva frequentato. Qui Cleridona visse cinquantadue anni in preghiera e digiuno: il suo nome fu mutato in Chelidonia, che in greco (\"ch\u00e9lidon\"), significa rondine.\nChelidonia interruppe la sua vita eremitica solo in un'occasione (tra il 1111 e il 1122), per un pellegrinaggio a Roma: di ritorno a Subiaco prese l'abito benedettino dal cardinale Conone, vescovo di Palestrina.\nRimase nella grotta fino alla morte, avvenuta nella notte tra il 12 e il 13 ottobre del 1152.\nCulto.\nGi\u00e0 papa Eugenio III decret\u00f2 a Chelidonia gli onori degli altari. \nNel Martirologio Romano \u00e8 riportata al 13 ottobre: \"Presso Subiaco nel Lazio, santa Chelidona, vergine: si tramanda che per cinquantadue anni abbia condotto vita solitaria e di estrema austerit\u00e0 servendo Dio solo\".\nNel XVI secolo le sue spoglie furono trasportate nel Monastero di Santa Scolastica e il 21 ottobre 1695 fu proclamata patrona di Subiaco dalla \"Sacra Congregazione dei Riti\". "}
{"id": "1417970", "revid": "101411", "url": "https://it.wikipedia.org/wiki?curid=1417970", "title": "Nen\u00e9 (calciatore brasiliano)", "text": ""}
{"id": "1417972", "revid": "1573940", "url": "https://it.wikipedia.org/wiki?curid=1417972", "title": "Buteo japonicus", "text": "La poiana giapponese (Buteo japonicus ) \u00e8 un uccello rapace della famiglia Accipitridae, diffuso in Estremo Oriente."}
{"id": "1417976", "revid": "287204", "url": "https://it.wikipedia.org/wiki?curid=1417976", "title": "Braulio Munoz", "text": ""}
{"id": "1417977", "revid": "22475", "url": "https://it.wikipedia.org/wiki?curid=1417977", "title": "Carlo Vittori", "text": "Biografia.\nIn qualit\u00e0 di atleta, ha fatto parte della nazionale per otto volte, dal 1951 al 1954, ed \u00e8 stato campione italiano di atletica leggera, nelle stagioni 1952 e 1953, nella specialit\u00e0 dei 100 metri piani. Nel 1952 ha inoltre partecipato ai Giochi della XV Olimpiade tenutisi a Helsinki.\nFondamentale \u00e8 stato il suo apporto come tecnico per il settore della velocit\u00e0 della Federazione Italiana di Atletica Leggera che ha curato dal 1969 al 1986, ricoprendovi il ruolo di responsabile della strategia complessiva del \"training\" insieme ai suoi collaboratori Bonomi, Preatoni, Castrucci e Fiorenza. Fra i numerosi atleti che ha preparato si ricordano:\nA fine anni '80 \u00e8 stato preparatore atletico della Fiorentina."}
{"id": "1417979", "revid": "287204", "url": "https://it.wikipedia.org/wiki?curid=1417979", "title": "Eduardo Gonzalez Viana", "text": ""}
{"id": "1417980", "revid": "599013", "url": "https://it.wikipedia.org/wiki?curid=1417980", "title": "Eduardo Gonz\u00e1lez Viana", "text": ""}
{"id": "1417982", "revid": "1043", "url": "https://it.wikipedia.org/wiki?curid=1417982", "title": "Aeroporto Rafael Hern\u00e1ndez", "text": ""}
{"id": "1417983", "revid": "287204", "url": "https://it.wikipedia.org/wiki?curid=1417983", "title": "Eduardo Gonzalez Via\u00f1a", "text": ""}
{"id": "1417985", "revid": "1043", "url": "https://it.wikipedia.org/wiki?curid=1417985", "title": "Aeroporto di Aguadilla", "text": ""}
{"id": "1417986", "revid": "1573940", "url": "https://it.wikipedia.org/wiki?curid=1417986", "title": "Leonardo Marini (teologo)", "text": "Biografia.\nNato nell'isola di Chio, nel Mare Egeo, da una nobile famiglia genovese, entr\u00f2 nell'Ordine domenicano e studi\u00f2 teologia.\nPapa Paolo III mor\u00ec prima di poterlo eleggere vescovo di Perugia; papa Giulio III lo nomin\u00f2 amministratore della diocesi di Mantova e vescovo titolare di Laodicea di Frigia (5 marzo 1550).\nFu nunzio apostolico presso l'imperatore Carlo V, e nel 1560 papa Pio IV lo nomin\u00f2 vescovo di Lanciano (arcivescovo dal 1562): fu legato papale al Concilio di Trento. Dopo essere stato trasferito alla sede di Alba (1566), fu visitatore apostolico di venticinque diocesi d'Italia.\nCollabor\u00f2 alla composizione del Catechismo Tridentino e fu membro della commissione per la riforma del Breviario (1568) e del Messale Romano (1570). Per conto di Pio IV cur\u00f2 la revisione delle costituzioni dei Chierici Regolari di San Paolo (Barnabiti)."}
{"id": "1417993", "revid": "599013", "url": "https://it.wikipedia.org/wiki?curid=1417993", "title": "V\u00edctor Aristiz\u00e1bal", "text": "Caratteristiche tecniche.\nGiocava come attaccante; la sua capacit\u00e0 realizzativa gli ha permesso di diventare il miglior marcatore nella storia del calcio colombiano con 348 reti segnate.\nCarriera.\nClub.\nInizia la sua carriera nei bianco-verdi dell'Atl\u00e9tico Nacional, e vi rimase nel periodo tra 1990 e il 1996, con una breve parentesi nel Valencia CF, Blackburn nel 1994. Vince 2 volte il Campionato di calcio colombiano e decide quindi di trasferirsi in Brasile.\nIl S\u00e3o Paulo e il Santos saranno le sue squadre di questa sua prima avventura brasiliana, prima di tornare a giocare per due stagioni in Colombia, nel Nacional e al Deportivo Cali. Nel 2002 ha inizio la sua seconda esperienza in Brasile, stavolta nelle file di EC Vit\u00f3ria, Cruzeiro e Coritiba.\nAristiz\u00e1bal \u00e8 il miglior marcatore straniero del campionato di calcio brasiliano. Possiede anche il record di miglior marcatore colombiano con 348 gol, 173 dei quali segnati con l'Atl\u00e9tico Nacional. Dopo la parentesi brasiliana ritorna al Nacional, vincendo l'Apertura 2005 e l'Apertura 2007. \nAristizabal \u00e8 anche l'unico giocatore ad aver vinto 5 titoli con l'Atl\u00e9tico Nacional. Si \u00e8 ritirato nel 2007 in seguito ad un infortunio.\n\u00c8 stato definito \"il miglior calciatore del mondo, senza palla\".\nNazionale.\nTra il 1993 e il 2003 ha giocato 66 partite con la maglia dei \"Cafeteros\", segnando 15 gol. Nella Coppa del Mondo FIFA 1994 non gioc\u00f2 neanche un minuto, ma nella Coppa del Mondo FIFA 1998 ha giocato tutte le 3 partite della sua nazionale. Si \u00e8 reso protagonista di ottime prestazioni durante la Copa Am\u00e9rica 2001 (capocannoniere del torneo), nelle qualificazioni per la Coppa del Mondo FIFA 2002 e nella Confederations Cup 2003. Durante le qualificazioni a Germania 2006, escluso dal match contro il Brasile, ha annunciato il suo ritiro dalla nazionale."}
{"id": "1417995", "revid": "179980", "url": "https://it.wikipedia.org/wiki?curid=1417995", "title": "V\u00edctor Hugo Aristiz\u00e1bal", "text": ""}
{"id": "1418001", "revid": "30610", "url": "https://it.wikipedia.org/wiki?curid=1418001", "title": "Recitar cantando", "text": "Recitar cantando \u00e8 la locuzione che indica il nuovo stile di canto col quale, all'inizio del XVII secolo, furono composte le prime opere. Con esso si intendeva, tra l'altro, propugnare la rinascita della tragedia greca: alla fine del Cinquecento, si riteneva che le tragedie greche fossero cantate interamente sia dai personaggi, sia dal coro.\nLa locuzione fu usata per la prima volta nel sottotitolo sul frontespizio e nell'avvertenza \"A' lettori\" della \"Rappresentatione di Anima, et di Corpo\" (1600) di Emilio de' Cavalieri. L'avvertenza fu probabilmente scritta materialmente da Alessandro Guidotti, che ne cur\u00f2 la pubblicazione a stampa (de' Cavalieri era nobile, e l'usanza per i musicisti del suo lignaggio era demandare ad altri questo tipo di attivit\u00e0), ma la critica \u00e8 concorde nel ritenere che lo scritto rispecchi fedelmente i concetti di dei Cavalieri. Dopo l'introduzione, il primo paragrafo dell'avvertenza si intitola dunque \"Avvertimenti per la presente Rappresentatione, \u00e0 chi volesse farla recitar cantando\", il secondo \"Avvertimenti particolari per chi cantar\u00e0 recitando: et per chi suonar\u00e0\".\nQuesto nuovo stile, nato in ambienti della pi\u00f9 alta aristocrazia romana e fiorentina, sfruttava le possibilit\u00e0 espressive offerte dalla monodia accompagnata, e si contrapponeva nettamente alla polifonia, generalmente a cinque voci, di un genere altrettanto colto ed elitario come il madrigale. Da tener presente che gi\u00e0 a partire da L'Orfeo di Monteverdi (1607) il \"recitar cantando\" si andava pienamente differenziando in ci\u00f2 che poi prender\u00e0 il nome di arioso, aria, e recitativo."}
{"id": "1418004", "revid": "52076", "url": "https://it.wikipedia.org/wiki?curid=1418004", "title": "Darfour", "text": ""}
{"id": "1418011", "revid": "28941", "url": "https://it.wikipedia.org/wiki?curid=1418011", "title": "Gallone (unit\u00e0 di misura)", "text": ""}
{"id": "1418013", "revid": "287204", "url": "https://it.wikipedia.org/wiki?curid=1418013", "title": "Victor Morales Benitez", "text": ""}
{"id": "1418015", "revid": "188323", "url": "https://it.wikipedia.org/wiki?curid=1418015", "title": "Motore a iniezione", "text": ""}
{"id": "1418020", "revid": "124123", "url": "https://it.wikipedia.org/wiki?curid=1418020", "title": "V\u00e1clav Pichl", "text": "Biografia.\nRicevette la sua prima formazione musicale a Bechyn\u011b col cantor Jan Pokorny. Cantante dal 1752 al 1758 presso il Collegio gesuita di B\u0159eznice, una volta a Praga lavor\u00f2 come violinista nell'Istituto gesuita di San Venceslao studiando filosofia, teologia e legge.\nNominato primo violino della chiesa di T\u00fdn nel 1762, studi\u00f2 contrappunto con l'organista J. N. Seger. Nel 1765 venne assunto dal compositore Karl Ditters von Dittersdorf come violinista per l'orchestra privata del vescovo Adam Pata\u010di\u0107 a Gran Varadino. L'orchestra si sciolse nel 1769 e Pichl divenne direttore per il conte Ludwig Hartig a Praga.\nNel 1770 divenne primo violino del Teatro di corte viennese e, su raccomandazione dell'imperatrice Maria Teresa, direttore d'orchestra per il governatore austriaco della Lombardia a Milano, l'arciduca Ferdinando d'Asburgo-Este. Pichl si rec\u00f2 in Italia nel 1777 e vi rimase fino al 1796, quando i francesi invasero la Lombardia, dopodich\u00e9 torn\u00f2 a Vienna dove rimase al servizio dell'arciduca fino alla sua morte (salvo un breve viaggio a Praga nel 1802).\nV\u00e1clav Pichl mor\u00ec il 23 gennaio 1805 in seguito a un infarto mentre stava suonando un concerto per violino nel Palazzo Lobkowitz. Aveva 63 anni."}
{"id": "1418022", "revid": "1504506", "url": "https://it.wikipedia.org/wiki?curid=1418022", "title": "Sturmio di Fulda", "text": "Fu Abate di Fulda dal 747 al 779. Era probabilmente imparentato con gli Agilolfingi, Duchi di Baviera.\nBiografia.\nSturm incontr\u00f2 Wynfrith (Bonifacio) nel 735 circa, quando quest'ultimo si stava occupando della riorganizzazione delle chiese in Baviera ed in Austria (fondando i vescovati di Salisburgo, Ratisbona e W\u00fcrzburg). Segu\u00ec Bonifacio e venne educato nel monastero benedettino di Friedeslar dall'abate san Wigberto. Fu un attivo missionario nel nord dell'Assia, dove nel 736 aveva stabilito la casa religiosa \"Haerulfisfeld\" (Hersfeld). Ordinato nel 740 a Fritzlar, venne istruito da san Bonifacio nel 744 con l'intento di stabilire un monastero nella regione di Eichloha, che era stato garantito a Bonifacio dal Maggiordomo dei Franchi, Carlomanno. In quel periodo conobbe col\u00e0 anche Megingaudo di W\u00fcrzburg. Sulle rovine di un campo reale merovingio del VI secolo distrutto cinquant'anni prima dai Sassoni, sul passaggio del fiume Fulda, Sturmio stabil\u00ec la fondazione del monastero.\nProseguendo gli studi al monastero di Cassino tra il 747 ed il 748, Sturmio venne nominato primo abate dell'Abbazia di Fulda da Bonifacio. Nel 751, Bonifacio ed il suo discepolo successore, san Lullo, ottennero l'esenzione per Fulda, avendola posta sotto la diretta autorit\u00e0 papale, senza che altri vescovi o principi potessero interferirvi. La morte di San Bonifacio, port\u00f2 a seri conflitti con Lullo, ora vescovo di Magonza, e l'Abate Sturmio. Ad ogni modo, Sturmio prevalse sull'arcivescovo di Magonza e su quello di Utrecht nell'ottenere che Bonifacio, il cosiddetto \"Apostolo di Germania\", venisse sepolto a Fulda dopo il suo martirio, avvenuto nel 754 presso Dokkum in Frisia. Questo rese Fulda un grande centro di pellegrinaggio per molte popolazioni, inclusi gli anglo-sassoni, e ottenne per l'abbazia maggior prestigio e maggiori donazioni.\nSulla base di questi successi, Sturmio fu in grado di allontanare le pretese dei vescovi di Magonza e di W\u00fcrzburg di invalidare l'esenzione dell'abbazia. Egli venne esiliato dal 763 al 765 a Jumi\u00e8ges (Normandia), ma venne riabilitato nel 765 dal re carolingio Pipino il Breve e nel 774 l'abbazia di Fulda ricevette la protezione reale da Carlo Magno. Nello stesso anno, a Fulda vennero assegnati alcuni territori nella regione della Sassonia, divenendo una testa di ponte della politica franca per cristianizzare le terre sassoni. Sturmio fond\u00f2 l'abbazia di San Bonifacio a Hameln (Hamelin). Nel 779 accompagn\u00f2 Carlo Magno in Sassonia, ma si ammal\u00f2 e mor\u00ec sulla via del ritorno a Fulda, il 17 dicembre 779, venendo sepolto poi nella cattedrale della citt\u00e0.\nCulto.\nSturmio venne canonizzato nel 1139 da papa Innocenzo II. La sua vita viene ricordata nella \"Vita Sturmi\", opera del quarto abate di Fulda, Eigilo (\u2020 822), un suo parente anch'egli monaco a Fulda per 20 anni sotto il governo di Sturmio.\nLa sua Memoria liturgica cade il 17 dicembre."}
{"id": "1418023", "revid": "1555966", "url": "https://it.wikipedia.org/wiki?curid=1418023", "title": "Battiato (album 1986)", "text": "Battiato \u00e8 una compilation del cantautore italiano Franco Battiato, pubblicata dall'etichetta EMI Italiana nel 1986.\nContiene 15 canzoni, di cui 6 reincise, tratte dai sei precedenti album di Battiato.\nIl disco.\nSi tratta del primo lavoro dell'artista siciliano pubblicato esclusivamente su CD. Contiene versioni inedite di \"Prospettiva Nevski\", \"L'era del cinghiale bianco\", \"Un'altra vita\" e \"Mal d'Africa\", proposte con un nuovo arrangiamento che mette in risalto gli archi. Queste basi musicali saranno riutilizzate per l'album in spagnolo \"Nomadas\", pubblicato l'anno seguente.\n\"Up Patriots to Arms\" e \"Voglio vederti danzare\" sono nuove registrazioni sugli arrangiamenti elettronici della raccolta estera \"Echoes of Sufi Dances\". Gli altri brani sono identici alla loro incisione originale, a eccezione de \"I treni di Tozeur\", in cui sul finale il coro canta due volte la parte in tedesco."}
{"id": "1418028", "revid": "125811359", "url": "https://it.wikipedia.org/wiki?curid=1418028", "title": "Rione La Loggetta", "text": "La Loggetta \u00e8 un rione di Napoli situato nel quartiere di Fuorigrotta.\nStoria.\nIl rione edificato nel 1956, nacque su progetto di Giulio De Luca per l'INA-Casa, che suddivise gli edifici in quattro lotti.\n\u00c8 attraversato da un'arteria principale (\"Via Mario Gigante\") dove si connettono le varie vie secondarie. L'edificazione dei quattro lotti fu affidata a dei gruppi di architetti capitanati da: Carlo Cocchia (Lotto Ovest), Renato D'Ambrosio e Alfredo Sbriziolo (Lotto centrale), Gerardo Mazziotti (Lotto Nord) e da Elio Lo Cicero, la chiesa della parrocchia della Beata Vergine Immacolata di Lourdes invece \u00e8 stata progettata da Michele Capobianco.\nL'andamento dei corpi degli edifici \u00e8 longitudinale e le altezze degli edifici sono diverse, nel complesso c'\u00e8 anche una torre di otto piani e uno degli edifici \u00e8 interamente porticato, le strutture degli edifici sono in cemento armato, tufo e pietra vesuviana.\nGli alloggi costruiti tra il 1955 e il 1957 su finanziamento della C.E.C.A. furono assegnate agli operai delle industrie siderurgiche."}
{"id": "1418029", "revid": "2040930", "url": "https://it.wikipedia.org/wiki?curid=1418029", "title": "Fiera dei Morti", "text": "La Fiera dei Morti \u00e8 una mostra mercato che si tiene annualmente a Perugia, in concomitanza con le celebrazioni di Tutti i Santi e la Commemorazione dei defunti. \nTradizionalmente, viene svolta durante la prima settimana di novembre.\nStoria.\nLe origini della fiera risalgono al XI secolo. Infatti, nell'Archivio Storico Comunale si trovano notizie di un grande mercato tenuto a Perugia, che era gi\u00e0 consuetudine dal 1260.\nLa fiera, sin da subito, diviene la pi\u00f9 importante dell'Umbria e coinvolge commercianti provenienti da numerose zone d'Italia.\nLa tradizione delle fiere durante il Medioevo era diffusa in tutta Europa e svolgeva un'importante funzione economica. La vita era strettamente connessa all'agricoltura e, il contesto del mercato, favoriva l'incontro tra commercianti e agricoltori provenienti da diverse aree, per poter vendere e comprare i prodotti della terra e il bestiame.\nIl mercato periodico \u00e8 incontro tra culture ed espressione della citt\u00e0: accanto ai prodotti tipici del luogo in cui la fiera veniva svolta, trovavano posto svariate mercanzie, provenienti da tutta la Penisola. Il ruolo di interscambio e aggregazione svolto dalle fiere \u00e8 evidenziato anche dal fatto che tra i prodotti venduti non c'erano soltanto merci agricole, ma anche opere d'arte e libri.\nDurante la festa di Tutti i Santi, in citt\u00e0 si tenevano dei giochi tradizionali, che in seguito rimasero legati allo svolgimento della fiera. I documenti attestano che tra questi c'erano la caccia al toro, la corsa del palio e la quintana. \nLa distinzione tra i giochi non era netta, ma erano tutti regolamentati e prevedevano un premio finale che poteva consistere anche in una porchetta. \nInoltre, in quei giorni in citt\u00e0 accorrevano saltimbanchi, cantastorie e giocolieri, per mettere in mostra le loro arti.\nLa durata della fiera non era prestabilita. Ci\u00f2 dipendeva da una consuetudine medievale diffusa tra i mercanti di professione. La merce acquistata non veniva pagata subito e in contanti, ma spesso con l'emissioni di lettere di fiera, riscuotibili in seguito o durante successivi mercati. Pertanto, la fiera poteva perdurare per diversi giorni, fino ad ospitare i mercanti per mesi.\nPer quanto riguarda il luogo di svolgimento, nello Statuto del 1279 si definiscono diverse aree della citt\u00e0 in base alla merce venduta. Il mercato del bestiame grosso (bovini e cavalli) veniva collocato presso Porta San Pietro, luogo adatto poich\u00e9 dotato di ampi spazi aperti. In questo borgo, il mercato si protrae fino al XIX secolo, quando viene collocato nell'attuale zona di Piazza d'Armi. La vendita degli ovini, dei suini e del pollame avveniva nelle aree di Ponte San Giovanni e Ponte Nuovo. Questi spazi aperti e pianeggianti venivano riservati al bestiame per collocare il bestiame, senza impedire il transito nelle zone pi\u00f9 popolate della citt\u00e0. Tutte le altre merci \u2013 dette minute \u2013 venivano vendute nell'area che corrisponde all'attuale Piazza IV Novembre.\nInterrotta soltanto durante l'epidemia di peste che colp\u00ec Perugia, la fiera riprende regolarmente dal 1530. La consuetudine permane anche nel XVII secolo, quando il mercato assume il nome di \u201cFiera dei Defunti\u201d.\nDurante il periodo della dominazione francese in Italia, tra la fine del XVIII e l'inizio del XIX secolo, la fiera non viene soppressa. Le cronache del tempo confermano il carattere tradizionale della manifestazione, che si sviluppa con una sorta di continuit\u00e0 nonostante le vicende della storia di Perugia. \nQuesto \u00e8 anche dovuto all'assoluta libert\u00e0 che veniva lasciata ai mercanti nella loro professione. Il particolare regime giuridico e la speciale franchigia riservata ai commercianti, li rendeva immuni da qualsiasi forma di dazio o tributo.\nNell'Ottocento la manifestazione assume il nome attuale di Fiera dei morti ed \u00e8 ormai conosciuta in tutta Italia.\nNel corso del XX secolo, la fiera continua ad essere svolta anche nei periodi interessati dai due conflitti mondiali. \nSi hanno notizie del tentativo di cambiare nome alla fiera in Fiera della Vittoria, per sottolineare lo spirito patriottico nazionale, nel momento di ingresso dell'Italia nella Seconda Guerra Mondiale. \nNel 1975, la location del mercato viene spostata nell'area verde di Pian di Massiano.\nLa Fiera dei Morti oggi.\nOggi la fiera si svolge durante la prima settimana di novembre nell'area di Pian di Massiano. Nel corso degli anni \u00e8 stata ospitata da nuovi spazi, in particolare Piazza del Bacio e Corso Vannucci.\nLa vasta offerta di prodotti rende la fiera un luogo di incontro e di aggregazione per molti cittadini di Perugia e non.\nAltro importante polo di attrazione \u00e8 rappresentato dai baracconi, il luna park che viene allestito nelle aree di Pian di Massiano, limitrofe alla fiera. Le attrazioni presenti non sono altro che la conseguenza di un antico retaggio che legava il mercato periodico allo svolgimento di giochi e alla presenza di saltimbachi, provenienti da tutta la Penisola.\nInoltre, \u00e8 da sottolineare il carattere multietnico che la fiera ha assunto negli ultimi anni, grazie alla presenza di stand riservati ai prodotti tipici, soprattutto artigianato ed enogastronomia, delle citt\u00e0 gemellate con Perugia.\nCuriosit\u00e0.\nIn epoca medievale, lo svolgimento del mercato durante la festa religiosa di Tutti i Santi, conferiva alla fiera un importante valore simbolico.\nLa manifestazione aveva come scopo anche quello di ricordare i defunti in un clima di aggregazione e tutti gli abitanti della citt\u00e0 e delle aree rurali si riunivano a tale scopo. \nA questa tradizione si lega la preparazione dei Dolci dei morti, anche detti Fave dei morti, dei biscotti a base di mandorle presenti in Italia in tante varianti, che vengono preparati in occasione della Commemorazione dei defunti.\nNel 1978, presso Palazzo dei Priori, viene allestita una mostra fotografica e documentaria che racconta le vicende della fiera nel corso delle varie epoche storiche."}
