{"id": "1455164", "revid": "15756", "url": "https://it.wikipedia.org/wiki?curid=1455164", "title": "Ferrovia Locarno-Ponte Brolla-Bignasco", "text": "La ferrovia Locarno-Ponte Brolla-Bignasco (LPB), nota anche come \"Valmaggina\", \u00e8 stata una linea ferroviaria, a scartamento metrico, che collegava il centro di Locarno e il Lago Maggiore con Bignasco, attraverso la Valmaggia. La stazione di partenza era quella di Locarno Sant'Antonio.\nStoria.\nIl primo servizio pubblico per il trasporto di viaggiatori in Valle Maggia risale al 1835, quando il Cantone Ticino appalt\u00f2 \u00ab\"un vero e proprio servizio postale che prevedeva tre corse settimanali, due delle quali da fare con una vettura per passeggeri\"\u00bb. Con l'assunzione in monopolio del servizio postale da parte della Confederazione nel 1848, esso venne progressivamente ampliato al punto da avere \u00ab\"nel 1869\" [...] \"una doppia corsa giornaliera che percorreva la tratta Locarno-Bignasco, portate\" [sic] \"poi a tre nel 1884 e a quattro nel 1903\"\u00bb. Nel 1849 il tempo di percorrenza da Locarno a Bignasco era di tre ore e mezza. Locarno (in realt\u00e0 Muralto, fino al 1881 parte del comune di Orselina) venne raggiunta dalla ferrovia, proveniente da Bellinzona, il 20 dicembre 1874; la speranza di vederla percorsa da convogli internazionali venne per\u00f2 disillusa pochi anni dopo, allorch\u00e9, con l'apertura della ferrovia del S. Gottardo, i collegamenti internazionali vennero assicurati attraverso il Monte Ceneri e Chiasso oppure per mezzo della ferrovia Cadenazzo-Luino, lungo la sponda sinistra del Verbano.\nSin dai primi anni '90 del secolo XIX si ebbero progetti per collegare le zone pi\u00f9 remote del Cantone alle nuove ferrovie internazionali. Dopo un primo progetto presentato nel 1891 dal giurista, politico ed editore Agostino Soldati e una legge cantonale sul finanziamento delle ferrovie regionali (tuttavia respinta dal popolo), l'iniziativa venne presa, nel Locarnese, dall'allora sindaco di Locarno e consigliere nazionale conservatore Francesco Balli il quale istitu\u00ec, nel 1892 la \"Pro Locarno e Dintorni\" al fine di stimolare la nascente industria turistica. Nel 1898 lo stesso Balli chiese ed ottenne la concessione per tre collegamenti ferroviari a partire da Locarno: uno per Bignasco, in Valle Maggia, uno per Camedo/Ribellasca, attraverso le Centovalli, e, in alternativa a quest'ultimo, uno che costeggiasse il Lago Maggiore, attraversando Ascona e Brissago per poi raggiungere il confine di Piaggio Valmara. Il 22 dicembre 1898 venne cos\u00ec accordata la concessione per la costruzione delle tre linee ferroviarie con la clausola che, nel caso dei due collegamenti internazionali, essi dovessero continuare, con il consenso italiano, oltre il confine per terminare a Domodossola (nel caso della Centovallina) e ad Intra (nel caso della linea lungo il Lago Maggiore).\nIl 12 luglio 1903 venne fondata la \"Societ\u00e0 della Ferrovia Locarno Ponte Brolla Bignasco (LPB)\". Nel 1905, dopo lo stanziamento di un finanziamento di 2,28 milioni di franchi tramite fondi governativi, poterono iniziare i lavori per la costruzione della ferrovia. Gi\u00e0 il 3 agosto 1907 si pot\u00e9 celebrare l'inaugurazione della linea - tra Locarno Sant'Antonio e Bignasco - anche se entr\u00f2 in funzione solo il 2 settembre 1907. Circa un anno dopo, grazie all'apertura di una linea tranviaria, la linea fu prolungata fino alla stazione locarnese della Gotthardbahn (oggi FFS). Prima della costruzione della linea ferroviaria il 13 novembre 1904 venne conclusa la centrale idro-elettrica di Ponte Brolla della Societ\u00e0 Elettrica Sopracenerina con un generatore di tensione per la produzione di corrente alternata da utilizzare dalla compagnia ferroviaria.\nA partire dal 1\u00ba gennaio 1923 entrambe le societ\u00e0 si riunirono nella \u201cSociet\u00e0 Ferrovie Regionali Ticinesi\u201d (FRT) che inizi\u00f2 ad operare anche sulla gi\u00e0 costruita ferrovia Centovallina. Prima degli anni Sessanta la FRT effettu\u00f2 anche servizi automobilistici nell'area di Locarno prima del 1\u00ba luglio 1960 quando prese il nome di \"Ferrovie autolinee regionali ticinesi (FART)\".\nIl 28 novembre 1965 venne effettuata l'ultima corsa tra Bignasco e Locarno.\nLa vestigia della linea.\nDella vecchia linea restano solo poche tracce. In alcuni punti i binari vennero smantellati per far spazio alla strada cantonale o convertiti in piste ciclabili.\nCaratteristiche.\nLa linea era interamente a scartamento metrico e a trazione elettrica a corrente continua a V. Dall'apertura all'esercizio avvenuta nel 1907 e fino al 1923 la linea venne esercita con l'ausilio di corrente alternata monofase alla tensione di V e frequenza di 20\u00a0Hz (la tensione era ridotta a 800 V sulla tratta tranviaria). La corrente elettrica veniva fornita dalla centrale idroelettrica della Societ\u00e0 Elettrica Locarnese (poi Societ\u00e0 Elettrica Sopracenerina) sita a Ponte Brolla.\nLa linea di contatto era del tipo laterale (sistema MFO), poi modificata nel tipo centrale contestualmente alla messa in servizio della Centovallina; la tratta tranviaria era da sempre dotata di quest'ultimo sistema di linea di contatto.\nIl percorso era interamente ad aderenza naturale.\nIl primo tratto, tra Locarno e Ponte Brolla era comune alla ferrovia Locarno-Domodossola. In precedenza, dal 1908 al 1927, la tratta da Locarno Sant'Antonio a Locarno FFS era condivisa con la tranvia; quest'ultima tratta venne utilizzata fino al 1964 in caso di acqua alta.\nLa linea svolgeva sia traffico passeggeri che trasporto merci, in particolar modo quello del granito proveniente dalla cava di Riveo.\nPercorso.\nDa Locarno a Ponte Brolla.\nIl capolinea della ferrovia era alla stazione in superficie di Locarno FART e la linea dopo una curva proseguiva in rettilineo a fianco al lungo lago Locarnese. La ferrovia affrontava una curva e proseguiva di nuovo in rettilineo incrociando l'ex scalo dall'Azienda Gas &amp; Macello (utilizzata solo per i merci) e dopo essa affrontava un'altra curva, per correre successivamente in rettilineo fino alla fermata di Piazza Castello posta in curva. La linea affrontava due curve per entrare poi nella stazione di Locano Sant'Antonio dotato di officina (demolita nel 2004) e deposito locomotive (demolita nel 1987). Dopo questa stazione la ferrovia superava una curva, si prosegue in rettilineo fino alla fermata di Solduno e dopo aver superato un passaggio a livello posta sulla \"via Vallemaggia\" prosegue verso nord-ovest incrociano una breve galleria chiamata \"Sass G\u00f6tt\" per poi affrontare diverse curve fino alla stazione di Ponte Brolla punto di diramazione per Domodossola. Il tratto Locarno FART-San Martino fu sostituito da un tunnel inaugurato nel 1990 mentre tratto in superficie fu dismesso.\nDa Ponte Brolla a Bignasco.\nDalla stazione di Ponte Brolla, dopo una brusca curva in direzione di Bignasco, si incrociava la vecchia stazione di Ponte Brolla, utilizzata dal 1907 al 1923, la breve galleria di Ponte Brolla lunga 58 m e subito dopo il ponte sul Maggia ricostruito nel 1951. Dopo il ponte si incrociava un passaggio a livello, affronta una curva e dopo qualche metro avveniva il cambio di pantografo, da quello standard a quello a lato. La ferrovia proseguiva sulla destra della cantonale fino alle porte di Avegno, affrontando diverse curve, si superava un passaggio a livello posta sulla cantonale e si entrava nella stazione di Avegno. Dopo questa localit\u00e0 la linea affrontava poi diverse curve, superando la breve galleria di Avegno (oggi demolita) si proseguiva in rettilineo e attraversando la galleria Sass Pietsch lunga 180 m (poi convertita in galleria stradale). Dopo un passaggio a livello posta sulla cantonale si affrontavano due curve si entrava nella stazione di Gordevio posta in curva. Questo tratto \u00e8 convertito in pista ciclabile.\nDa Gordevio la ferrovia affrontava due curve per poi proseguire a fianco alla cantonale e dopo un'altra, proseguiva rettilineo fino alla fermata facoltativa di Ronchini. Dopo questa fermata e dopo una breve curva proseguiva a fianco alla cantonale fino alla stazione di Aurigeno-Moghegno posta in curva e dotava di un binario tronco per i merci. Dopo un'altra curva, che stava vicino alla chiesa della Madonna delle Grazie a Maggia, proseguiva in rettilineo fino alla stazione di Maggia anch'essa posta in curva. Da Maggia la linea affronta diverse curve, si superava un passaggio a livello posta sulla vecchia strada e proseguire a fianco alla cantonale fino alla stazione di Lodano (il fabbricato viaggiatori tutt'ora esistente mentre il piazzale dei binari \u00e8 stato convertito in una strada per Lodano). Da qui i treni affrontavano rettilinei e curve, attraversando i paesi di Coglio e Giumaglio dove era situata l'omonima stazione\nDa Coglio-Giumaglio la linea proseguiva in rettilineo e con un tracciato ricco di curve si giungeva alla stazione di Someo (simile alle stazioni della Centovallina dal 1929 alla sua chiusura). Dopo questa stazione i treni attraversavano un passaggio a livello proseguivano a fianco alla cantonale fino alla stazione di Riveo. A Riveo la ferrovia ebbe un importante ruolo nel trasporto del granito. Dopo questa localit\u00e0 si proseguiva a fianco alla cantonale incrociando la galleria di Visletto lunga 50 m (tutt'ora esistente) e dopo qualche chilometro i treni si affiancavano alla chiesetta di San Defendente (nelle immediate vicinanze della chiesetta \u00e8 presente una lapide che ricorda l'incidente avvenuto il 31 maggio 1923) superando un passaggio a livello e il ponte sul Maggia, la linea affrontava una curva e proseguiva in rettilineo fino alla stazione di Cevio.\nDa Cevio inizia l'ultimo tratto, dopo due curve si incrociava la fermata facoltativa di Cevio Ospedale (poi demolita). Attraversando due passaggi a livello (in Bignaschina) e dopo una serie di curve, si entrava nella stazione di Bignasco dotata di cinque binari e un deposito locomotive. Non rimane traccia dell'infrastruttura vennero demoliti per far spazio l'attuale strada cantonale.\nMateriale rotabile.\nIl materiale motore originariamente in dotazione alla LPB constava di tre elettromotrici BCFe 4/4 di costruzione MAN e MFO e numerate 1-3. Esse offrivano 12 posti in seconda classe e 32 in terza, oltre a un furgone di 5,4 m quadrati e 3 t di portata; raggiungevano una velocit\u00e0 massima di 45\u00a0km/h. L'ABDe 4/4 (come ormai era stata rinominata) venne sottoposta nel corso del 1964 ad interventi di modernizzazione che ne modificarono considerevolmente l'aspetto esterno.\nNel 1911 entr\u00f2 a far parte della flotta della LPB una locomotiva a due assi per treni merci di costruzione SWS e MFO; era classificata come Ge 2/2 4. La locomotiva and\u00f2 persa il 31 maggio 1923, allorch\u00e9 a Visletto un camion militare cozz\u00f2 contro il treno, facendolo deragliare e cadere nel fiume in piena (nel disastro perirono quattro ferrovieri).\nVari veicoli motori prestarono inoltre occasionalmente servizio in Vallemaggia: durante i lavori di conversione del sistema di alimentazione elettrica il servizio venne assicurato dalle locomotive a vapore G 3/4 7 e 8 delle FRT; queste prestarono inoltre man forte a seguito dell'alluvione di Someo del 24 settembre 1924 che danneggi\u00f2 gravemente la linea di contatto. Nell'agosto 1945, per supplire all'indisponibilit\u00e0, causa incidenti, di due elettromotrici, la BCFe 4/4 18 della ferrovia delle Centovalli venne dotata di una pertica per permetterle di captare la corrente anche tra Ponte Brolla e Bignasco; la stessa motrice torn\u00f2 in servizio in Vallemaggia a partire dal 1962 e fino alla chiusura della linea. La stessa operazione venne eseguita attorno al 1952 con la motrice Ce 2/2 1 della tranvia, la quale venne a partire da quel momento impiegata per corse di servizio.\nDal punto di vista del materiale rimorchiato, la LPB acquis\u00ec, per l'apertura della linea, due vetture viaggiatori C2 51-52 di costruzione MAN che offrivano 40 posti a sedere di terza classe. Ad esse si aggiunse nel 1912 una vettura mista viaggiatori e postale CZ 71 di costruzione SWS; vi trovavano posto 16 viaggiatori in terza classe, mentre il compartimento postale era dotato di venti strapuntini.\nLa LPB si dot\u00f2 inoltre, nel 1907, di quattro carri chiusi tipo K, otto carri aperti a sponde basse tipo M e due coppie di carri articolati tipo N, tutti di costruzione \"Waggonfabrik Rastatt\". Nel 1910 si aggiunsero due carri a sponde basse tipo M di costruzione SWS e di propriet\u00e0 della Societ\u00e0 delle Cave di Pietre di Vallemaggia con sede a Cevio.\nScambi di carri e carrozze potevano facilmente aver luogo in quanto, con le linee connesse alla LPB e con il materiale rotabile su di esse in servizio, il materiale presentava incompatibilit\u00e0 di tipo minore."}
{"id": "1455168", "revid": "834", "url": "https://it.wikipedia.org/wiki?curid=1455168", "title": "Noce di Cola", "text": ""}
{"id": "1455172", "revid": "767487", "url": "https://it.wikipedia.org/wiki?curid=1455172", "title": "Angelo Vinco", "text": "Biografia.\nDon Angelo Vinco visse la sua infanzia a Cerro Veronese, un piccolo paese della collina veronese. All'epoca le condizioni della popolazione erano ai limiti della sopravvivenza a causa delle calamit\u00e0 naturali e della situazione politica.\nNel 1834 don Nicola Mazza lo accolse nell'Istituto che da poco aveva fondato a Verona e il 21 novembre 1844 fu ordinato sacerdote.\nAll'interno dell'istituto mazziano matur\u00f2 la sua vocazione missionaria e chiese formalmente al suo superiore di diventare missionario.\nDon Mazza, non avendo i mezzi economici per rispondere alla sua richiesta, il 20 agosto 1845 invi\u00f2 una lettera al cardinale Fransoni, Prefetto di Propaganda Fide, chiedendo di accettare don Angelo Vinco nella Congregazione.\nLa richiesta venne accolta e nel 1845 don Angelo Vinco part\u00ec per Roma dove studi\u00f2 le lingue che gli sarebbero servite a Ceylon, l'attuale Sri Lanka, regione indicata come sua prima missione; studi\u00f2 l'inglese, il portoghese e il cingalese.\nIn Africa.\nMa la sua destinazione venne presto cambiata e don Vinco fu assegnato alla prima missione del Vicariato Apostolico dell'Africa Centrale da poco costituito.\nLa notizia lo colm\u00f2 di orgoglio.\nIl gruppo di missionari formato da P. Ryllo, P. Ignazio Knoblecher, don Angelo Vinco e altri tre religiosi, si riun\u00ec al Cairo il 18 settembre 1847 per proseguire alla volta di Khartoum navigando sul Nilo e attraversando il deserto della Nubia.\nL'11 febbraio 1848 la comitiva giunse stremata a Khartoum dove P. Ryllo mor\u00ec il 17 giugno 1848 dopo aver nominato come suo successore Ignazio Knoblecher.\nKhartoum traboccava di schiavi portati dalle zone interne, alcuni di loro vennero acquistati dai missionari e avviati agli studi nella piccola scuola istituita nella missione.\nDal suo esempio nuovi missionari.\nVerso la fine del 1848 don Vinco, a causa dei gravi problemi economici che affliggevano la missione, lasci\u00f2 Khartoum per tornare in Italia in cerca di aiuti finanziari. Comp\u00ec ancora il terribile viaggio attraverso il deserto della Nubia, risal\u00ec il Nilo e arriv\u00f2 a Verona il 19 gennaio 1849. La sua presenza suscit\u00f2 un grande fervore missionario tra i giovani dell'istituto mazziano e in particolare sul giovane liceale Daniele Comboni. L'8 ottobre 1849 ritorn\u00f2 a Khartoum dove era atteso da Knoblecher per preparare il viaggio esplorativo sull'Alto Nilo alla ricerca di un luogo adatto per fondare la missione.\nIl 13 novembre P. Knoblecher, don Vinco e P. Pedemonte intrapresero il primo viaggio di 64 giorni sul Nilo Bianco tra gli Shilluk, i Dinka, i Nuer e i Bari; come luogo possibile per fondare la missione venne individuato Kond\u00f9kuru che verr\u00e0 poi chiamata Gondokoro nella regione abitata dai Bari.\nTutti i missionari rientrarono a Khartoum nel marzo 1850.\nDal 12 gennaio 1851 all'11 giugno 1852, mentre Knoblecher era in Europa, don Vinco comp\u00ec da solo il suo secondo viaggio avvalendosi dell'aiuto del mercante savoiardo Antoine Brun-Rollet. Risalirono il Nilo fino a Gond\u00f2koro e da qui Vinco prosegu\u00ec da solo nel viaggio che lo condusse a superare via terra il 4\u00b0 lat. Nord, ai confini dell'attuale Uganda, impresa mai tentata in precedenza da altri europei. Del suo viaggio Vinco lascer\u00e0 un'interessante relazione dalla quale \u00e8 possibile seguire gli spostamenti del missionario esploratore. Seguendo l'itinerario che dopo sette anni percorrer\u00e0 don Giovanni Beltrame, don Vinco da Khartoum risal\u00ec il Nilo per stabilirsi il 24 febbraio a Margi\u00f9, il cui approdo sulla destra del fiume prendeva anche il nome di Libo, situato poco a nord di Gondok\u00f2ro. La regione era abitata dai Bari. Instaurati rapporti amichevoli con Nighila, uno dei i capi trib\u00f9, Vinco decise di incamminarsi verso Belenia, il villaggio di Nighila, a sud est di Gondok\u00f2ro dove giunse il 4 marzo e qui si stabil\u00ec. Inizi\u00f2 cos\u00ec un periodo di permanenza ed esplorazione del territorio dei Bari che si protrarr\u00e0 per pi\u00f9 di un anno e lo porter\u00e0 a tentare di scoprire la via migliore per raggiungere le sorgenti del Nilo. Accompagnato da Nighila e dai suoi uomini, il 24 giugno 1851 Vinco si diresse verso i villaggi dei Beir (Beri) oltre il fiume Ciol. Durante il viaggio individu\u00f2 il monte Liria e pass\u00f2 ai piedi del monte Icudo. Si stabil\u00ec tra i Beir fino alla met\u00e0 di settembre e raccolse informazioni di carattere etnografico e geografico. Continuamente assalito dalle febbri e notevolmente indebolito, Vinco decise di tornare a Belenia e, recuperata la salute, si rec\u00f2 a visitare le montagne dei dintorni ricche di ferro e descrisse dettagliatamente i metodi di estrazione e lavorazione di questo metallo. Al termine della stagione delle piogge, quindi a dicembre, Vinco realizz\u00f2 una prima esplorazione verso sud: seguendo un itinerario situato a poca distanza dalla riva destra del Nilo Bianco e spostandosi in direzione di Nimule , raggiunse la localit\u00e0 di Lugufi oltre il 4\u00ba grado di latitudine nord. Don Vinco comp\u00ec altre esplorazioni da lui considerate come fase preparatoria per esplorazioni pi\u00f9 complete che lo avrebbero portato nelle terre delle popolazioni Ciocco e Quenda dalle quali si aspettava l'aiuto per poter avvicinarsi ulteriormente alle sorgenti del Nilo.\nMa Vinco non realizz\u00f2 mai questo progetto. Ritornato a Margi\u00f9, trov\u00f2 notizie della Missione di Khartoum che lo spinsero a ritornare e dove giunse l'11 giugno 1852.\nA Khartoum Vinco fu accolto con molta freddezza a causa di calunnie infamanti che portavano ad addossargli la responsabilit\u00e0 delle difficolt\u00e0 che incontravano le missioni nell'Africa centrale. Solo Brun-Rollet, unico testimone dell'operato di Vinco, difese con forza il missionario veronese e Vinco si difese con una lettera accorata scritta il 9 agosto 1852 al Prefetto di Propaganda Fide. A Khartoum si ferm\u00f2 per un tempo molto breve e poi ripart\u00ec da solo per il terzo e ultimo viaggio. Raggiunta Belenia comp\u00ec altre esplorazioni ma fu ancora bloccato dalle febbri; assistito dagli indigeni sent\u00ec che ormai era giunta la fine. Il 3 gennaio fu raggiunto da Knoblecher e altri tre missionari.\nMor\u00ec, assistito dai suoi compagni, il 22 gennaio 1853 a soli 33 anni d'et\u00e0.\nAlla notizia della sua morte il lutto fu unanime: fra le trib\u00f9 indigene che erano state visitate da Vinco a Khartoum. Chi aveva diffuso maldicenze e calunnie confess\u00f2 i propri torti a Knoblecher e chiese perdono alla memoria di Vinco. La notizia delle sue imprese raggiunse l'Europa e Jules Verne, nel suo romanzo \u201cCinque settimane in pallone\u201d, annover\u00f2 Vinco (e anche l'altro missionario mazziano don Beltrame) fra i personaggi diventati illustri con i loro viaggi in Africa."}
{"id": "1455179", "revid": "889336", "url": "https://it.wikipedia.org/wiki?curid=1455179", "title": "Il Piattoforte", "text": "Il Piattoforte era un programma televisivo italiano condotto da Iva Zanicchi, andato in onda dall'8 gennaio 2005 tutti i sabato e le domeniche alle ore 12:00 per 16 puntate, su Canale 5.\nIl programma.\nIl programma, basato su una gara culinaria, si svolge in 2 fasi.\nI premi.\nIl vincitore si aggiudica un mese di spesa, inoltre se un campione resta in carica per pi\u00f9 di una puntata conquista un elettrodomestico della Candy."}
{"id": "1455182", "revid": "767487", "url": "https://it.wikipedia.org/wiki?curid=1455182", "title": "Armeni\u0219", "text": "Armeni\u0219 (in tedesco \"Arm\u00f6nisch\", in ungherese \"\u00d6rm\u00e9nyes\") \u00e8 un comune della Romania di 2.514 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Armeni\u0219, Fene\u0219, Plopu, Sat B\u0103tr\u00e2n, Submargine."}
{"id": "1455186", "revid": "287204", "url": "https://it.wikipedia.org/wiki?curid=1455186", "title": "Armenis", "text": ""}
{"id": "1455187", "revid": "196390", "url": "https://it.wikipedia.org/wiki?curid=1455187", "title": "Vittime di cosa nostra", "text": ""}
{"id": "1455190", "revid": "125422484", "url": "https://it.wikipedia.org/wiki?curid=1455190", "title": "Telenorba", "text": "Telenorba \u00e8 un'emittente televisiva generalista fondata nel 1976 dall'imprenditore Luca Montrone insieme a Vito Zivoli a Conversano, citt\u00e0 sorta dalle ceneri dell'antica citt\u00e0 chiamata in latino \"Norba\", e facente parte del Gruppo Norba. \nTelenorba \u00e8 visibile in buona parte dell'Italia meridionale e risulta essere la prima tv locale italiana per ascolti.\nStoria.\nNata nel 1976 per iniziativa di Luca Montrone e inizialmente ricevibile solo nel comune di Conversano, la sua diffusione fu subito capillare in Puglia e nelle regioni limitrofe in virt\u00f9 di un forte investimento riguardante l'acquisizione di ponti televisivi, tralicci e impianti di trasmissione.\nLa sede dell'emittente \u00e8 a Conversano, in una struttura inaugurata nel 1986 e progettata dall\u2019architetto conversanese Giovanni Manco, nel luogo in cui sorgeva l'azienda vinicola della famiglia dell'imprenditore Luca Montrone.\nSecondo i dati Auditel \u00e8 la prima televisione locale italiana per ascolti, raggiungendo una platea di circa sei milioni di telespettatori grazie alla rete di ripetitori diffusi in buona parte del sud Italia, che le permette di coprire con il suo segnale, oltre alla Puglia, anche Basilicata, Molise, Campania, Lazio (Basso Lazio) e Calabria (provincia di Cosenza), fino a raggiungere le coste dell'Albania. Telenorba \u00e8 la rete ammiraglia del Gruppo Norba, che gestisce anche la pi\u00f9 piccola Teledue, il canale all news con copertura nazionale TG Norba 24 e l'emittente radiofonica Radionorba, a cui si affianca anche il canale Radionorba TV.\nPrima di essere acquistato il marchio Telenorba, esso fu creato dai precedenti gestori Zivoli, Tricase e Laviola, che disegn\u00f2 il primo monoscopio. Essi, anni prima dell'acquisto da parte di Montrone, mandarono per la prima volta in onda il concerto dei Pink Floyd \"Live from Pompei\".\nNegli anni 80 e negli anni 90, l'archivio di propriet\u00e0 prima era di TV2000, perch\u00e9 nei primi anni di trasmissione l'emittente proponeva programmi atipici, tra cui dei lunghi documentari girati nell'Itis di Monopoli, di cui Montrone era il preside, riguardanti i processi chimici e gli esperimenti fisici illustrati agli allievi nel laboratorio dell'istituto, mentre negli anni Ottanta la rete divenne un vero e proprio riferimento per quanto riguardava la pubblicit\u00e0 della piccola e media impresa pugliese. La redazione giornalistica dell'emittente risult\u00f2 particolarmente competitiva con i tg regionali della RAI, che infatti talvolta si affidavano all'emittente di Conversano per seguire al meglio le dirette di eventi legati al territorio pugliese. Dal 1987 e per ben 23 anni fu vicedirettore il giornalista Gustavo Delgado.\nNel 1996, nacque Telenorba Shqiptare, la versione albanese dell'emittente pugliese, a Tirana in Albania. Tra i programmi di successo spiccavano \"Colpo Grosso\", cartoni animati e telenovelas. La versione albanese dell'emittente pugliese fu poi chiusa nel 2007.\nLa popolarit\u00e0 si consolid\u00f2 grazie alla presenza di diversi personaggi come Ilona Staller, protagonista di uno spettacolo notturno e Lilli Carati, mentre Toti e Tata, Fabio &amp; Mingo, Gianni Ciardo, Checco Zalone, Pio e Amedeo sono divenuti popolari anche su scala nazionale dopo aver esordito sulle frequenze di Telenorba.Particolarmente prolifica fu la produzione di sitcom della rete, come \"Very Strong Family\", \"Italo\", \"Piccoli segreti\" e \"Catene\", ma anche fiction, come \"L'Ariamara\" di Mino Barbarese.\nNel 2013 Titta De Tommasi, prima direttore artistico di Radionorba e, dal 2007, direttore artistico di Telenorba, lasci\u00f2 il Gruppo Norba.\nNel 2014, in seguito all'arrivo di Leo Zani come consulente del direttore di rete Marco Montrone, figlio di Luca, la rete strinse un accordo con Mediaset per l'utilizzo della library dei contenuti dell'azienda di Cologno Monzese, per la quale Zani aveva lavorato in precedenza, avviando anche nuove produzioni, come un docureality su Albano Carrisi, \"Casa Carrisi\" (la celebre sigla di Al Bano dedicata a Telenorba \u00e8 stata pubblicata dal cantante sul suo album \"Le radici del cielo\").\nDal 2016 il direttore di rete \u00e8 Antonio Azzalini. Tra i volti di punta del canale \u00e8 figurato Michele Cucuzza, con una trasmissione pomeridiana intitolata \"Buon Pomeriggio\", in onda dal 2016 al 2019.\nPer la stagione 2017-2018 Telenorba si \u00e8 aggiudicata i diritti TV del \"Pacchetto Free Locale\" per le regioni Puglia e Basilicata della Serie C.\nPersonale.\nIl gruppo Norba conta circa 250 dipendenti totali, di cui buona parte lavorano proprio per Telenorba, ammiraglia televisiva del gruppo. "}
{"id": "1455191", "revid": "123862450", "url": "https://it.wikipedia.org/wiki?curid=1455191", "title": "Teledue", "text": "Teledue \u00e8 un canale televisivo generalista del Gruppo Norba, noto in passato come Telenorba 8. \u00c8 stato affiliato al circuito Italia 7.\nStoria.\nNel 2006 il cambio di denominazione avvenne in seguito a un restyling generale del gruppo televisivo. Nella stessa occasione il canale principale del gruppo, Telenorba, aggiunse il numero \"7\" al proprio nome, diventando Telenorba 7, mentre il terzo canale, precedentemente noto come Telepuglia, aggiunse un \"9\", diventando Telepuglia 9. Tuttavia fino al 2010 durante la maggior parte delle trasmissioni di Telenorba 8 continu\u00f2 a comparire a fianco al logo TN8 anche la scritta \"Teledue\".\nDal 15 novembre 2014 Telenorba 8 torn\u00f2 a chiamarsi Teledue a seguito di un nuovo restyling dei due canali principali del gruppo. Inizialmente il logo di Telenorba 8 coesistette sullo schermo insieme a quello di Teledue e poi scomparve definitivamente a dicembre 2014.."}
{"id": "1455196", "revid": "767487", "url": "https://it.wikipedia.org/wiki?curid=1455196", "title": "B\u0103nia", "text": "B\u0103nia \u00e8 un comune della Romania di 2.046 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: B\u0103nia e G\u00eerbov\u0103\u021b."}
{"id": "1455197", "revid": "1305772", "url": "https://it.wikipedia.org/wiki?curid=1455197", "title": "Bania", "text": ""}
{"id": "1455205", "revid": "834", "url": "https://it.wikipedia.org/wiki?curid=1455205", "title": "Tgz", "text": ""}
{"id": "1455208", "revid": "1924342", "url": "https://it.wikipedia.org/wiki?curid=1455208", "title": "Behind Blue Eyes/My Wife", "text": "Behind Blue Eyes/My Wife \u00e8 un singolo del gruppo musicale britannico The Who, pubblicato negli USA nel 1971 ed estratto dall'album \"Who's Next\".\nBrani.\n\"Behind Blue Eyes\".\nIl brano inizia con il solo cantato di Roger Daltrey su un arpeggio di chitarra acustica di Pete Townshend, al quale si aggiungono via via il basso e le varie armonizzazioni, facendo d'improvviso irrompere una grintosissima sezione rockeggiante, la quale introduce un secondo tema.\nLa stesura musicale in sezioni marcatamente contrapposte era un segno di riconoscimento nello stile compositivo di Pete Townshend al periodo, ad esempio in Tommy, con pezzi come \"Christmas\" e \"Go to the Mirror!\" Il riff di chitarra alla fine della sezione rockeggiante di \"Behind Blue Eyes\" compare anche nel brano \"Won't Get Fooled Again\", probabile sorta di trait d'union tra le due canzoni, dal momento che \"Who's Next\" fu inizialmente inteso come una rock opera, nella stessa maniera del precedente \"Tommy\" e del successivo \"Quadrophenia\".\n\"Behind Blue Eyes\" come appare nel vinile originale del 1971 \u00e8 la seconda versione incisa dalla band. La prima fu in seguito pubblicata come bonus track nell'edizione rimasterizzata, con Al Kooper all'organo hammond. Townshend ne registr\u00f2 anche due versioni soliste, di cui una - il demo originale del brano - trov\u00f2 posto nel suo album \"Scoop\". Lo stesso brano, assieme ad una nuova versione inclusiva di un'orchestra, figurano nel cofanetto \"The Lifehouse Chronicles\"."}
{"id": "1455209", "revid": "767487", "url": "https://it.wikipedia.org/wiki?curid=1455209", "title": "B\u0103u\u021bar", "text": "B\u0103u\u021bar \u00e8 un comune della Romania di 2.713 abitanti, ubicato nel distretto di Cara\u0219-Severin, nella regione storica del Transilvania.\nNonostante faccia oggi parte del distretto di Cara\u0219-Severin, B\u0103u\u0163ar non fa in effetti parte della regione storica del Banato.\nIl comune \u00e8 formato dall'unione di 4 villaggi: B\u0103u\u021bar, Bucova, Corni\u0219oru, Preveciori."}
{"id": "1455211", "revid": "287204", "url": "https://it.wikipedia.org/wiki?curid=1455211", "title": "Bautar", "text": ""}
{"id": "1455214", "revid": "113896359", "url": "https://it.wikipedia.org/wiki?curid=1455214", "title": "Marl", "text": "Marl \u00e8 una citt\u00e0 di abitanti della Renania Settentrionale-Vestfalia, in Germania.\n\u00c8 la seconda pi\u00f9 grande citt\u00e0 per numero di abitanti del circondario (\"Kreis\") di Recklinghausen (targa RE) ed appartiene alla regione metropolitana Reno-Ruhr.\nMarl possiede lo \"status\" di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\")."}
{"id": "1455216", "revid": "1048993", "url": "https://it.wikipedia.org/wiki?curid=1455216", "title": "Jimmy Hoffa", "text": "Fu fondatore e leader della International Brotherhood of Teamsters e, dalla met\u00e0 degli anni cinquanta alla met\u00e0 degli anni sessanta, controverso protagonista delle lotte sindacali di quegli anni. La sua complicit\u00e0 con cosa nostra statunitense lo port\u00f2 a una condanna per corruzione per la quale fu arrestato e fin\u00ec in carcere. Hoffa \u00e8 anche noto a livello popolare per le misteriose circostanze della propria scomparsa. Suo figlio James P. Hoffa \u00e8 l'attuale presidente del sindacato degli autotrasportatori.\nBiografia.\nOrigini e formazione.\nNacque a Brazil, nell'Indiana, ed era figlio di un minatore di carbone, che mor\u00ec di cancro ai polmoni nel 1920. L'ascendenza degli Hoffa non \u00e8 del tutto conosciuta; gli antenati paterni di Jimmy Hoffa erano tedeschi, emigrati nella Pennsylvania verso l'inizio dell'Ottocento, membri della comunit\u00e0 Pennsylvania Dutch. Suo padre mor\u00ec quando Hoffa era giovane e per questo Jimmy non pot\u00e9 frequentare la scuola. Hoffa si trasfer\u00ec a Lake Orion nel Michigan per lavorare in un negozio all'ingrosso.\nSi fece presto notare come \"street fighter\", impegnandosi contro gli altri gestori; questo fece di Hoffa un bersaglio, tanto che un suo stesso garzone gli spar\u00f2, senza causargli per\u00f2 serie conseguenze. Cominci\u00f2 a riorganizzare la sezione locale della International Brotherhood of Teamsters (IBT), occupandosi, insieme ad altri membri della IBT, di una vasta area nei pressi di Detroit, nel Michigan.\nHoffa utilizz\u00f2 le proprie conoscenze nella malavita per condizionare un'associazione di negozi di generi alimentari; questo lo port\u00f2 a subire la sua prima condanna, per la quale pag\u00f2 solamente una multa. Nonostante ci\u00f2 Hoffa continu\u00f2 a trattare con la malavita a Detroit, utilizzandola se necessario per i propri affari, usando una compagnia di malfattori da lui controllati (Friedman e Schwarz). Come \"leader\" sindacale fu sconvolto dal maltrattamento subito dai suoi lavoratori. Nel 1933, a 20 anni, aiut\u00f2 ad organizzare il primo sciopero degli \"swampers\", i lavoratori che commercializzavano fragole.\nLe attivit\u00e0 da sindacalista.\nIl sindacato degli autotrasportatori cominci\u00f2 ad ampliarsi ai camionisti e pompieri, inizialmente in tutti gli stati del \"midwest\" e poi su tutto il territorio nazionale. Hoffa divent\u00f2 presidente del sindacato nel 1957, quando il suo predecessore, Dave Beck, fu condannato per accuse di corruzione e imprigionato. Hoffa lavor\u00f2 per espandere il sindacato e, nel 1964, riusc\u00ec a portare a termine il progetto di unire i sindacati degli autotrasportatori del nord degli Stati Uniti in un'unica entit\u00e0.\nHoffa poi tent\u00f2 di espanderlo ai lavoratori delle linee aeree e di altri mezzi di trasporto. Il presidente John Fitzgerald Kennedy e il suo successore Lyndon B. Johnson fecero entrambi pressione su Hoffa, cos\u00ec come Robert Kennedy, investigandone le attivit\u00e0 e cercando di disgregare il sindacato, che continuava a crescere. I Kennedy in particolare erano sicuri che Hoffa si fosse impossessato di molto denaro sindacale; l'AFL-CIO, un sindacato che aveva espulso gli autotrasportatori negli anni 1950, aiut\u00f2 i democratici nelle loro investigazioni.\nHoffa us\u00f2 il potere del sindacato per razionalizzare l'industria, eliminando i datori di retribuzione pi\u00f9 deboli. La deregolamentazione dell'industria dell'autotrasporto, proposta da Edward Kennedy e altri, distrusse molto di quello che Hoffa aveva ottenuto col suo sindacato.\nLa condanna e la sparizione.\nNel 1964 Hoffa fu condannato per corruzione a 15 anni di carcere. Il 23 dicembre 1971 fu graziato dal presidente Richard Nixon, a condizione che Hoffa non partecipasse alle attivit\u00e0 del sindacato per 10 anni. Hoffa, tuttavia, inizi\u00f2 comunque a progettare la propria riaffermazione come leader del sindacato. I suoi propositi di riaffermazione furono bruscamente interrotti dalla sua sparizione, avvenuta il 30 luglio 1975, mentre stava recandosi a una riunione con Anthony Provenzano e Anthony Giacalone. Il meeting era fissato per le 14:00 al ristorante Machus Red Fox di Bloomfield, un sobborgo di Detroit. Hoffa conosceva bene la zona, dato che nello stesso locale si era tenuto il ricevimento nuziale di suo figlio James. Hoffa scrisse le iniziali di Giacalone e l'ora dell'appuntamento sul suo calendario in ufficio: \"TG\u20142 p.m.\u2014Red Fox\".\nHoffa lasci\u00f2 casa sua in auto a bordo della sua Pontiac Grand Ville verde verso le 13:15. Prima di raggiungere il ristorante, si ferm\u00f2 all'ufficio dell'amico Louis Linteau, ex presidente della sezione 614 del sindacato degli autotrasportatori, che ora dirigeva un servizio noleggio di limousine. Linteau era fuori a pranzo quando Hoffa arriv\u00f2, cos\u00ec egli parl\u00f2 con alcuni degli impiegati presenti e lasci\u00f2 un messaggio per lui prima di andarsene.\nTra le 14:15 e le 14:30, un indispettito Hoffa telefon\u00f2 alla moglie da un telefono pubblico dietro il Machus Red Fox, lamentandosi che Giacalone non si era presentato. La moglie gli rifer\u00ec che nessuno si era fatto sentire per disdire l'appuntamento, e lui le disse che sarebbe stato a casa per le 16:00 per cucinare delle bistecche alla griglia per la cena. Svariati testimoni videro Hoffa in piedi accanto alla sua auto mentre aspettava nel parcheggio del ristorante. Due uomini videro Hoffa e lo riconobbero; si fermarono un momento per scambiare qualche parola con lui e stringergli la mano. Hoffa chiam\u00f2 anche Linteau lamentandosi ancora del ritardo degli altri partecipanti alla riunione. Linteau disse che la telefonata giunse alle 15:30, ma l'FBI sospetta fosse avvenuta prima, basandosi sul tabulato di altre chiamate giunte al suo ufficio. L'FBI stima che la telefonata di Hoffa a Linteau avvenne tra le 14:45 e le 14:50. Un testimone afferm\u00f2 di aver visto Hoffa seduto nel retro di una macchina \"Lincoln o Mercury\" con altre tre persone.\nLe ipotesi e le personalit\u00e0 coinvolte.\nI piani di Hoffa per riguadagnare la leadership del sindacato si scontrarono con l'opposizione da parte di vari membri della mafia, inclusi alcuni che sarebbero stati messi in correlazione con la sua sparizione nel 1975. Secondo Dan Moldea, Hoffa si difese dagli oppositori mafiosi collaborando con le autorit\u00e0 nelle indagini contro di loro.\nUno di questi era Provenzano, che era stato un leader sindacale locale a Union City in New Jersey e vice-presidente del sindacato nazionale durante il secondo mandato di Hoffa come presidente. Provenzano era stato amico di Hoffa un tempo, ma ora lo odiava a seguito di una lite avvenuta quando entrambi erano in carcere a Lewisburg in Pennsylvania negli anni sessanta. Nel 1973 e 1974, Hoffa gli chiese il suo supporto per riconquistare la sua posizione, ma Provenzano rifiut\u00f2 e lo minacci\u00f2 invece di \"strappargli le budella e di rapire sua nipote\". Provenzano era un capo area mafioso a New York, membro della famiglia Genovese. Almeno due degli oppositori politici di Provenzano erano stati assassinati, mentre altri erano stati aggrediti.\nAltri mafiosi coinvolti furono Anthony Giacalone, noto boss di Detroit, e suo fratello minore, Vito. L'FBI crede che fossero dei \"mediatori\" tra Hoffa e Provenzano. I fratelli incontrarono Hoffa a casa sua in tre occasioni, presumibilmente per tentare un accordo di pace tra lui e Provenzano.\nLe perquisizioni dell'FBI nel 2003.\nNel 2003 l'FBI ispezion\u00f2 il cortile posteriore di una casa del distretto amministrativo di Hampton, frequentato da Frank Sheeran, mafioso e amico di Hoffa, senza trovar nulla. Sheeran disse comunque di aver usato la sua amicizia con Hoffa per farlo cadere in una trappola a una riunione a Bloomfield Hills, portandolo in una casa di Detroit, dove gli spar\u00f2 due volte prima di fuggire, e lasciando il corpo dietro la casa. Tuttavia la morte di Jimmy Hoffa continua a rimanere un mistero e il suo cadavere non venne mai trovato.\nNella cultura di massa.\nLa storia di Jimmy Hoffa viene portata al cinema coi film:"}
{"id": "1455217", "revid": "17815", "url": "https://it.wikipedia.org/wiki?curid=1455217", "title": "Cancasque", "text": ""}
{"id": "1455222", "revid": "287204", "url": "https://it.wikipedia.org/wiki?curid=1455222", "title": "Il misantropo (Menandro)", "text": "Il misantropo, anche nota col titolo originale di Dyskolos () o come Il burbero o Il bisbetico o Il Selvatico, \u00e8 una commedia di Menandro, l'unica che ci sia pervenuta pressoch\u00e9 completa (a parte piccole lacune) di tutta la cosiddetta Commedia Nuova dell'antica Grecia. Fu presentata per la prima volta nelle festivit\u00e0 delle Lenee nel 317 a.C. e valse a Menandro il primo premio. Il titolo dell'opera allude al brutto carattere del protagonista Cnemone.\nNel 1957 fu ritrovato un manoscritto su papiro (papiro Bodmer P4) dell'intero testo del Dyskolos, pubblicato due anni dopo. Il papiro \u00e8 stato acquistato dal bibliofilo svizzero, Martin Bodmer, e studiato dal professor Victor Martin dell'Accademia di Ginevra. In Italia, alla scoperta del papiro, il filologo classico e papirologo Carlo Diano si accinse immediatamente a darne una ricostruzione filologica che, insieme alla traduzione, avrebbe dovuto essere pubblicata a met\u00e0 del 1959, ma, per alcuni problemi logistici, fu data alle stampe solo a gennaio del 1960 (\"Menandro, il Dyskolos, ovvero il Selvatico\", testo e traduzione a cura di Carlo Diano, Padova 1960), preceduta nell'ottobre del 1959 dal saggio \"Note in margine al Dyskolos di Menandro\", un saggio sulla ricostruzione filologica del testo, dedicato al grecista tedesco e amico Wolfgang Schmid.\nL\"argumentum\" della commedia fu stilato dal filologo Aristofane di Bisanzio, mentre la didascalia ci permette di sapere, oltre della vittoria alle Lenee, che l'attore protagonista era Aristodemo di Scafe (o Scarfe).\nTrama.\nLa commedia \u00e8 messa in moto dal dio Pan, che fa innamorare Sostrato, un ricco ed elegante giovane di citt\u00e0 di una ragazza di campagna, figlia di un vecchio misantropo, Cnemone. Il ragazzo si innamora di lei mentre \u00e8 a caccia. Cnemone \u00e8 un vecchio bisbetico contadino che vive in casa con la sua unica figlia e una serva. La moglie, stanca di lui si \u00e8 trasferita a casa del figlio di primo letto, il serio e laborioso Gorgia, che abita nella casa accanto. Cnemone vive coltivando il suo podere e evitando il pi\u00f9 possibile ogni forma di contatto con gli estranei. Sostrato vuole chiedere in sposa la fanciulla, Gorgia sospetta di ci\u00f2, ma l'altro si conquista la sua amicizia, dichiarando la sua intenzione di sposare la ragazza offrendosi di lavorare con il futuro suocero nei campi per conoscerlo meglio. Nel frattempo giunge la madre di Sostrato che ha preparato un sacrificio in onore di Pan nella grotta accanto alla casa di Cnemone. Il vecchio, vedendo la folla, decide di restare in casa a sorvegliare la situazione. Sostrato torna deluso dalla campagna e si unisce ai commensali. Ad un certo punto si viene a conoscenza del fatto che Cnemone nel tentativo di recuperare un'anfora sfuggita alla sua serva, \u00e8 caduto in un pozzo. Sostrato e Gorgia corrono a salvarlo. Cnemone, dopo il pericolo che ha corso, decide di donare a Gorgia tutti i suoi averi, affidandogli anche la figlia. Gorgia decide quindi di concedere la figlia all\u2019amico Sostrato, mentre Sostrato convince la sorella a sposarsi con Gorgia. La commedia si conclude con il doppio banchetto nuziale, a cui Geta (un servo) e Sicone (il cuoco) trascinano a forza il riluttante Cnemone, beffandosi di lui.\nCommento.\nEsempio della Commedia Nuova, il \"Dyskolos\", a differenza di ci\u00f2 che avveniva nella commedia antica, imposta l'intreccio non pi\u00f9 su fatti sociali o politici, ma ambienta l'azione in una dimensione per cos\u00ec dire \"borghese\" (seppure il protagonista sia un contadino), concentrandosi in particolare su un fatto d'amore (che, perlomeno apparentemente, sembra diventare il soggetto dell'opera, mentre in effetti non \u00e8 tanto su questo aspetto che l'autore insiste). A riprova del nuovo clima del teatro greco di et\u00e0 ellenistica, sparisce la parabasi che, soprattutto con Aristofane, era diventata un momento, all'interno dello spettacolo teatrale, nel quale il commediografo esprimeva le proprie idee sia in campo politico sia anche in campo letterario: persa la dimensione politica del teatro aristofaneo, essa, in effetti, non aveva pi\u00f9 ragione di esistere."}
{"id": "1455223", "revid": "113549132", "url": "https://it.wikipedia.org/wiki?curid=1455223", "title": "Saggio sull'intelletto umano", "text": "Il Saggio sull'intelletto umano \u00e8 un'opera del filosofo britannico John Locke, in cui l'autore si propone di verificare l'estensione effettiva della conoscenza umana, cio\u00e8 di misurare i poteri conoscitivi dell'uomo. \nPubblicato nel 1690, il saggio concerne i fondamenti della formazione della conoscenza umana e dell'intelletto. Il filosofo descrive la mente umana, dalla sua nascita, come una \"tabula rasa\" (anche se non usa esattamente queste parole) riempita in seguito attraverso le esperienze. Il \"Saggio\" fu una delle principali fonti dell'empirismo moderno ed influenz\u00f2 molti filosofi dell'illuminismo, come George Berkeley e David Hume.\nIn quest'opera, di grande spessore pedagogico, Locke sostiene che il processo di apprendimento prenda avvio dall'esperienza, che pu\u00f2 essere interna o esterna al soggetto, la quale attraverso l'associazione di idee semplici, porta alla formulazione di idee complesse e di un giudizio.\nA ben vedere si pu\u00f2 percepire come questa tesi abbia non soltanto un fondamento di tipo pedagogico (storicamente innovativo) ma anche un fondamento di tipo psicologico; la psicologia infatti pone alla base del processo di apprendimento oltre alla percezione e all'esercizio anche l'esperienza. \nIl Libro II del saggio descrive la teoria delle idee di Locke, inclusa la distinzione tra idee acquisite passivamente, cio\u00e8 le idee semplici, come \"rosso\", \"dolce\", \"rotondo\", e quelle costruite in modo attivo, cio\u00e8 le idee complesse, come i numeri, le cause e gli effetti, le idee astratte, le idee delle sostanze e quelle di identit\u00e0 e diversit\u00e0. \nLocke distingue tra le qualit\u00e0 reali primarie esistenti dei corpi, come la forma, il movimento e la disposizione delle particelle che li compongono, e le qualit\u00e0 secondarie che sono \"il potere di produrre varie sensazioni in noi\" come il \"rosso\" ed il \"dolce\". Queste qualit\u00e0 secondarie, afferma Locke, sono dipendenti dalle qualit\u00e0 primarie. Egli inoltre delinea una teoria della identit\u00e0 personale, offrendo un criterio largamente psicologico. \nIl Libro III tratta il linguaggio, il Libro IV la conoscenza, includendo l'intuito, la matematica, la filosofia morale, la filosofia naturale (\"la scienza\"), la fede, e le opinioni.\nLibro I.\nLa tesi centrale di Locke \u00e8 che la mente di un neonato sia una tabula rasa (\"a blank slate\") e che tutte le idee si sviluppino dall'esperienza. Il Libro I del Saggio \u00e8 un attacco all'Innatismo, cio\u00e8 alla dottrina delle idee innate. Locke ammette che alcune idee sono nella nostra mente dalla nascita, ma argomenta che queste idee sono fornite dai sensi fin dal grembo materno: ad esempio la differenza tra colori e sapori. Se abbiamo una conoscenza universale di un concetto come la dolcezza, non \u00e8 perch\u00e9 si tratti di un'idea innata, ma perch\u00e9 siamo tutti esposti al sapore dolce fin dallo sviluppo fetale. Di conseguenza un valore emotivo, come un valore spirituale, non fanno parte dell'innato, ma bens\u00ec dall'insegnamento e dalle basi alle quali siamo sottoposti involontariamente dalla nascita. La visione stessa di un valore non ne indica la conoscenza. Appunto per tale motivo ricorriamo alla visione obbligatoria dei \"sintomi\" del valore stesso.\nOltre a ci\u00f2, Locke argomenta che le persone non abbiano principi innati. Locke contesta che i principi innati risiedano su idee innate, le quali non esistono. Uno degli argomenti fondamentali di Locke contro le idee innate \u00e8 il fatto che non esiste alcuna verit\u00e0 sulla quale tutti siano unanimemente concordi. Egli ha modo di contestare una serie di affermazioni che i razionalisti offrono come verit\u00e0 universalmente accettate, ad esempio il principio di identit\u00e0, evidenziando che sia i bambini che gli adulti sono spesso inconsapevoli di tali affermazioni.\nLibro II.\nMentre il Libro I \u00e8 diretto a rigettare la dottrina delle idee innate proposte in parte da Cartesio ed i razionalisti ma in particolare di Herbert of Cherbury e dei neoplatonici More e Cudworth, il Libro II spiega che ogni idea \u00e8 derivata dall'esperienza, attraverso le sensazioni\u00a0\u2013 informazione sensoriale diretta\u00a0\u2013 oppure attraverso la riflessione \u2013 \"la percezione delle operazioni della nostra mente dentro di noi, cos\u00ec come \u00e8 impiegata sulle idee che ha ricevuto\".\nInoltre, il Libro II \u00e8 anche un discorso sistematico per l'esistenza di un essere intelligente: \"Quindi, dalla considerazione di noi stessi e di quello che crediamo infallibile, la ragione ci conduce alla conoscenza delle verit\u00e0 evidenti, CHE VI SIA UN ETERNO, POTENTE E PI\u00d9 SAPIENTE ESSERE; non importa che sia o no chiamato Dio\". Locke argomenta che \u00e8 irrazionale concludere altrimenti. \nQuesta preferenza di separare Dio dai suoi legami Giudeo-Cristiani pu\u00f2 spiegare perch\u00e9 cos\u00ec tanti uomini che parteciparono alla fondazione degli Stati Uniti (Benjamin Franklin, Thomas Jefferson, John Adams), furono convinti sostenitori del pensiero di Locke e del suo metodo retorico e poterono mantenere una ferma fede in Dio (o nella \"Provvidenza\") senza abbracciare la tradizionale teologia Cristiana.\nLibro III.\nNel Libro III, Locke discute le idee astratte generali. Ogni cosa che esiste nel mondo \u00e8 un particolare oggetto (idea). Le idee generali si realizzano quando raggruppiamo insieme le idee simili particolari, mettendo da parte le differenze (astrazione) fino ad ottenere solo le idee simili. Quindi possiamo usare queste similarit\u00e0 per creare un termine generale, come ad esempio \u201calbero\u201d, che diventa cos\u00ec anche un'idea generale. L'uomo forma idee generali astratte per tre ragioni: 1. sarebbe troppo difficile ricordare una parola diversa per ogni oggetto (idea) particolare; 2. avere una parola per ogni cosa esistente vorrebbe dire, in pratica, impedire la comunicazione; e 3. l'obiettivo della scienza \u00e8 generalizzare e categorizzare ogni cosa.\nLibro IV.\nNel Libro IV, Locke affronta il problema della conoscenza e dei limiti della mente umana. Locke definisce la conoscenza come \u201dla percezione delle connessioni e dell'accordo o disaccordo (rifiuto) di ogni possibile idea\". Questa definizione di conoscenza \u00e8 in contrasto con la definizione cartesiana in cui tutte le idee sono chiare e distinte. Locke afferma che non possiamo conoscere le sostanze, in quanto le nostre idee su di esse sono sempre oscure e relative alle sole caratteristiche esteriori delle stesse. A questo proposito si pongono cos\u00ec le basi per le successive riserve di Berkeley e Hume riguardo alla possibilit\u00e0 di affermare l'esistenza stessa delle sostanze che Locke non arriva a negare. Ancora, la definizione di Locke della conoscenza pone un problema analogo a quello visto con la percezione e il linguaggio (Libro III). Se la conoscenza \u00e8 la percezione del consenso o del dissenso di una delle nostre idee, allora probabilmente siamo intrappolati proprio nella cerchia delle nostre idee. \nE che dire del conoscere l'esistenza reale delle cose? Locke \u00e8 chiaramente consapevole di questo problema, e molto probabilmente ritiene che la plausibilit\u00e0 delle ipotesi scettiche, come quella di Cartesio sul sogno, insieme con i collegamenti di causalit\u00e0 tra qualit\u00e0 e idee nel proprio sistema \u00e8 sufficiente a risolvere il problema. \u00c8 interessante notare, inoltre, che vi sono differenze significative tra l'empirismo di Locke e quello di Berkeley, che renderebbe pi\u00f9 facile per Locke risolvere il problema del velo della percezione di quanto lo sia per Berkeley. Locke, per esempio, fa inferenze transitive su atomi, dove Berkeley non \u00e8 disposto a legittimarle. Ci\u00f2 implica che Locke ha una semantica che gli permette di parlare delle cause non sperimentali dell'esperienza (come ad esempio gli atomi), dove invece Berkeley non pu\u00f2 farlo.\nCosa quindi possiamo conoscere e con quale grado di certezza? Possiamo conoscere che Dio esiste con un pi\u00f9 alto grado di sicurezza di quanto si possa ottenere da una dimostrazione. Sappiamo anche di esistere con un alto grado di certezza. Conosciamo anche bene le verit\u00e0 della morale e della matematica, poich\u00e9 sono idee modali, la cui adeguatezza \u00e8 garantita dal fatto che prendiamo queste idee come modelli ideali ai quali riferire altre idee, piuttosto che cercare di copiare archetipi esterni che possiamo solo comprendere in modo inadeguato. Inoltre, i nostri sforzi per comprendere la natura degli oggetti esterni \u00e8 limitata largamente alle connessioni tra le loro qualit\u00e0 apparenti.\nLa reale essenza degli elefanti e dell'oro \u00e8 a noi nascosta: anche se, in generale, le supponiamo come distinte combinazioni di atomi che causano il raggrupparsi di qualit\u00e0 apparenti che ci conducono a vedere elefanti e oro come cose differenti. La nostra conoscenza delle cose materiali \u00e8 probabilistica e quindi \u00e8 \"opinione\", piuttosto che \"conoscenza\". Cos\u00ec la nostra conoscenza degli oggetti esterni \u00e8 inferiore alla nostra conoscenza della matematica e della moralit\u00e0, di noi stessi e di Dio. Locke sostiene che abbiamo solo la conoscenza di un numero limitato di cose, ma pensa anche che siamo in grado di giudicare la verit\u00e0 o la falsit\u00e0 di molte proposizioni in aggiunta a quelle che normalmente pensiamo di sapere. Questo ci porta a discutere sulla probabilit\u00e0.\nReazioni e influenza.\nL'empiricismo di Locke fu duramente criticato dai razionalisti. Nel 1704 Gottfried Leibniz scrisse una risposta razionalista ai lavori di Locke capitolo per capitolo, i \"Nuovi saggi sull'intelletto umano\". Allo stesso tempo, questa opera di Locke \u00e8 stata di cruciale importanza per il lavoro dei futuri teorici dell'empirismo come George Berkeley e David Hume."}
{"id": "1455225", "revid": "767487", "url": "https://it.wikipedia.org/wiki?curid=1455225", "title": "Berli\u0219te", "text": "Berli\u0219te \u00e8 un comune della Romania di 1.178 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Berli\u0219te, Iam, Milcoveni, Rusova Nou\u0103, Rusova Veche.\nGeografia fisica.\nBerli\u0219te confina a nord con i comuni di Vrani e R\u0103c\u0103\u0219dia, ad est con quello di Ciuchici, mentre a sud e ad ovest confina con il territorio della Serbia.\nIl comune fa parte del bacino idrografico del fiume Cara\u0219, che per circa 4,5\u00a0km costituisce il confine tra il comune ed il territorio serbo; affluenti del Cara\u0219 che scorrono sul territorio del comune sono i torrenti Vicinic, con il suo affluente Valea Crivaia, e Valea Vanei.\nIl territorio \u00e8 prevalentemente pianeggiante, con il rilievo massimo che raggiunge i 129 m s.l.m."}
{"id": "1455226", "revid": "287204", "url": "https://it.wikipedia.org/wiki?curid=1455226", "title": "Club Destino", "text": ""}
{"id": "1455227", "revid": "287204", "url": "https://it.wikipedia.org/wiki?curid=1455227", "title": "Berliste", "text": ""}
{"id": "1455241", "revid": "113751134", "url": "https://it.wikipedia.org/wiki?curid=1455241", "title": "Double Eclipse", "text": "Double Eclipse \u00e8 il primo album degli Hardline, pubblicato nel 1992 per la MCA Records.\nIl disco.\nIl titolo dell'album prende il nome dal fenomeno ricorrente una sola volta ogni 20.000 anni, quando la luna passa per due volte davanti al sole nell'arco della stessa giornata.\nIl disco presenta la traccia \"\"Dr. Love\", scritta da Mike Slamer, chitarrista dei City Boy e degli Streets. Il tastierista dei Journey Jonathan Cain contribu\u00ec alla composizione delle due tracce \"Everything\" (a cui contribu\u00ec anche Eddie Money) e \"I'll Be There\", hit che nello stesso anno entr\u00f2 come final theme nella colonna sonora del film Drago d'acciaio con Brandon Lee; presente nello stesso film \u00e8 anche il singolo estratto \"Can't find my way\". Sempre nell'album \u00e8 contenuta inoltre la traccia \"Hot Cherie\", cover di Danny Spanos del 1983 che era stata scritta dai membri degli Streetheart. La versione giapponese presentava in aggiunta la traccia bonus \"When Love Leads The Way\". Da questo album vennero estratte le tre hit \"Hot Cherie\", \"Takin` Me Down\" e \"Can`t Find My Way\"\", di cui vennero poi girati dei videoclip."}
{"id": "1455247", "revid": "767487", "url": "https://it.wikipedia.org/wiki?curid=1455247", "title": "Berzasca", "text": "Berzasca (in tedesco \"Bersaska\", in ungherese \"Bersz\u00e1szka\", in serbo \"Bersaska\") \u00e8 un comune della Romania di 3.022 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Berzasca, Big\u0103r, Cozla, Drencova, Liubcova."}
{"id": "1455248", "revid": "641453", "url": "https://it.wikipedia.org/wiki?curid=1455248", "title": "Associazione Calcio Brescia 1965-1966", "text": "Questa voce raccoglie le informazioni riguardanti lAssociazione Calcio Brescia nelle competizioni ufficiali della stagione 1965-1966\nStagione.\nNella stagione 1965-1966 il Brescia disputa il campionato di Serie A; con 32 punti in classifica si piazza in nona posizione. Ritornato nella massima categoria dopo ben diciotto anni d'assenza, il Brescia riusc\u00ec a disputare un discreto campionato e a salvarsi senza troppi patemi, con cinque punti di vantaggio sulla Sampdoria. Lo scudetto \u00e8 stato vinto dall'Inter con 50 punti, al suo decimo titolo tricolore, davanti al Bologna con 46 punti, terzo il Napoli con 45 punti. Scendono in Serie B la Sampdoria con 27 punti, il Catania con 22 punti ed il Varese con 15 punti.\nDurante questa stagione la squadra lombarda ottenne la sua vittoria pi\u00f9 larga nei confronti della Juventus, vincendo per 4-0 al Rigamonti, ma incapp\u00f2 anche in una delle pi\u00f9 pesanti sconfitte nei derby lombardi: perse infatti per 7-0 contro l'Inter a San Siro. Dopo aver vinto lo scorso anno la classifica dei marcatori con 20 reti, anche in questa stagione in Serie A Virginio De Paoli con 13 reti in campionato ed una in Coppa Italia, risulta il miglior realizzatore delle rondinelle.\nIn Coppa Italia le rondinelle vennero eliminate dal Catania al secondo turno (2-3 il risultato finale), dopo aver battuto 2-1 il .\nMaglie.\nLe maglie utilizzate nella stagione furono quelle \"classiche\" degli anni sessanta: blu Savoia con V bianca la prima divisa, bianca con V rossa la seconda.\nBibliografia.\n\"Rosa della squadra:\"\n\"Tabellini della stagione:\"\n\"Arbitri degli incontri:\"\n\"Statistiche dei giocatori:\""}
{"id": "1455255", "revid": "331521", "url": "https://it.wikipedia.org/wiki?curid=1455255", "title": "Ewald Lienen", "text": "Soprannominato \"Lenin\" durante la sua carriera da calciatore, per via delle sue idee politiche di sinistra (oltrech\u00e9 per l'assonanza con il proprio cognome), era un attivista pacifista e sostenitore dello stile vegetariano; si rifiutava inoltre di firmare autografi per non mostrarsi come un divo. Fu uno dei fondatori del sindacato tedesco dei calciatori professionisti.\nCarriera.\nCalciatore.\nTerminata l'esperienza nella squadra della sua citt\u00e0, il VfB Schlo\u00df Holte, cominci\u00f2 la carriera professionistica nell', giocando nella Zweite Bundesliga Nord nel 1974.\nDopo tre stagioni fu acquistato dal Borussia M\u00f6nchengladbach, che aveva appena vinto tre campionati di Bundesliga consecutivi. Nel corso della sua militanza al Borussia non riusc\u00ec a conquistare il titolo tedesco, ma con la sua squadra consegu\u00ec risultati di rilievo nelle coppe europee. Ottenuto il secondo posto nel campionato 1977-1978, la formazione di M\u00f6nchengladbach si qualific\u00f2 per la Coppa UEFA 1978-1979, trofeo che conquist\u00f2 battendo la per 2-1 in finale. Lienen gioc\u00f2 l'intera finale e le partite precedenti, segnando due gol (contro il Manchester City e contro il , suo futuro club). Ammessi in qualit\u00e0 di detentori all'edizione 1979-1980 della Coppa UEFA, i ragazzi del \"Gladbach\", tra cui Lienen, giunsero nuovamente in finale, ma persero contro i connazionali dell'Eintracht Francoforte per la regola dei gol fuori casa. Lienen scese in campo in tutti i turni della manifestazione, segnando ancora una volta 2 gol (contro il e contro il Saint \u00c9tienne).\nDopo un'altra annata con il Borussia, nell'estate del 1981 torn\u00f2 all', neopromossa in Bundesliga. Il 14 agosto 1981, durante l'incontro di Bundesliga tra l'Arminia e il , Lienen sub\u00ec un terribile infortunio da parte di Norbert Siegmann, che con i tacchetti delle sue scarpe gli lacer\u00f2 la coscia destra, procurandogli una profonda ferita lunga 25\u00a0cm. Seppur sotto shock, Lienen corse verso l'allenatore del Werder Brema, Otto Rehhagel, lamentandosi contro di lui del fallo subito ed accusandolo di aver incitato Siegmann a giocare pi\u00f9 duramente. La ferita richiese 23 punti di sutura, ma dopo soli 17 giorni Lienen si ristabil\u00ec e torn\u00f2 a giocare. Il calciatore trascorse un biennio felice all'Arminia, durante il quale il club riusc\u00ec a salvarsi e poi a consolidare la propria posizione di vertice nella massima serie.\nNel 1983 Lienen decise di fare ritorno al Borussia M\u00f6nchengladbach. Nei successivi quattro anni il Borussia ottenne altrettanti piazzamenti tra le prime quattro, senza, tuttavia, vincere la Bundesliga. Lienen gioc\u00f2 la finale di Coppa di Germania del 1984, in cui la sua squadra fu sconfitta ai tiri di rigore dal .\nNell'estate 1987 lasci\u00f2 il Borussia M\u00f6nchengladbach per fondare un'associazione di calciatori professionisti a Duisburg, insieme a Benno M\u00f6hlmann e Frank Pagelsdorf. Inizi\u00f2 a studiare per acquisire il patentino di allenatore, che consegu\u00ec con valutazione A nel 1989. Nel frattempo milit\u00f2 nell', nell'Oberliga, raggiungendo la promozione in Zweite Bundesliga al secondo tentativo, nel 1989. Tra i pi\u00f9 presenti in squadra, due anni dopo guadagn\u00f2 con il club la promozione in massima serie, per poi giocare la sua ultima stagione in Bundesliga. Nel maggio 1992, mese in cui la formazione di Duisburg retrocesse, si ritir\u00f2 dall'attivit\u00e0 agonistica.\nAllenatore.\nLienen rest\u00f2 all'MSV Duisburg, ricoprendo l'incarico di allenatore della squadra dilettanti. Nell'estate 1993 ebbe la possibilit\u00e0 di allenare la prima squadra, appena tornata in Bundesliga. Nella prima stagione come tecnico raggiunse un buon nono posto, ma la stagione seguente fu meno favorevole, con il Duisburg ultimo e quasi spacciato gi\u00e0 a novembre, con due soli punti ottenuti su ventidue disponibili. Il tecnico fu esonerato dopo una sconfitta casalinga per 5-0 contro l'.\nLienen accett\u00f2, dunque, l'invito di Jupp Heynckes, che era stato suo allenatore al Borussia M\u00f6nchengladbach, ed entr\u00f2 a far parte dello staff del Tenerife, diventando assistente di Heynckes. La squadra ottenne il quinto posto nel 1994-1995 e il decimo posto nella stagione successiva. Quando Heynckes fu ingaggiato dal Lienen torn\u00f2 in patria e fu nominato allenatore dell'.\nLa prima stagione con il club dell'ex Germania Est fu un successo: la squadra giunse sesta, eguagliando il suo miglior piazzamento in Bundesliga ottenuto nel 1997-1998. La stagione successiva si rivel\u00f2 pi\u00f9 ardua e vide la formazione di Rostock in zona retrocessione per la maggior parte dell'annata. Lienen fu allontanato dopo una sconfitta interna per 4-0 contro il nel marzo 1999. Il club avrebbe prodigiosamente evitato la retrocessione due mesi pi\u00f9 tardi.\nIl Colonia, appena retrocesso in Zweite Bundesliga, offr\u00ec una nuova occasione a Lienen, che port\u00f2 subito la squadra in Bundesliga vincendo il campionato di seconda divisione. La stagione 2000-2001 riserv\u00f2 al Colonia un decimo posto, ma l'anno dopo il club retrocesse nuovamente. Il periodo di Lienen a Colonia si interruppe nel 2002.\nDopo essere retrocesso il Tenerife, per risollevarsi, decise di chiamare Lienen, che conosceva l'ambiente avendo fatto parte dello staff di Heynckes qualche anno prima. Con il club delle Isole Canarie il tecnico tedesco non ottenne i risultati sperati, venendo esonerato dopo soli sei mesi, nel gennaio 2003.\nFu il Borussia M\u00f6nchengladbach, nome cui Lienen aveva legato il suo nome da giocatore, a ingaggiarlo dopo le improvvise dimissioni di Hans Meyer nel marzo 2003. La squadra era sprofondata in zona retrocessione, ma con l'arrivo del nuovo allenatore la situazione mut\u00f2 in meglio: nelle restanti undici partite i \"Puledri\" si ripresero fino a giungere dodicesimi. Confermato per la stagione seguente, fu esonerato il 21 settembre 2003 dopo un inizio negativo (una vittoria in sei gare) e sostituito da Holger Fach.\nA sei mesi dalla sua ultima presenza in Bundesliga si accord\u00f2 con l', reduce dalle dimissioni di Ralf Rangnick nel marzo 2004. Il club si trovava sull'orlo del baratro, ma Lienen si dimostr\u00f2 ancora una volta adatto a gestire la squadra in queste circostanze e guid\u00f2 il suo club al quattordicesimo posto. Nella stagione 2004-2005, poi, Lienen condusse la sua squadra al miglior piazzamento in Bundesliga nella storia dell'Hannover fino a quel momento, il decimo posto. La stagione successiva non fu altrettanto buona e costrinse a mettere da parte le speranze di migliorare il piazzamento dell'anno precedente. Dopo dodici giornate e un avvio difficile Lienen fu esonerato a novembre 2005.\nNell'estate 2006 fu ingaggiato dal Panionios, club del campionato greco. La prima stagione ad Atene \u00e8 terminata bene: il quinto posto ha permesso alla sua squadra di qualificarsi per la Coppa UEFA 2007-2008. Nel novembre del 2008 viene esonerato dalla squadra greca.\nIl 16 dicembre 2014 viene chiamato sulla panchina del FC St. Pauli, squadra di Amburgo che milita in II Bundesliga."}
{"id": "1455260", "revid": "486946", "url": "https://it.wikipedia.org/wiki?curid=1455260", "title": "Hugues-F\u00e9licit\u00e9 Robert de La Mennais", "text": ""}
{"id": "1455262", "revid": "12422606", "url": "https://it.wikipedia.org/wiki?curid=1455262", "title": "Poella", "text": ""}
{"id": "1455265", "revid": "180559", "url": "https://it.wikipedia.org/wiki?curid=1455265", "title": "Toluca", "text": "Toluca, ufficialmente Toluca de Lerdo (Nzeh\u00f1i in lingua otom\u00ed, Z\u00fami in lingua mazahua), \u00e8 un comune messicano e il capoluogo dello Stato federato del Messico.\nGeografia.\nAssieme ai comuni di Metepec, Lerma e San Mateo Atenco fa parte della Valle di Toluca, situata a 2668\u00a0m sopra il livello del mare.\nEconomia.\nQuarto comune pi\u00f9 popoloso dello Stato dopo Ecatepec de Morelos, Tlalnepantla de Baz e Nezahualc\u00f3yotl, Toluca \u00e8 un centro industriale commerciale e di servizi molto importante nello Stato.\nSport.\nCalcio.\nPrincipale societ\u00e0 calcistica cittadina \u00e8 il Deportivo Toluca F\u00fatbol Club, vincitrice di dieci titoli nazionali e due CONCACAF Champions League."}
{"id": "1455268", "revid": "599013", "url": "https://it.wikipedia.org/wiki?curid=1455268", "title": "Alessandro Chiti", "text": "Presenze al Palio di Siena.\n\"Le vittorie sono evidenziate ed indicate in neretto.\""}
{"id": "1455274", "revid": "324090", "url": "https://it.wikipedia.org/wiki?curid=1455274", "title": "Beni fungibili", "text": ""}
{"id": "1455287", "revid": "184755", "url": "https://it.wikipedia.org/wiki?curid=1455287", "title": "Ciliegia di Lari", "text": "La ciliegia di Lari \u00e8 una particolarit\u00e0 di ciliegia dolce coltivata in tutto il territorio dell'ex comune di Lari (oggi frazione di Casciana Terme Lari, in provincia di Pisa) e in varie altre localit\u00e0 delle Colline Pisane.\nSono state censite 19 cultivar diverse: Gambolungo, Cuore, Siso, Papalina, Del paretaio, Morella del Meini, Di Nello, Di Guglielmo, Orlando, Elia, Precoce di Cevoli, Morella, Di giardino, Marchianella di Lari, Usigliano, Morellona tardiva, Marchiana, Montemagno detta anche Angela, Crognola.\nSe ne producono annualmente circa 500 quintali, pari allo 0,03% della produzione nazionale cio\u00e8 il 50% di quella della Toscana.\nNel 2002 \u00e8 nato un comitato con lo scopo di ottenere il riconoscimento DOP o IGP.\nOgni anno a giugno a Lari si tiene la \"festa delle ciliegie\"."}
{"id": "1455300", "revid": "599013", "url": "https://it.wikipedia.org/wiki?curid=1455300", "title": "Massimo Columbu", "text": "Carriera.\nLa carriera di Massimo Columbu nel circuito paliesco inizia a met\u00e0 degli anni novanta, quando vince il Palio dei Rioni di Castiglion Fiorentino per il Terziere di Porta Romana. Questa vittoria per\u00f2 non ha seguito per parecchio tempo: il fantino Ollolaese alterna buone prestazioni a corse anonime, non riuscendo pi\u00f9 a vincere nulla fino al 2004, quando conquista il Palio della Costa Etrusca per il comune di Suvereto.\nNonostante non sia conosciuto come un fantino su cui puntare per vincere, Columbu \u00e8 comunque riuscito a ritagliarsi uno spazio nel circuito paliesco, agendo come \"assassino\", ossia ricorrendo ad ogni mezzo lecito e illecito per fermare il rivale diretto di turno. Famose, in proposito, sono le azioni di disturbo operate nel 2006: ingaggiato dalla Contrada Cappiano per il Palio di Fucecchio, Columbu trov\u00f2 come avversaria in batteria la contrada rivale Ferruzza, che godeva dei favori del pronostico potendo contare sull'accoppiata \"Titt\u00eca\"-Don Celeste; l'azione di disturbo di Columbu inizi\u00f2 fin da prima della partenza e si concluse a met\u00e0 rettilineo con la caduta di entrambi i fantini, senza conseguenze per i cavalli. Dopo questo episodio, Columbu trov\u00f2 una monta per il Palio di Siena dell'agosto 2006. A chiamarlo fu la Contrada dell'Aquila (con a Dejaneirah) reduce dall'incredibile beffa subita a luglio da parte della rivale Pantera quando, dopo aver dominato la corsa con l'accoppiata \"Lo Zedde\"-Ellery, si vide superare proprio sulla linea d'arrivo dall'accoppiata panterina \"Brio\"-Choci.\nAlla mossa, Columbu cerca di eseguire gli ordini sia della contrada che di Trecciolino, per aprirgli la strada e contemporaneamente disturbare la Pantera. Per fare ci\u00f2 si scambia continuamente di posizione con Trecciolino, e questo gli costa una squalifica di dieci palii. Tuttavia, il gioco riesce solo a met\u00e0: l'azione di disturbo di Columbu compromette s\u00ec la partenza della Pantera (che comunque arriver\u00e0 seconda), ma d\u00e0 luogo ad un assembramento in cui quasi tutti i concorrenti partono al rallentatore. Ne approfitta \"Salasso\", fantino selvaiolo partito di rincorsa, che balza in testa e va a vincere, vanamente inseguito da Trecciolino per tutta la corsa.\nNel 2007, la carriera paliesca di Columbu ha fatto segnare solo la partecipazione al Palio di Asti, in cui ha rimediato una caduta al primo giro della batteria eliminatoria.\nNel 2008 Columbu viene chiamato a Bientina per difendere i colori giallo-neri della Viarella: per lui finale conquistata ma in quest'ultima rovinosa caduta alla prima curva.\nDal 17 agosto 2011 la pesante squalifica a carico di \"Veleno\" \u00e8 ufficialmente terminata.\nIl 20 luglio del 2014 al Palio di Bientina, Massimo Columbu ha aggiunto un'ennesima \"perla\" alla sua gi\u00e0 onorata carriera di \"assassino. \"Ingaggiato dalla contrada di Santa Colomba, Columbu ha di fatto impedito al rivale di Quattro Strade Andrea Chessa la partenza, costringendolo allo steccato e stringendo le briglie della cavalcatura di Chessa per la durata di quasi un giro intero del circuito di Piazza Vittorio Emanuele II. Al termine della batteria (conclusa ovviamente da Columbu in ultima posizione), numerosi sostenitori biancoverdi di Quattro Strade si sono prodotti in una comunque esecrabile \"caccia all'uomo\", cercando inutilmente di raggiungere il fantino sardo che era nel frattempo fuggito dalla piazza per un'uscita secondaria, dove lo attendeva un'autovettura gi\u00e0 in moto e pronta a dileguarsi.\nIl soprannome \"Veleno II\" gli \u00e8 stato assegnato per distinguerlo dal fantino Marino Lupi detto \"Veleno\", fantino viterbese in attivit\u00e0 negli anni cinquanta, che vanta una vittoria su tre partecipazioni al Palio di Siena.\nNell'ultima carriera carriera corsa al Palio di Siena, il 2 luglio 2015, monta per la contrada di Valdimontone e disarciona il fantino della contrada rivale del Nicchio che, grazie al cavallo toccatole in sorte, godeva dei favori del pronostico. Tale episodio spinge la giustizia paliesca a sospenderlo per i dieci Palii successivi.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1455305", "revid": "1543377", "url": "https://it.wikipedia.org/wiki?curid=1455305", "title": "Silvano Mulas", "text": "Carriera.\nMulas esordisce nelle corse in ippodromo il 23 febbraio 2001 a Pisa, ottenendo la prima vittoria il 15 marzo. Nel 2001 colleziona in totale 31 vittorie. L'anno seguente viene premiato come miglior allievo fantino italiano grazie alle sue 60 vittorie; il premio viene bissato nel 2003, anno nel quale conquista 99 successi (tra i quali il \"Criterium Labronico\").\nNel 2004 Mulas ottiene 81 vittorie; nel biennio successivo la sequenza continua, con oltre 200 successi, tra i quali il Premio Mario Incisa.\nA partire dal 2007 sceglie di dedicarsi anche al mondo delle corse a pelo, disputando alcune prove a Legnano con il soprannome \"Angelo Civitate\". In settembre debutta al Palio di Asti per il Comune di Canelli, cadendo per\u00f2 al primo giro della batteria eliminatoria. Nel maggio 2008 si aggiudica il Palio di Fucecchio, all'esordio.\nNel frattempo continua a vincere negli ippodromi, centrando il successo nella 125.ma edizione del Derby italiano di galoppo (11 maggio 2008).\nIn luglio esordisce in Piazza del Campo a Siena, non partecipando al Palio ma prendendo parte alla seconda prova (per l'Istrice). Il primo Palio lo corre un anno dopo per i colori dell'Onda, ed in quell'occasione viene battezzato con il soprannome \"Voglia\".\nIl 31 maggio 2009 vince il Palio di Legnano, anche in questo caso all'esordio, vestendo la giubba rossoblu della Contrada Flora. Passa senza problemi la batteria e va in finale con Massimo Coghe (San Martino), Valter Pusceddu (Legnarello) ed Andrea Mari (San Domenico). Nonostante sia il meno blasonato tra i fantini (gli altri tre vantano numerose presenze in palii come Siena) il Mulas riesce ad imporsi, complice anche l'infortunio (clavicola rotta) di Andrea Mari alla partenza.\nIl 2 luglio 2010 torna sul tufo senese e trionfa in Piazza del Campo per la Contrada della Selva, sul cavallo Fedora Saura. Partito dietro Onda (Jonatan Bartoletti detto \"Scompiglio\") e Leocorno (Giuseppe Zedde detto \"Gingillo\"), \"Voglia\" completa la sua rimonta all'inizio del terzo giro, dopo uno scontro a colpi di nerbate con \"Scompiglio\"; passato in testa, resiste all'attacco di \"Trecciolino\" del Nicchio, conquistando la sua prima vittoria al Palio di Siena. Il 16 agosto monta nuovamente Fedora Saura, questa volta con i colori della Contrada di Valdimontone, senza per\u00f2 riuscire a vincere.\nNel 2011, dopo aver scontato una squalifica per il Palio di luglio, corre a Siena il 16 agosto con il giubbetto della Contrada Sovrana dell'Istrice, che gli affida il cavallo Marrocula. Realizza una corsa incolore. Resta infatti sempre nelle ultime posizioni e cade alla terza curva di San Martino.\nIl 29 maggio 2012 vince nuovamente al Palio di Legnano, questa volta con i colori della Contrada Sant'Ambrogio e con il cavallo Deo Volente. Il 17 giugno dello stesso anno si impone per la prima volta al Palio dei Rioni di Castiglion Fiorentino, vincendo per Porta Fiorentina su Melissa Bella. Il 2 luglio, a Siena, veste nuovamente il giubbetto della Selva, montando Indianos. L'accoppiata selvaiola rimane sempre nelle ultime posizioni. Ad agosto corre invece per la Contrada della Pantera con Gammede ma, dopo una buona partenza, cade alla prima curva di San Martino. Il 18 agosto 2012, al primo tentativo, vince il Palio di Piancastagnaio per la Contrada di Voltaia con il cavallo Pippo, successo che ripete nel 2014 sempre con la Contrada di Voltaia, questa volta con il cavallo Jake sorpassando la Contrada rivale Coro all'ultima curva.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1455310", "revid": "1318658", "url": "https://it.wikipedia.org/wiki?curid=1455310", "title": "Santiago de Quer\u00e9taro", "text": "Santiago de Quer\u00e9taro \u00e8 la capitale dello stato di Quer\u00e9taro, situato nella parte centrale del Messico, sul bassopiano del Baj\u00edo.\nNel 2010 contava 801 940 abitanti, titolari del reddito annuo pro capite pi\u00f9 alto dell'intero Messico (US$ 20.000).\nI suoi abitanti sono chiamati \"queretanos\".\nIl nome coloniale originale fu \"Santiago de Quer\u00e9taro\", nome che dopo l'indipendenza del Messico (1821) divenne semplicemente Quer\u00e9taro o Citt\u00e0 di Quer\u00e9taro. Dopo essere entrata a far parte del Patrimonio dell'umanit\u00e0 nel 1996, riprese il suo nome originale di \"Santiago de Quer\u00e9taro\", anche se al di fuori del suo Stato \u00e8 ancora poco conosciuta con il suo nome completo.\nPrima della conquista spagnola il nome originale dell'area nella lingua dei P'urh\u00e9pecha o Taraschi era \"K'eretarhu\" cio\u00e8 \"luogo della gran citt\u00e0\". Il nome nella lingua degli Otomi era \"Nd\u00e4mxei\", mentre nella lingua N\u00e1huatl degli Aztechi era \"Tlachco\": entrambi i nomi significavano \"luogo del gioco della palla\".\nStoria.\nLa citt\u00e0 fu fondata il 25 luglio 1531 (giorno dell'apostolo San Giacomo il Maggiore, \"Santiago el Mayor\" in spagnolo), per opera del \"conquistador\" spagnolo Hern\u00e1n P\u00e9rez de Bocanegra y C\u00f3rdoba e dell'indio Otom\u00ed Con\u00edn (poi noto col nome di Fernando de Tapia). Stando alla leggenda narrata da frate Isidro F\u00e9lix de Espinoza, i resistenti di etnia Otomi e Chichimeca sarebbero stati sul punto di sconfiggere gli spagnoli di Bocanegra e Tapia quando il sole sarebbe stato oscurato da una improvvisa eclisse totale e il santo patrono di Spagna, Santiago, sarebbe apparso in sella ad un cavallo bianco con una croce rosa, cos\u00ec terrorizzando l'esercito indigeno e inducendolo alla resa.\nTra il 1726 e il 1738 vi fu costruito un acquedotto di 1280 metri di lunghezza e 23 metri di altezza e con ben 75 archi, parte dei quali attraversano la citt\u00e0 con un effetto panoramico.\nSempre all'inizio del XVIII secolo vi furono realizzati la chiesa di San Francesco, cattedrale cittadina fino al XX secolo, e l'attuale \"Museo de Arte\", originariamente adibito a monastero agostiniano, ritenuto uno dei maggiori monumenti barocchi dell'intero paese.\nNel 1867 la citt\u00e0 fu teatro dell'ultima resistenza e dell'esecuzione dell'imperatore Massimiliano I del Messico.\nDopo l'abbandono del Messico da parte di Napoleone III, nel febbraio 1867 Massimiliano vi si era infatti ritirato sostenendo per alcune settimane l'assedio delle forze di Benito Ju\u00e1rez. L'11 maggio Massimiliano tent\u00f2 una sortita attraverso le linee nemiche, ma fu catturato, sottoposto al giudizio di una corte marziale e condannato a morte. La sentenza fu eseguita il 19 giugno 1867; insieme a Massimiliano furono fucilati i generali Miguel Miram\u00f3n e Tom\u00e1s Mej\u00eda.\nNel 1917 la \"Constituci\u00f3n Pol\u00edtica de los Estados Unidos Mexicanos\" (Costituzione Politica degli Stati Uniti Messicani) vi fu promulgata dal presidente costituzionale Venustiano Carranza.\nNel 1996 l'area storica monumentale della citt\u00e0 \u00e8 entrata a far parte del Patrimonio dell'Umanit\u00e0 dell'UNESCO."}
{"id": "1455311", "revid": "599013", "url": "https://it.wikipedia.org/wiki?curid=1455311", "title": "Mario Canu", "text": "\"Clemente\" inizia a gareggiare a undici anni, e fa il suo esordio in Piazza del Campo a Siena nel 1996. In totale, vanta undici partecipazioni al Palio di Siena.\nPalio di Siena.\nMario Canu marca il tufo di Piazza del Campo per la prima volta con il giubbetto di una contrada nel 1994, quando il Valdimontone gli d\u00e0 l'opportunit\u00e0 di correre alcune prove.\nL'esordio senese vero e proprio, per\u00f2, arriva il 16 agosto 1996, quando, sempre il Valdimontone decide di montarlo per il Palio con il cavallo Penna Bianca, e lo ribattezza con il nome \"Clemente\". \"Clemente\" e Penna Bianca partono molto bene, e si inseriscono subito tra le prime posizioni. Al secondo Casato, dopo aver sfiorato la prima posizione, vengono travolti dalla Lupa, che ha battuto nell'imbottitura del colonnino, e \"Clemente\" finisce sui palchi.\nNel 1997 \"Clemente\" corre a luglio nella Chiocciola con La Fanfara, e si mantiene tra le prime posizioni fino alla sua caduta al secondo San Martino. Ad agosto torna nel Valdimontone, ma ancora una volta insegue la vittoria senza trarre alcun successo.\nTorna il 2 luglio 1998 con i colori del Valdimontone, ma parte male e nonostante una notevole rimonta, conclude ancora indietro. Il 16 agosto viene ingaggiato dalla Contrada dell'Aquila. Parte tra i primi e all'ultimo giro inizia un duello cruciale con il Nicchio, ma ha la peggio e si deve accontentare del secondo posto.\nNel 1999 corre nella Civetta a luglio senza nessun risultato e ad agosto cade al primo San Martino nell'Oca.\nNel 2000 a luglio realizza un palio incolore, cadendo al secondo San Martino, nel Valdimontone e ad agosto cade ancora, ma al primo giro, con lo scosso Urban II che arriva secondo.\nIl 2 luglio 2001 corre per l'Aquila, ma dopo una brutta partenza realizza un Palio incolore.\nTorna in Piazza dopo ben 6 anni, il 2 luglio 2007 con i colori della Tartuca, ma avendo il difficile compito della \"rincorsa\", non riesce a mettersi in evidenza.\nVittorie in altri palii.\nNonostante non sia mai riuscito a vincere il Palio di Siena, \"Clemente\" ha vinto ben 20 palii in provincia, un numero da record.\nLe sue vittorie pi\u00f9 numerose le ha conquistate al Palio di Casteldelpiano; ben otto dal 1996 al 2007.\nAltre sette trionfi li ha conquistati a Piancastagnaio.\nDa ricordare anche le sue quattro vittorie al Palio di Ferrara (1997, 2001, 2005 e 2009) e la sua unica vittoria a Monticiano."}
{"id": "1455313", "revid": "767487", "url": "https://it.wikipedia.org/wiki?curid=1455313", "title": "Francesco Zoppis", "text": "Poco si conosce della vita di Zoppis. La sua prima opera nota, \"Lucio Papirio dittatore\", and\u00f2 in scena nel 1739 a Graz. Successivamente lo troviamo a Bonn, dove il 21 novembre 1745 fu nominato \"vice-Kapellmeister\" (vice-maestro di cappella) al servizio dell'arcivescovo di Colonia Clemente Augusto, posto che tenne fino al 1752. Lo stesso anno entr\u00f2 a far parte della compagnia teatrale di Giovanni Battista Locatelli, con la quale si rec\u00f2 dapprima a Praga, dove l'anno successivo diede \"Il Vologeso\", e successivamente a San Pietroburgo, dove mise in scena nel 1758 la \"Didone abbandonata\" e nel 1760 \"La Galatea\". Nella citt\u00e0 russa fu inoltre nominato vice-direttore dell\"'Opera Italiana\", assistendo quindi Hermann Friedrich Raupach, e successivamente direttore. Nel 1768 affianc\u00f2 anche la posizione di direttore del coro della cappella imperiale, succedendo a Baldassare Galuppi. Nel 1781 lasci\u00f2 San Pietroburgo e torn\u00f2 in Italia, dove forse compose altre lavori come l'oratorio \"Isacco\", sui versi di Pietro Metastasio, un Te Deum in re maggiore e diverse cantate e arie."}
{"id": "1455316", "revid": "151000", "url": "https://it.wikipedia.org/wiki?curid=1455316", "title": "Shannon International Airport", "text": ""}
{"id": "1455319", "revid": "1700659", "url": "https://it.wikipedia.org/wiki?curid=1455319", "title": "Kickflip", "text": "Il kickflip (in origine magic flip, ollie flip, o ollie kickflip), anche noto semplicemente come flip, \u00e8 uno skateboarding trick aereo in cui lo skater d\u00e0 un calcio alla sua tavola per farle fare un giro completo di 360 gradi lungo il suo asse maggiore. Il kickflip moderno \u00e8 stato inventato da Rodney Mullen nel 1983.\nL'esecuzione del kickflip \u00e8 simile a quella dell'ollie: \u00e8 necessario \"poppare\" (dall'inglese to pop esercitare pressione con il piede posteriore) la coda della tavola e far scorrere il piede principale fino alla parte superiore della piattaforma, portando sia lo skateboard che l'esecutore in aria. Quando uno skater effettua un kickflip, comincia un ollie standard e poi usa il piede anteriore per far ruotare la tavola: quindi porta su le gambe lasciando ruotare liberamente lo skateboard, dopodich\u00e9 abbassa nuovamente i piedi per bloccare la tavola in posizione corretta per l'atterraggio dopo che essa ha completato la rotazione. Il kickflip \u00e8 diventato il trick principale della \"nuova scuola\" dello skateboard.\nEsecuzione.\nAnche se il kickflip \u00e8 simile all'ollie, non \u00e8 una sua diretta variante. Per eseguire un kickflip standard, \u00e8 necessario:\nVariazioni.\nEsistono diverse variazioni del kickflip standard. Le pi\u00f9 comuni sono:\nIl kickflip negli anni '70.\nNegli anni settanta era comune un diverso trick, che veniva anch'esso chiamato \"kickflip\" (oggi detto \"Old\" \"School\" \"Kickflip\" appunto \"Kickflip\" della \"Vecchia\" \"Scuola\", riferendosi allo skateboard agli albori della sua nascita) . L'esecutore doveva stare in piedi al centro di una tavola ferma o che si muoveva a bassa velocit\u00e0, con i piedi giunti ed orientati perpendicolarmente allo skate. Successivamente metteva un piede poco sotto un lato della tavola e saltava, alzando la tavola con le dita dei piedi. La tavola girava e riatterrava sulle quattro ruote, e l'esecutore vi atterrava nuovamente sopra."}
{"id": "1455322", "revid": "942622", "url": "https://it.wikipedia.org/wiki?curid=1455322", "title": "Lidija Vasil'evna Lopuchova", "text": "Nel 1925 spos\u00f2 il famoso economista John Maynard Keynes.\nBiografia.\nLa Lopuchova nacque a San Pietroburgo. Suo padre lavorava come maschera in teatro: i suoi quattro figli divennero tutti ballerini in compagnie di balletto. Uno di loro, F\u00ebdor Lopuchov, fu primo coreografo del teatro Mariinskij, dal 1922 al 1935 e dal 1951 al 1956.&lt;br&gt;Lidija studi\u00f2 nella Scuola del balletto imperiale. Nel 1910 s\u00ec un\u00ec ai Balletti Russi, la celebre compagnia creata nel 1907 da Sergej Djagilev. Dopo breve tempo, al termine del tour estivo, lasci\u00f2 la compagnia e part\u00ec per gli Stati Uniti dove rimase per sei anni.\nNel 1916 si un\u00ec di nuovo alla compagnia ed ebbe come partner Vaclav Ni\u017einskij. Ball\u00f2 a New York e pi\u00f9 tardi a Londra. \nDal 1917 al 1919 \u00e8 stata nella compagnia dei Ballets Russes di Sergej Djagilev, danzando nei balletti di L\u00e9onid Mjasin \"Le donne di buon umore\" (nel ruolo di Mariuccia), \"Parade\" (l'acrobata) e in coppia con lo stesso Mjasin nel can-can della \"Boutique fantasque\".\nQuando il suo matrimonio con il suo impresario Randolfo Barrochi fall\u00ec nel 1919, la ballerina all'improvviso scomparve dalle scene. Nel 1921 decise di unirsi alla compagnia di Djagilev per la seconda volta e interpret\u00f2 la Fata dei Lill\u00e0 e la principessa Aurora ne \"La bella addormentata\". In questo periodo divenne amica di Igor' F\u00ebdorovi\u010d Stravinskij e di Pablo Picasso, che la ritrasse spesso.\nA Londra conobbe il suo futuro marito, John Maynard Keynes che spos\u00f2 nel 1925 non appena ottenne il divorzio da Barrochi. I due hanno avuto un matrimonio felice.\nBench\u00e9 Keynes fosse ben inserito nel Bloomsbury, la maggior parte dei componenti, come Virginia Woolf e Lytton Strachey, non accettarono mai Lidija, anche se lei godr\u00e0 comunque dell'amicizia di T. S. Eliot.\nAll'interno del balletto inglese Lidija si esib\u00ec dal 1928 a Londra e Cambridge ed and\u00f2 in onda sulla BBC. Visse con Keynes tra Londra, Cambridge e il Sussex fino alla morte di lui, nel 1946 e continu\u00f2 a vivere in questi luoghi anche in seguito, ritiratasi dalla scena pubblica.\nLidija Lopuchova Keynes mor\u00ec nel 1981 all'et\u00e0 di 88 anni.\nLa Lopuchova \u00e8 rappresentata come Tersicore, la musa della danza, ne \"Il risveglio delle muse\" di Boris Anrep del 1933.\nLa sua biografia autorizzata \u00e8 stata scritta da Milo Keynes, nipote di suo marito.\nOpere dedicate.\nOltre alle varie biografie dedicate a suo marito \"John Maynard Keynes\", ed in particolare quella di Robert Skidelsky, sono appare due biografie dedicate a lei."}
{"id": "1455324", "revid": "124232159", "url": "https://it.wikipedia.org/wiki?curid=1455324", "title": "Pellegrino Molossi", "text": "Biografia.\nFiglio dell'economista e geografo Lorenzo Molossi, fu direttore della \u00abGazzetta di Parma\u00bb per 32 anni, dal 1880 fino alla morte. Il giornale era a quel tempo di propriet\u00e0 di una societ\u00e0 di azionisti, tra i quali Giuseppe Verdi. Nell'anno seguente divenne anche comproprietario della testata e nel 1884 proprietario unico.\nLiberale conservatore, sostenne la destra storica. Non volle mai abbandonare il suo giornale, nonostante le offerte, come quella di Eugenio Torelli Viollier, che gli propose la vicedirezione del Corriere della Sera. Alla sua morte la propriet\u00e0 e la direzione del giornale passarono al figlio Gontrano (padre di Baldassarre Molossi). \nBibliografia.\nGiuseppe Martini, \"Pellegrino Molossi eroe del giornalismo\", in \"Gazzetta di Parma\", 8 gennaio 2012, p. 5"}
{"id": "1455326", "revid": "177966", "url": "https://it.wikipedia.org/wiki?curid=1455326", "title": "Torre della Catena", "text": ""}
{"id": "1455327", "revid": "1573940", "url": "https://it.wikipedia.org/wiki?curid=1455327", "title": "Oratorio di San Giovanni Battista (Cascina)", "text": "L'oratorio di San Giovanni Battista \u00e8 un piccolo oratorio che appartenne in un primo momento ai cavalieri di Rodi (detti successivamente cavalieri di Malta) e si affaccia sul corso principale della citt\u00e0 di Cascina.\nLa chiesa fu edificata alla fine del Trecento per volont\u00e0 di Bartolo Palmieri da Cascina, appartenente all'Ordine dei cavalieri gerosolimitani, l'attuale Sovrano militare ordine di Malta.\nLa semplice struttura in laterizio, a navata unica in due campate di uguale misura e coperta con volte a crociera, \u00e8 totalmente rivestita all'interno di un ciclo di affreschi del senese Martino di Bartolomeo (1398) raffiguranti storie dell'Antico Testamento come la \"Crocifissione\", \"Scene della vita di san Giovanni Battista\", \"Santi\", \"Figure di profeti\", gli \"Evangelisti\", \"Allegorie religiose\", \"Scene del Vecchio Testamento\" e lo \"Zodiaco\".\nNel 1919 divenne l'oratorio propriet\u00e0 delle suore carmelitane di santa Teresa. In quegl'anni i dipinti furono in parte restaurati dal pittore fiorentino Tommaso Baldini ed hanno visto un ulteriore restauro a cura della Sovrintendenza di Pisa alla fine degli anni novanta. Attualmente la chiesa \u00e8 propriet\u00e0 dell'ente parrocchia di Cascina."}
{"id": "1455329", "revid": "1573940", "url": "https://it.wikipedia.org/wiki?curid=1455329", "title": "Chiesa dei Santi Marco e Lucia", "text": "La chiesa dei Santi Marco e Lucia \u00e8 una chiesa di Ponsacco, in provincia di Pisa.\nStoria e descrizione.\nLa moderna chiesa, edificata nel 1945, conserva all'interno gli affreschi del pittore sanminiatese Dilvo Lotti raffiguranti i due santi titolari, patroni della zona, oltre alle stazioni della \"Via Crucis\"."}
{"id": "1455344", "revid": "110157", "url": "https://it.wikipedia.org/wiki?curid=1455344", "title": "Chiesa di San Frediano (Camugliano)", "text": "La chiesa di San Frediano \u00e8 un edificio religioso situato a Camugliano, frazione di Ponsacco, in provincia di Pisa.\nStoria e descrizione.\nCostruita nel 1586, ha sub\u00ecto varie trasformazioni nel Settecento, seguite da profondi rifacimenti nel 1864. \u00c8 preceduta da un portico a tre arcate, sotto il quale si conserva la venerata statua della \"Madonna Immacolata\" (1954). A destra si eleva il bel campanile, seguito dai locali della sagrestia, riedificata nel 1760. Il semplice interno, ad unica navata, \u00e8 arricchito da due altari laterali: sul destro, gli affreschi con \"San Francesco\", \"San Rocco\" e lo \"Spirito Santo\" che decorano il sottarco; sull'altare di fronte, entro una pregiata cornice, la scultura raffigurante la \"Madonna, Ges\u00f9 Bambino e San Giovannino\", del XVIII secolo. Sopra l'altare maggiore, la \"Madonna in trono con Ges\u00f9 Bambino tra San Frediano e San Pietro\" di Agnolo Bronzino."}
{"id": "1455347", "revid": "111357365", "url": "https://it.wikipedia.org/wiki?curid=1455347", "title": "Masetto da Lamporecchio", "text": "Il Terzo giorno corrisponde alla domenica (dopo la pausa del venerd\u00ec e del sabato) e Masetto da Lamporecchio \u00e8 il nome del protagonista di questa novella narrata da Filostrato.\nLa regina di questa giornata \u00e8 Neifile e il tema da lei scelto \u00e8 \u201cchi ottiene una cosa desiderata da tanto tempo\u201d .\nPersonaggi.\nMasetto (protagonista): un astuto contadino che si finge sordomuto per poter entrare in un convento di monache\nNuto: contadino del monastero\n8 monache: abitavano dentro al monastero ed erano tutte giovani.\nLa badessa: ella \u00e8 a capo di tutte le monache e gestisce il monastero\nTrama.\nLa storia narra di un contadino assai astuto, Masetto, che un giorno incontr\u00f2 Nuto, un altro contadino originario di Lamporecchio. Nuto lavorava in un monastero come bracciante e gestiva l\u2019orto, ma aveva deciso di licenziarsi per la paga e perch\u00e9 secondo lui le monache \u201cavevano il diavolo dentro\u201d.\nMasetto, dopo aver sentito questa notizia ci pens\u00f2 molto e infine decise di prendere il posto di Nuto.\nSi present\u00f2 al monastero fingendo di essere sordomuto e la badessa decise di assumerlo per lavorare nell\u2019orto. Le monache all\u2019inizio lo prendevano in giro approfittandosene del fatto che fosse sordomuto ma successivamente iniziarono ad avere pensieri maliziosi sul giovane contadino.\nDue monache si confessarono appunto di aver pensato al bel contadino e decisero di portarlo in una capanna di legno dove le monache tenevano gli strumenti per il giardinaggio e a turno provare ad avere un rapporto con lui perch\u00e9 da come avevano sentito dire era la \u201ccosa pi\u00f9 dolce del mondo\u201d e appunto essendo sordomuto non avrebbe aperto bocca con nessuno.\nMasetto sent\u00ec tutto e aspett\u00f2 impazientemente la sera, quando le monache passarono a prenderlo e lo portarono nel capanno il contadino si stava emozionando perch\u00e9 era riuscito ad ottenere ci\u00f2 che voleva fin dall\u2019inizio.\nPian piano la voce si sparse e le monache decisero di provare tutte questa nuova avventura.\nUn giorno persino la badessa decise di prendere Masetto e portarlo nella sua stanza rinchiudendolo con lei per svariati giorni.\nMasetto, ormai sfinito di dover soddisfare tutte e nove le monache, decise di parlare alla badessa e chiederle se poteva andarsene.\nEssa, scioccata dal fatto che riuscisse a parlare, decise scaltramente di lasciarlo andare ma di cedergli il posto da amministratore (dato che il precedente era appena morto) in modo che non parlasse con nessuno di questa storia. Successivamente nacquero molti bambini ma la situazione fu gestita con molta discrezione. Masetto lavor\u00f2 finch\u00e9 ormai vecchio, ricco e senza figli a cui badare decise di ritirarsi vivendo una vita tranquilla e senza nessuna preoccupazione."}
{"id": "1455354", "revid": "237256", "url": "https://it.wikipedia.org/wiki?curid=1455354", "title": "Mikhail Pavlovi\u010d Shishkin", "text": ""}
{"id": "1455355", "revid": "1226", "url": "https://it.wikipedia.org/wiki?curid=1455355", "title": "Labirinto di Minosse", "text": ""}
{"id": "1455359", "revid": "237256", "url": "https://it.wikipedia.org/wiki?curid=1455359", "title": "Mikhail Siskin", "text": ""}
{"id": "1455363", "revid": "1848372", "url": "https://it.wikipedia.org/wiki?curid=1455363", "title": "San Marino all'Eurovision Song Contest", "text": "La Repubblica di San Marino ha partecipato all'Eurovision Song Contest nel 2008 e stabilmente dal 2011, con tre finali conquistate nel 2014, nel 2019 e nel 2021.\nStoria.\nLo stato gi\u00e0 si era interessato all'evento a giugno 2007 (poco dopo la fine della 52\u00aa edizione): cinque mesi dopo, il 22 novembre, \u00e8 arrivato l'annuncio del debutto della piccola repubblica, la cui televisione di Stato \u00e8 San Marino RTV. Il piccolo stato \u00e8 anche il 50\u00ba in assoluto a prendere parte all'Eurovision.\nIl 12 febbraio, San Marino RTV ha annunciato il bando per la prima partecipazione al concorso, e a esso aderiscono un centinaio di canzoni ed un'apposita giuria, presieduta da Little Tony (e in seguito guidata dal musicista Vince Tempera), dopo aver ridotto il lotto di aspiranti a 15. la scelta \u00e8 stata il brano dal titolo \"Complice\" del gruppo Miodio (composto da 2 sammarinesi e 3 italiani). Questi ultimi si sono esibiti nella semifinale del 20 maggio a Belgrado ma rimanendo fuori dalla finale. SMRTV ha assegnato i voti tramite una giuria interna, senza ricorrere al televoto per problemi tecnici.\nIl 3 giugno 2008, il vincitore di tale edizione, Dima Bilan, ha fatto visita alla Repubblica nell'ambito del Winner's Tour, promozione riservata ai vincitori dell'Eurovision.\nNel 2009 e nel 2010 non ha partecipato a causa di problemi economici.\nLa piccola nazione torna all'Eurovision Song Contest 2011, ed \u00e8 stata rappresentata dalla bolognese di origine eritrea Senhit (reso come Senit in tale occasione), che \u00e8 stata scelta da una commissione interna guidata dal direttore Carmen Lasorella, col motivo \"Stand By\", il quale sconta la freddezza del televoto che controbilancia la buona valutazione delle giurie, chiudendo 16\u00ba su 19 nella prima semifinale. In quest'occasione Senhit gira l'Europa per promuovere il suo brano toccando nove diversi paesi (Azerbaigian, Turchia, Malta, Georgia, Armenia, Serbia, Croazia, e gli eventi speciali nei Paesi Bassi e nel Regno Unito).\nIl paese ha espresso partecipato anche all'Eurovision Song Contest 2012 a Baku. La canzone originariamente scelta il 16 marzo per Valentina Monetta (artista sammarinese scelta per la rappresentazione della repubblica del Titano), ovvero \"Facebook Uh Oh Oh\", che aveva come autori l'esperto Ralph Siegel per la musica e lo spezzino Mauro Balestri per il testo, \u00e8 stata rifiutata dall'Unione europea di radiodiffusione per via dei contenuti che richiamavano chiaramente il noto social network. Il piccolo stato ha quindi rielaborato il testo del brano, eliminando i riferimenti al nome e al fondatore, ripresentandolo il 22 dello stesso mese con un nuovo titolo: \"The Social Network Song (Oh Oh Uh Oh Oh)\". Il brano non riesce a qualificarsi per la finale, ma, con il suo 14\u00ba posto in semifinale, raggiunge la posizione pi\u00f9 alta dall'entrata in gara del Titano.\nPer il 2013 a Malm\u00f6 San Marino fa il bis con la Monetta che canta il brano \"Crisalide (Vola)\", sempre degli stessi autori del brano dell'anno precedente e cantata in italiano. Esiste anche una versione inglese dal titolo \"Chrysalis\". La canzone, premiata dai fan club OGAE come seconda, si ferma a un passo dalla finale, 11\u00ba.\nL'anno dopo, a Copenaghen, la triade Monetta-Siegel-Balestri si ripropone con il brano \"Maybe (Forse)\", con il tedesco che dopo oltre 30 anni torna direttamente sul palco nelle vesti di pianista, e la cantante che uguaglia Udo J\u00fcrgens nel partecipare tre volte di fila all'ESC; questa volta arriva il 10\u00ba posto, con un solo punto davanti al Portogallo, che vale una storica finale per il Titano, chiusa al 24\u00ba posto.\nPer l'edizione del 2015 a Vienna, la tv del Titano ha scelto due giovani artisti reduci dallo Junior Eurovision Song Contest: l'italiano Michele Perniola, di Mottola (2013), e la sammarinese Anita Simoncini (parte di The Peppermints nel 2014). Il brano scelto, di nuovo firmato da Siegel, \u00e8 in lingua inglese; il video dello stesso \u00e8 diretto dal ferrarese Fabrizio Oggiano, in arte Zizzomagic, vincitore del contest indetto dalla tv insieme al MEI, Meeting per le etichette indipendenti di Faenza, ed \u00e8 stato girato in alcuni luoghi del Molise.. Il direttore artistico \u00e8 Antonello Carozza, gi\u00e0 produttore e direttore artistico di Michele Perniola nel Junior Eurovision Song Contest 2013 e delle The Peppermints nel Junior Eurovision Song Contest 2014. Arrivano penultimi in semifinale.\nLa scelta per il 2016 \u00e8 il cantante turco Serhat, che chiude al 12\u00ba posto in semifinale con la versione disco di \"I Didn't Know\".\nPer il 2017 torna Valentina Monetta, questa volta con l'artista statunitense Jimmie Wilson, col brano \"Spirit of the Night\", nuovamente in lingua inglese e ancora opera di Ralph Siegel. Durante la seconda semifinale, il duo si piazza all'ultimo posto con un solo punto, causando il peggior risultato in termini di punteggio dello stato del Titano.\nNonostante forti dubbi agli inizi, la tv del Titano conferma la partecipazione alla 63\u00aa edizione a Lisbona, ma per la prima volta appronta una selezione internazionale con la collaborazione del sito internet 1in360. La scelta alla fine ricade sulla cantante maltese Jessika in collaborazione della cantante tedesca Jenifer Brening, con il brano \"Who We Are\" senza per\u00f2 riuscire ad accedere alla finale.\nIn occasione della decima partecipazione alla manifestazione, nel 2019 a sventolare la bandiera del Titano \u00e8 stato nuovamente il cantante turco Serhat, con il brano dance \"Say Na Na Na\" che valse la seconda qualificazione alla serata finale, chiusa al 19\u00ba posto (sostenuto grazie al televoto), il migliore risultato dello stato.\nNel 2020 San Marino sarebbe stato rappresentato da un altro ritorno, Senhit, che aveva gi\u00e0 partecipato nell'edizione 2011. Il suo brano, \"Freaky!\", \u00e8 stato selezionato da una votazione online, denominata \"Eurovision Digital Battle\". Data per\u00f2 la cancellazione dell'edizione 2020 a causa della pandemia di COVID-19, la cantante \u00e8 stata confermata anche per l'edizione 2021, dove ha portato il brano \"Adrenalina\" duettando con il rapper statunitense Flo Rida; la canzone si \u00e8 qualificata per la finale, seconda di fila e terza in assoluto per il Titano, chiudendo al 22\u00ba posto.\nPer l'edizione del 2022 che si svolger\u00e0 a Torino, San Marino RTV ha approntato per la seconda volta una selezione televisiva, \"Una voce per San Marino\", svoltasi in tre serate. A vincere tale selezione, quindi a rappresentare la Repubblica del Titano, \u00e8 stato il cantante italiano Achille Lauro con il brano \"Stripper\".\nTrasmissione.\nSan Marino RTV ha sempre trasmesso l'evento nella sua integralit\u00e0, compresa la semifinale in cui non possiede il diritto di voto. Oltre che sul canale televisivo, l'evento viene trasmesso anche via radio e streaming online, con il commento in lingua italiana dei conduttori radiofonici Lia Fiorio e Gigi Restivo.\nNel 2014, tramite la trasmissione streaming sul sito dell'emittente, \u00e8 stato fornito il commento anche in lingua inglese da parte del britannico John Kennedy O'Connor e dalla statunitense Jamarie Milkovic, collegati in diretta da Copenaghen, l'anno dopo invece il medesimo servizio \u00e8 stato disponibile solo per la seconda semifinale.\nPer il 2020, dopo la cancellazione dell'evento, San Marino RTV ha trasmesso uno show speciale dal titolo \"Eurovision 2020: Una serata in musica\" sempre condotto dalla coppia Fiorio-Restivo, seguito il giorno successivo dallo show targato UER \"\" nella versione di Rai 1 con il commento di Flavio Insinna e Federico Russo. L'anno successivo invece, dopo la trasmissione della serata finale, \u00e8 stata trasmessa in lingua originale la pellicola dedicata all'evento chiamata \"Eurovision Song Contest - La storia dei Fire Saga\".\nStatistiche di voto.\nFino al 2021, le statistiche di voto di San Marino sono:"}
{"id": "1455371", "revid": "125731503", "url": "https://it.wikipedia.org/wiki?curid=1455371", "title": "Azerbaigian all'Eurovision Song Contest", "text": "L'Azerbaigian ha debuttato all'Eurovision Song Contest nel 2008, partecipandovi senza interruzioni da allora. Ha vinto la competizione una sola volta, nel 2011 con il brano \"Running Scared\" di Ell &amp; Nikki, e pertanto ha organizzato l'edizione del 2012.\nLa nazione ha mancato la finale in una sola occasione, nel 2018, e ha utilizzato una selezione nazionale nel 2008 e tra il 2010 e il 2014. Ha occupato il podio, oltre che con la vittoria nel 2011, altre due volte: nel 2009 e nel 2013.\nStoria.\nUn primo interessamento azero all'Eurovision Song Contest si ebbe nel 2006 quando il paese protest\u00f2 con l'Unione europea di radiodiffusione (UER) per la scelta del cantante Andr\u00e9, originario della regione contesa del Nagorno Karabakh, come rappresentante dell'Armenia. Le lamentele non ebbero seguito anche perch\u00e9 nessuna emittente azera era membro dell'UER.\nNel 2007 quindi l'emittente statale Az\u0259rbaycan Televiziyas\u0131 (AzTV) prov\u00f2 a diventare membro dell'UER, venendo per\u00f2 respinta il 18 giugno 2007 a causa dello stretto rapporto con il governo azero, che quindi ne avrebbe potuto minare la neutralit\u00e0. Poco meno di un mese dopo fu invece accolta l'emittente pubblica \u0130ctimai.\n2008 e 2009.\nIl debutto avvenne quindi per l'edizione del 2008, con un duo composto da Elnur H\u00fcseynov e Samir Cavadzad\u0259. I due, dopo aver vinto la finale nazionale, il Land of Fire 2008, con il brano \"Day After Day\" riuscirono a qualificarsi per la finale dell'evento, classificandosi all'8\u00ba posto.\nNonostante l'intenzione iniziale di replicare una selezione nazionale, \u0130TV opt\u00f2 per una selezione interna, accusando la scarsa qualit\u00e0 delle proposte inviate. Una giuria di esperti nomin\u00f2 quindi la diciannovenne Aysel Teymurzad\u0259 come rappresentante dello stato caucasico, affiancandole uno degli autori del brano selezionato, \"Always\": il cantante iraniano-svedese Arash Labaf. I due si qualificarono quindi per la finale, ottenendo il 3\u00ba posto, miglior piazzamento della nazione dal debutto fino alla vittoria del 2011. Risult\u00f2 che diversi cittadini azeri fossero stati interrogati dalla polizia per aver votato per l'Armenia, venendo accusati di essere una minaccia per la sicurezza nazionale.\nAnni 2010.\nPer il 2010 l'emittente scelse di riprendere il format della finale nazionale, scegliendo la giovanissima Safura con \"Drip Drop\". La ragazza, data tra i favoriti per la vittoria, raggiunse il 2\u00ba posto nella seconda semifinale e si classific\u00f2 al 5\u00ba posto nella finale della manifestazione. Dopo 3 anni di top ten il duo Ell &amp; Nikki, formato appositamente dall'emittente azera per l'Eurovision Song Contest 2011, riusc\u00ec a vincere il festival con il brano \"Running Scared\", scritto e composto dallo stesso di team di autori svedesi che aveva prodotto \"Drip Drop\". La vittoria fu particolarmente ben accolta e celebrata in patria, tanto che le poste azere realizzarono un francobollo commemorativo ritraente i due artisti con il microfono di cristallo.\nPer ospitare l'edizione del 2012 fu scelta senza troppe cerimonie la capitale azera Baku e si opt\u00f2 per la costruzione di un nuovo edificio, la Baku Crystal Hall, nei pressi della piazza della bandiera statale. In un articolo del \"Daily Telegraph\" si stima che la televisione azera abbia speso circa 48 milioni di sterline britanniche. Inoltre questa edizione non fu estranea alle controversie riguardanti sia la costruzione della sede, per cui furono sfollati forzatamente diversi residenti e per presunte accuse di corruzione, che i delicati rapporti con l'Armenia, che scelse di ritirarsi polemicamente oltre il termine massimo consentito accusando la mancata garanzia per la sicurezza della delegazione armena.\nStatistiche di voto.\nFino al 2019, le statistiche di voto dell'Azerbaigian sono:\nAltri premi ricevuti.\nMarcel Bezen\u00e7on Awards.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nTrasmissione dell'evento.\nL'evento \u00e8 sempre stato trasmesso da \u0130ctimai attraverso il suo canale televisivo a partire dal 2006."}
{"id": "1455374", "revid": "287204", "url": "https://it.wikipedia.org/wiki?curid=1455374", "title": "Martino di Bartolomeo", "text": "Biografia.\nFu uno dei principali pittori di scuola senese della sua generazione e fu attivo come pittore e doratore di manoscritti tra il 1389 e il 1434.\nDal suo stile si ritiene che abbia appreso l'arte pittorica nello studio di Taddeo di Bartolo (1362-1422).\nDa giovane Martino collabor\u00f2 con Giovanni di Pietro da Napoli (attivo negli anni 1402-1405) a Pisa. L'affresco nell'oratorio di San Giovanni Battista di Cascina, a circa 10 chilometri da Pisa, \u00e8 opera di Martino, e risale al 1398. Egli ritorn\u00f2 definitivamente a Siena nel 1405 dove realizz\u00f2 diversi affreschi nel Duomo, nella chiesa di San Cristoforo e nel Palazzo Pubblico. "}
{"id": "1455379", "revid": "63756", "url": "https://it.wikipedia.org/wiki?curid=1455379", "title": "Stemma di Tristan da Cunha", "text": "Lo stemma di Tristan da Cunha (\"Coat of arms of Tristan da Cunha\") fu concesso nel 2002. Precedentemente, come dipendenza di Sant'Elena, Tristan da Cunha utilizzava lo stemma di questa dipendenza. \nLo stemma consiste di uno scudo, con quattro albatros in una figura a specchio blu e bianca. A supportare lo stemma ci sono aragoste tipiche dell'isola. A coronamento dello stemma ci sono una corona navale e una barca tipica.\nIl motto \u00e8 \"Our faith is our strength\", la nostra fede \u00e8 la nostra forza.\nLo stemma appare sulla Bandiera di Tristan da Cunha, e sulla Union Flag usata dall'Amministratore."}
{"id": "1455390", "revid": "287204", "url": "https://it.wikipedia.org/wiki?curid=1455390", "title": "Bandiera di Tristan da Cunha", "text": "La bandiera di Tristan da Cunha \u00e8 stata adottata il 20 ottobre 2002 in una proclamazione fatta dal Governatore di Sant'Elena su Royal Warrant concesso da Elisabetta II. Precedentemente, come dipendenza di Sant'Elena, Tristan da Cunha utilizzava la bandiera di questa dipendenza.\nLa bandiera \u00e8 una blue ensign con lo stemma di Tristan da Cunha ed \u00e8 stata disegnata da Graham Bartram."}
{"id": "1455393", "revid": "177744", "url": "https://it.wikipedia.org/wiki?curid=1455393", "title": "Anadia", "text": ""}
{"id": "1455397", "revid": "69631296", "url": "https://it.wikipedia.org/wiki?curid=1455397", "title": "Debito di funzionamento", "text": "Il debito (debiti) di funzionamento anche detto debito (debiti) di regolamento sono debiti generati dall'esercizio dell'attivit\u00e0 d'impresa. \nIl debito di funzionamento \u00e8 un prestito ottenuto da un fornitore che consente una dilazione di pagamento.\nEsso si inserisce nella situazione patrimoniale dei finanziamenti che attingono al capitale di terzi.\nEssi nascono per effetto delle operazioni economiche relative agli acquisti di beni e di servizi effettuati per realizzare i ricavi che conducono alla individuazione del reddito.\nSono costituiti dalle cambiali passive, dai debiti verso fornitori, dai debiti diversi."}
{"id": "1455398", "revid": "6340", "url": "https://it.wikipedia.org/wiki?curid=1455398", "title": "Hvarf/Heim", "text": ""}
{"id": "1455402", "revid": "767487", "url": "https://it.wikipedia.org/wiki?curid=1455402", "title": "Io so che tu sai che io so", "text": "Io so che tu sai che io so \u00e8 un film del 1982 diretto e interpretato da Alberto Sordi, protagonista insieme a Monica Vitti.\nTrama.\nFabio e Livia Bonetti, sposati e con una figlia, Veronica, vivono una vita apparentemente normale e quasi monotona: per lui i giorni trascorrono tra l'impiego in banca e le partite di calcio, restando distante dalla vita familiare. Un giorno scopre per caso che Livia \u00e8 stata pedinata e filmata per alcuni giorni da un investigatore privato; recatosi all'agenzia investigativa per chiarimenti, scopre trattarsi in realt\u00e0 d'un banale scambio di persona: a venire pedinata doveva essere Elena Vitali, residente nell'attico sopra l'appartamento (di sua propriet\u00e0) dei Bonetti, nonch\u00e9 moglie di Osvaldo Vitali, influente economista e politico. La signora Vitali aveva infatti generato involontariamente l'equivoco prestando la propria auto a Livia e dapprima Fabio ci ride sopra, va a casa e racconta del malinteso alla moglie, che invece si mostra assai impensierita. Poco dopo apprendono che a Londra il dottor Vitali s'\u00e8 suicidato, si preoccupano di finire coinvolti e s'insinuano quindi i dubbi su quanto la vedova Vitali possa avere commesso nel periodo di pedinamento.\nUn giorno Fabio nota per caso Livia che entra nell'agenzia ed esce con una valigia contenente il materiale filmato che la riguarda, che poi nasconde in cantina. Sospettoso, prende la valigia e la porta con s\u00e9 nella casa di campagna, dove tutto solo inizia a guardare i filmati scoprendo cos\u00ec che Livia sa che lui aveva per amante la collega d'ufficio Valeria e che le due donne si sono incontrate, raccontandosi i rapporti sessuali avuti con lui. Scopre inoltre che Livia intende lasciarlo e che lui non la conosce cos\u00ec bene come credeva, dagli atteggiamenti forti con gli estranei, all'abitudine di bere vino pur dichiarandosi astemia. Inoltre, Fabio apprende che Veronica \u00e8 tossicodipendente e che viene per questo aiutata dalla madre e dal fidanzato Marco.\nSono tutte scoperte che fanno aprire a Fabio gli occhi sulla vita, sui problemi, ma anche su quanto la moglie l'ami ancora e lo voglia difendere da tutto: Livia, infatti, scoperta la tossicodipendenza della figlia, l'aiuta nella lotta, la salva dalla prostituzione e la vendica investendo con la propria auto l'avvocato Ronconi, amico di Fabio, che l'aveva iniziata alla droga: tutto senza mai rivelare nulla a Fabio. Ogni giorno in quella casa visiona una pellicola registrata, rientrando poi a casa la sera. Il terzo giorno Fabio apprende d'essere malato terminale, che gli rimane ancora poco tempo da vivere e che Livia aveva deciso di non metterlo al corrente: disperata, ne aveva parlato solo con Roman, per il quale aveva fatto una traduzione, della tragica malattia di Fabio. Molto triste, Fabio cammina desolato ripensando alla propria vita che pare essere sul punto di concludersi; poi torna dentro a vedere il seguito della pellicola e vede Livia che s'incontra con Roman, che le riferisce che in realt\u00e0 il marito sta bene e che l'equivoco \u00e8 stato generato da uno scambio di cartelle cliniche, apprendendo cos\u00ec di godere d'ottima salute.\nFabio salta quindi di gioia e grida di felicit\u00e0, ma ben presto viene riportato alla realt\u00e0 dai filmati successivi: questi mostrano infatti Livia felice di sapere che Fabio \u00e8 in buona salute quando gli telefona (una scena iniziale del film) e gli comunica tutto il suo amore e il desiderio di fare l'amore con lui; Fabio, per\u00f2, le risponde bruscamente di avere gi\u00e0 in programma di guardare alla televisione la partita della Roma, respingendo sgarbatamente le proposte di Livia. I filmati seguenti mostrano la moglie a letto con Roman, rammaricata per la vendetta che ha appena compiuto. Estremamente addolorato per la terribile scoperta, Fabio desiste con difficolt\u00e0 dal suicidarsi e, prima di rientrare a casa, getta nel fiume vicino la valigia coi filmati: questa scena viene osservata di nascosto da Livia, che non vista era venuta a cercarlo nella casa di campagna.\nGiunto a casa, Fabio si lascia andare a un mare di lacrime, tenta goffamente di strangolare la moglie, senza averne il coraggio, e poi si confida con la figlia che sta cucinando la cena. Veronica lo consola dicendogli che il tradimento della moglie \u00e8 avvenuto solo una volta, oltretutto senza che lei abbia provato piacere. I coniugi si ritrovano soli, a cena insieme, ma Livia, invece di confidarsi, sceglie ancora una volta di non confessare apertamente il proprio tradimento, dicendo invece che un marito, da uomo di responsabilit\u00e0 con veri problemi quale \u00e8, non dovrebbe scandalizzarsi davanti all'eventuale tradimento della propria moglie, atteggiamento invece adottato dal dottor Vitali, che per questo motivo ha deciso di togliersi la vita. Ora, finalmente, i coniugi Bonetti possono dialogare liberamente a tavola, bevendo vino, della loro vita quotidiana senza nascondere le esperienze infelici che, anzi, aiutano a consolidare l'unione, tanto... \"io so che tu sai che io so\"."}
{"id": "1455404", "revid": "110157", "url": "https://it.wikipedia.org/wiki?curid=1455404", "title": "Museo Kere", "text": "Il Museo Kere \u00e8 un museo etnografico di Caiazzo (CE), dedicato alla civilt\u00e0 e alle tradizioni contadine.\nIl nome del museo si riferisce a quello della dea Cerere.\nIl museo \u00e8 nato nel 1997 ad opera di un'associazione locale e delle donazioni degli abitanti e dell'attuale direttore, Augusto Russo ed \u00e8 ospitato negli ambienti dell'ex parlatorio del Conservatorio delle Vergini, istituzione educativa per le fanciulle nobili fondata agli inizi del XVII secolo da don Giulio Cesare d'Ettorre, nobile caiatino e vicario generale della Diocesi.\nL'allestimento si sviluppa su due piani: al piano terra sono esposti strumenti agricoli, tra i quali una serie di aratri e attrezzi per la raccolta e lavorazione del grano e per la vendemmia, tra cui forbici per la potatura, l'irroratore (\"nzurfaturo\"), il tino per la spremitura dell'uva (\"laviello\") e botti in legno. Sono state riallestite alcune botteghe con la relativa attrezzatura: quella del falegname (\"mast r'ascia\") e quella del fabbro con la forgia, alimentata da carbon fossile e con ventilatore a mano, e l'incudine (\"'ncunia\"). Oltre il cortile, che conserva l'antico pozzo, una sala ospita diversi tipi di carri trainati da buoi (con tiro a uno, o \"trainella\", o a due, il vero e proprio carro).\nLe sale del piano superiore sono dedicate agli ambienti domestici: sono state ricostruite una cucina rustica e una stanza da letto. Il letto era costituito da un telaio con piedi in ferro (\"pieristaglie\") che sorreggeva un tavolato in legno di pioppo, sul quale a sua volta poggiava un grande sacco di tela (\"'u saccone\") imbottito con paglia e pannocchie (\"preglie\") e trapuntato con fettucce in cotone.\nL'archivio del museo contiene fotografie e numerose interviste e questionari compilati dalla popolazione locale sul tema delle tradizioni popolari (attrezzi agricoli, feste, riti e scongiuri, canti popolari, filastrocche e altro)."}
{"id": "1455411", "revid": "713714", "url": "https://it.wikipedia.org/wiki?curid=1455411", "title": "Condotta forestale marsicana", "text": "La Condotta forestale marsicana configur\u00f2 il primo caso, in Italia, di consorzio forestale.\nFu costituita a Pescasseroli (AQ), in Abruzzo, l'11 ottobre 1922, con lo scopo \"di affidare il governo e la gestione tecnica dei boschi e dei pascoli, comunque appartenenti o comunque in possesso degli Enti consorziati, ad apposito personale tecnico\", al fine di meglio conservarli e migliorarli, compiendo tutte le operazioni necessarie alla loro razionale e regolare utilizzazione.\nDescrizione.\nDetto consorzio fu promosso e patrocinato, sulla base di un apposito decreto-Legge, dall'Ente autonomo del Parco nazionale d'Abruzzo, con la partecipazione, oltre che dello stesso ente, dei comuni marsicani di Pescasseroli, Opi, Villavallelonga, Gioia dei Marsi, Lecce nei Marsi e Bisegna, rispettivamente rappresentati dalle seguenti autorit\u00e0:\nLa gestione e gli interessi del consorzio, a norma dell'art. 7 dello statuto, erano affidati a un comitato esecutivo, composto da un rappresentante di ognuno degli enti sopra citati, che ne doveva curare la vigilanza, provvedendo anche a nomine, attribuzioni, determinazioni e riparti delle spese correlate. Il personale tecnico della condotta era stipendiato in concorso dallo Stato, dai comuni interessati e dall'ente gestore del parco nazionale, che forniva gratuitamente locali e uffici.\nIn seguito all'emanazione del Decreto 3267/1923, voluto da Arrigo Serpieri, il consorzio per la condotta deliber\u00f2 un nuovo Statuto (13 luglio 1924), integrando i propri scopi con l'affidamento della sorveglianza ad un \"corpo di guardie\" da esso dipendente (art. 2).\nLa direzione tecnica, in base al nuovo statuto (art. 9), era affidata, tramite chiamata o concorso pubblico, a persona in possesso del titolo di abilitazione professionale rilasciato dal Regio Istituto Superiore Forestale Nazionale.\nIl direttore, in particolare, aveva il compito di compilare piani di gestione, effettuare martellate di piante, rilievi e misurazioni, progetti di miglioramento di pascoli montani, di sistemazioni idraulico-forestali di bacini montani, di rimboschimenti, nonch\u00e9 di assegnare usi civici. Il primo direttore tecnico della condotta fu Alfredo Dall'Agata, sostituito, previo licenziamento nel novembre 1923, da Carlo Paolucci, peraltro primo direttore del parco nazionale d'Abruzzo.\nLa condotta rimase in vigore fino al 1933."}
{"id": "1455412", "revid": "287204", "url": "https://it.wikipedia.org/wiki?curid=1455412", "title": "Federazione Sammarinese Pallavolo", "text": "La Federazione Sammarinese di Pallavolo (FSPAV) \u00e8 un organismo sportivo affiliato al Comitato Olimpico Nazionale Sammarinese, alla F\u00e9d\u00e9ration Internationale de Volleyball e alla Conf\u00e9d\u00e9ration Europ\u00e9enne de Volleyball che ha il compito di promuovere la pratica della pallavolo e del beach volley nella piccola Repubblica e coordinarne le attivit\u00e0 agonistiche.\n\u00c8 nata nel 1980 ad opera di alcuni insegnanti di educazione fisica sammarinesi, il primo presidente \u00e8 stato Pier Celestino Amici.\nIn data 25 gennaio 2017 \u00e8 stato votato dall'Assemblea Generale il Consiglio Federale cos\u00ec composto:\nPresidente = Gianluigi Lazzarini; Marco Gatti = Vice Presidente; Federico Valentini = Segretario Generale; Giuliano Andreini = Tesoriere; Corbelli Giuseppe = Membro del Direttivo; Zafferani Mario = Membro del Direttivo; Teodosio Agatiello = Membro del Direttivo.\nLe societ\u00e0 affiliate alla Federazione sono la Beach &amp; Park Volley, la Societ\u00e0 Juvenes, la Societ\u00e0 Virtus Acquaviva, la Beach Volley Titano.\nLa Federazione coordina inoltre l'attivit\u00e0 delle nazionali maschile e femminile, tra le pi\u00f9 vincenti nel panorama dei Giochi dei Piccoli Stati d'Europa."}
{"id": "1455415", "revid": "932277", "url": "https://it.wikipedia.org/wiki?curid=1455415", "title": "Credito di funzionamento", "text": "Il credito (crediti) di funzionamento sono i crediti che si formano a causa della gestione dell'impresa e attengono allo svolgimento dell'attivit\u00e0 caratteristica dell'impresa.\nEssi nascono verso i soggetti ai quali sono stati ceduti i beni o forniti i servizi e le prestazioni. Il credito di funzionamento \u00e8 ad esempio un \"prestito\", concesso a un fornitore, consentendogli una dilazione di pagamento."}
{"id": "1455416", "revid": "123596018", "url": "https://it.wikipedia.org/wiki?curid=1455416", "title": "\u011e", "text": "\u011e (minuscolo \u011f) \u00e8 una lettera utilizzata in diversi alfabeti del mondo. In particolare fa parte dell'alfabeto turco e di quelli azero, berbero e tataro di Crimea.\nViene anche impiegata, talvolta, nelle traslitterazioni fonetiche, di norma per trascrivere un'affricata postalveolare sonora, in luogo del simbolo dell'I.P.A. [\u02a4] (o dei due simboli [d\u0292]). Bench\u00e9 fuori dallo \"standard\" dell'I.P.A., questa lettera \u00e8 di uso relativamente frequente per vari motivi: da una parte, essendo spesso il suono [\u02a4] esito di una palatalizzazione di una velare sonora [g], questo permette di fornire indicazioni \"etimologiche\" sulle parole in cui compare (per esempio, un italiano trover\u00e0 la trascrizione fonetica [\u01e7i\u01e7i] di \"Gigi\" meno \"esoterica\" di [d\u0292id\u0292i]); dall'altra, essendo una sola lettera, si presta meglio di [d\u0292] ad esprimere un'eventuale lunghezza dell'affricata mediante raddoppiamento della lettera stessa, mentre la grafia dei due elementi dell'affricata richiederebbe di norma di scrivere doppia (o con il segno di lunga) solo la prima lettera, cio\u00e8 l'occlusiva (in altre parole una grafia [\u01e7\u01e7] o [\u01e7\u02d0] \u00e8 pi\u00f9 \"pratica\" di [dd\u0292] o [d\u02d0\u0292])."}
{"id": "1455427", "revid": "1494380", "url": "https://it.wikipedia.org/wiki?curid=1455427", "title": "Non semel", "text": "Non semel \u00e8 un'allocuzione (non un'enciclica) pronunciata da Pio IX il 29 aprile 1848, con la quale il pontefice annunci\u00f2 il ritiro delle truppe regolari comandate dal generale Giovanni Durando ed inviate contro l'Austria nella prima guerra di indipendenza.\nStoria.\nIn Austria l'atteggiamento del papa aveva fatto nascere molte critiche ed anche una minaccia di scisma, a cui il pontefice rispondeva dicendo che l'invio delle truppe era stato determinato dalla volont\u00e0 di difendere lo stato pontificio, non di recare offesa all'Impero austriaco o ai popoli germanici in generale.\nQuesto intervento di Pio IX assunse una notevole importanza, dal momento che il Pontefice, in occasione della prima guerra di indipendenza italiana, dichiarava da un lato la neutralit\u00e0 dello Stato pontificio (poich\u00e9 il Papa non poteva dichiarare guerra ad uno Stato cattolico quale l'Austria), e dall'altro non condannava la guerra in corso."}
{"id": "1455428", "revid": "74801", "url": "https://it.wikipedia.org/wiki?curid=1455428", "title": "Afrosoricida", "text": "Gli Afrosoricidi (Afrosoricida ) sono un ordine di mammiferi di cui fanno parte le talpe dorate sudafricane e i tenrec del Madagascar.\nTassonomia.\nLe specie appartenenti a quest'ordine erano tradizionalmente incluse nell'ordine polifiletico Insectivora.Il primo a proporne la classificazione nel nuovo ordine denominato Afrosoricida \u00e8 stato Michael J. Stanhope nel 1998. Successivamente studi filogenetici basati sulla analisi combinata di dati morfologici e dati derivanti dallo studio del DNA hanno consentito di confermare il carattere monofiletico di questo taxon, considerato oggi come un ordine a s\u00e9 stante, di cui \u00e8 accettata l'appartenenza al superordine degli Afrotheria. Ne consegue che dal punto di vista evolutivo le specie di questo ordine risultano pi\u00f9 direttamente \"imparentate\" con le procavie (Hyracoidea), gli oritteropi (Tubulidentata), i toporagni elefante (Macroscelidea), gli elefanti (Proboscidea), i lamantini ed il dugongo (Sirenia) di quanto non lo siano con le altre specie in precedenza raggruppate nell'ordine Insectivora."}
{"id": "1455430", "revid": "287204", "url": "https://it.wikipedia.org/wiki?curid=1455430", "title": "Jarva-Jaani", "text": ""}
{"id": "1455431", "revid": "287204", "url": "https://it.wikipedia.org/wiki?curid=1455431", "title": "Hvarf-Heim", "text": "Hvarf-Heim \u00e8 un album del gruppo musicale islandese Sigur R\u00f3s uscito novembre 2007. L'EP \u00e8 composto da due CD: \"Hvarf\" contiene 3 canzoni inedite registrate in studio accanto a delle versioni riarrangiate di \"Von\" e \"Hafs\u00f3l\", gi\u00e0 pubblicate in precedenza; \"Heim\" contiene versioni acustiche di canzoni gi\u00e0 pubblicate.\nL'album \u00e8 stato pubblicato il 5 novembre in Europa e il 6 nel Nord America, ma era disponibile fin dal 1 dello stesso mese nei circuiti peer-to-peer. Prima di questo, \u00e8 stata pubblicata una versione limitata del singolo Hlj\u00f3malind in un disco di vinile 7\" il 28 ottobre. L'album ha debuttato al numero 23 in Gran Bretagna e 83 in Spagna, vendendo pi\u00f9 di 50.000 copie in tutto il mondo solo nella prima settimana."}
{"id": "1455434", "revid": "44638", "url": "https://it.wikipedia.org/wiki?curid=1455434", "title": "Sasha Pavlovic", "text": ""}
{"id": "1455439", "revid": "149485", "url": "https://it.wikipedia.org/wiki?curid=1455439", "title": "Nove Colli", "text": "La Nove Colli \u00e8 una granfondo di ciclismo che si svolge in Romagna (provincia di Forl\u00ec-Cesena e Rimini), con partenza e arrivo a Cesenatico. Si tratta di una delle pi\u00f9 prestigiose manifestazioni del genere, fra le pi\u00f9 antiche (si svolge dal 1971) e probabilmente la pi\u00f9 partecipata in Italia (il tetto massimo di partecipanti \u00e8 fissato in circa 11.000 cicloamatori; nel 2010 gli iscritti sono stati 12.000).\nLa manifestazione prende il nome dal fatto che durante il percorso si scalano nove differenti salite: \u00e8 possibile optare tra due diversi percorsi: medio (130\u00a0km) e lungo (200\u00a0km) che si differenziano per chilometraggio, numero di salite e dislivello. Dal 2001 al 2009 si \u00e8 svolta anche una edizione Off-Road, destinata alla competizione, sempre amatoriale, di mountain bike.\nParallelamente a questa manifestazione si svolge - dal 1998 - la \"Nove Colli Running\", che sullo stesso percorso vede fronteggiarsi atleti in quella che \u00e8 una gran fondo podistica record di ben 200\u00a0km (il cui tempo massimo all'arrivo \u00e8 di 30 ore)."}
{"id": "1455440", "revid": "115880065", "url": "https://it.wikipedia.org/wiki?curid=1455440", "title": "Spillo", "text": "Lo spillo \u00e8 un oggetto usato per unire provvisoriamente due lembi di materiale sottile. Assomiglia ad un ago senza la cruna. Si utilizza con tessuti, nastri, tulle, fogli e altri materiali leggeri che possano essere forati con la leggera pressione esercitata da un dito sulla capocchia.\n\u00c8 fatto d'acciaio, un tondino molto sottile con un'estremit\u00e0 appuntita, per infilarlo, e l'altra estremit\u00e0 terminante nella capocchia, un rigonfiamento, per impedirgli di sfilarsi. La capocchia pu\u00f2 essere colorata, in vetro e plastica, per renderlo meglio visibile e pi\u00f9 facilmente infilabile.\nUsi.\nVengono riposti sul puntaspilli, un cuscinetto imbottito dove vengono infilati per la punta lasciando la parte con la capocchia in fuori, pronta per essere impugnata. Le sarte usano appuntarli infilati orizzontali nel tessuto dell'abito, appena sopra il seno sinistro, in modo da averli comodamente a disposizione della mano destra."}
{"id": "1455458", "revid": "767487", "url": "https://it.wikipedia.org/wiki?curid=1455458", "title": "Johann Anton G\u00fcldenst\u00e4dt", "text": "Biografia.\nG\u00fcldenst\u00e4dt nacque a Riga, a quei tempi appartenente all'impero russo, e studi\u00f2 medicina all'universit\u00e0 di Francoforte, ottenendo il dottorato nel 1767. Negli anni successivi partecip\u00f2 alla spedizione dell'Accademia Imperiale Russa delle Scienze inviata da Caterina II di Russia ad esplorare le frontiere meridionali dell'Impero russo. G\u00fcldenst\u00e4dt viaggi\u00f2 attraverso l'Ucraina e la regione di Astrakhan, fino al Caucaso settentrionale e alla Georgia, entrambi i quali erano quasi interamente al di fuori dei confini dell'impero russo, ritornando a San Pietroburgo nel marzo 1775. I risultati della spedizione e il diario di viaggio redatto da G\u00fcldenst\u00e4dt furono pubblicati dopo la sua morte da Peter Simon Pallas in \"Reisen durch Russland und im Caucasischen Geb\u00fcrge\" (Viaggi in Russia e sulle Montagne del Caucaso) (1787-91).\nLa spedizione di G\u00fcldenst\u00e4dt fu il primo studio sistematico del Caucaso. Come avveniva generalmente nelle contemporanee spedizioni organizzate nello spirito dell'Illuminismo (inclusa la successiva spedizione americana di Lewis e Clark), si occup\u00f2 dell'osservazione e della descrizione di ogni aspetto della regione oggetto di studio. Questo includeva sia gli aspetti \"naturali\" - flora, fauna, geografia e geologia - che quelli inerenti ai popoli, all'economia e alle forme di governo. In questo senso fu sia una spedizione scientifica che una missione di perlustrazione di una regione importante nella simultanea guerra russa contro gli ottomani, di cui il Caucaso fu uno dei teatri, con i georgiani che combatterono al fianco degli alleati russi. Immediatamente dopo la spedizione, gli interessi russi sulla regione, soprattutto sulla Georgia, crebbero moltissimo, culminando con il trattato di Georgievsk, che fece della Georgia orientale un protettorato russo.\nLa spedizione contribu\u00ec anche grandemente alla conoscenza della biologia, geologia, geografia e, soprattutto, della linguistica - G\u00fcldenst\u00e4dt prese appunti dettagliati sulle lingue della regione. Dopo la spedizione, che fece guadagnare definitivamente a G\u00fcldenst\u00e4dt la reputazione dell'Accademia, continu\u00f2 a lavorare come naturalista. Nel 1781, mor\u00ec in seguito ad un attacco di febbre a san Pietroburgo."}
{"id": "1455459", "revid": "110157", "url": "https://it.wikipedia.org/wiki?curid=1455459", "title": "Transplants (album)", "text": "Transplants \u00e8 il primo album della band omonima formata dal cantante dei Rancid Tim Armstrong, dal rapper Rob Aston e dal batterista dei Blink-182 Travis Barker. Collaborano a questo disco anche il bassista dei Rancid Matt Freeman, Vic Ruggiero dei The Slackers, Davey Havok degli AFI e Brody Dalle dei The Distillers.\nL'album e soprattutto i singoli \"Diamonds and Guns\" e \"D.J. D.J.\" ebbero discreto successo a livello commerciale, ed i relativi video vennero trasmessi anche da Mtv."}
{"id": "1455466", "revid": "287204", "url": "https://it.wikipedia.org/wiki?curid=1455466", "title": "Hamit Altintop", "text": ""}
{"id": "1455467", "revid": "287204", "url": "https://it.wikipedia.org/wiki?curid=1455467", "title": "Nazionale di pallavolo maschile di San Marino", "text": "La nazionale di pallavolo maschile di San Marino \u00e8 una squadra europea composta dai migliori giocatori di pallavolo di San Marino ed \u00e8 posta sotto l'egida della Federazione pallavolistica di San Marino.\nRosa.\nSegue la rosa dei giocatori convocati per i XVII Giochi dei piccoli stati d'Europa."}
{"id": "1455473", "revid": "392652", "url": "https://it.wikipedia.org/wiki?curid=1455473", "title": "Cintolo militare", "text": "Il Cintolo Militare, in latino \"Cingulum Militaris\" fu in origine una parte dell'armatura degli Apuli. Era una fascia di bronzo, generalmente foderata di cuoio, che cingeva le reni sopra le vesti; ad essa si appendeva la spada. Verso la met\u00e0 del IV secolo il vocabolo cintolo ebbe un significato solenne nella Milizia romana, intendendosi con esso, non solamente la fascia, bens\u00ec il dovere della milizia. Col procedere dei tempi, fu la divisa particolare dei cavalieri e nei secoli della cavalleria. Il modo di dire \"prendere il cintolo\" equivaleva a darsi alla professione delle armi."}
{"id": "1455477", "revid": "33689", "url": "https://it.wikipedia.org/wiki?curid=1455477", "title": "Varroniano", "text": "Biografia.\nVarroniano nacque nel 363, l'anno della morte dell'omonimo nonno paterno, che era stato \"comes\" in Pannonia.\nQuando Gioviano, eletto imperatore dall'esercito a seguito della morte di Giuliano, si mosse dall'Oriente verso l'Occidente, giunse ad Ancyra, dove, il 1\u00ba gennaio 364, assunse il consolato per l'anno appena iniziato assieme al figlio neonato, che ricevette il titolo di \"nobilissimus puer\". L'elevazione di un neonato a console fu forse dovuta alla volont\u00e0 di far avverare una profezia, secondo la quale Varroniano padre avrebbe sognato di divenire console dopo l'elevazione ad imperatore del figlio.\nDopo la morte di Gioviano, Varroniano venne accecato ad un occhio.\nL'arcivescovo Giovanni Crisostomo scrisse una lettera ad una giovane vedova, dalla quale \u00e8 noto che la madre di Varroniano era intorno al 380 ancora viva, e temeva per la sorte del figlio, forse Varroniano."}
{"id": "1455480", "revid": "767487", "url": "https://it.wikipedia.org/wiki?curid=1455480", "title": "Vicente S\u00e1nchez", "text": "Carriera.\nClub.\nDebutta nel Sud Am\u00e9rica, trasferendosi al Tacuaremb\u00f3 prima di fare il salto di qualit\u00e0 ed approdare al Nacional Montevideo, una delle due grandi dell'Uruguay. Dal 2001 al 2008 ha militato nel Toluca, in Messico. Proprio nel 2008 \u00e8 arrivato in Bundesliga, allo Schalke.\nAla veloce e buon finalizzatore, \u00e8 un giocatore che \u00e8 parte pi\u00f9 o meno stabile della Nazionale di calcio dell'Uruguay.\nNazionale.\nCon la \"Celeste\" ha partecipato alle edizioni 2004 e 2007 della Copa Am\u00e9rica."}
{"id": "1455482", "revid": "729019", "url": "https://it.wikipedia.org/wiki?curid=1455482", "title": "Aeroporto di Kotlas", "text": "L'aeroporto di Kotlas (IATA: KSZ, ICAO: ULKK) (in russo: \u0410\u044d\u0440\u043e\u043f\u043e\u0440\u0442 \u041a\u043e\u0442\u043b\u0430\u0441) \u00e8 un aeroporto civile situato a 4\u00a0km dalla citt\u00e0 di Kotlas nell'Oblast' di Arcangelo, in Russia.\nStrategia.\nL'aeroporto di Kotlas serve la citt\u00e0 omonima ed \u00e8 la base della compagnia aerea russa Transavia-Garantia (in russo: \u0422\u0420\u0410\u041d\u0421\u0410\u0412\u0418\u0410-\u0413\u0410\u0420\u0410\u041d\u0422\u0418\u042f \u0430\u0432\u0438\u0430\u043a\u043e\u043c\u043f\u0430\u043d\u0438\u044f) (ICAO: KTS) e della compagnia russa statale la Kotlasaeronavigatsija (in russo: \u041a\u043e\u0442\u043b\u0430\u0441\u0430\u0437\u0440\u043e\u043d\u0430\u0432\u0438\u0433\u0430\u0446\u0438\u044f)\nDati tecnici.\nL'aeroporto di Kotlas \u00e8 dotato attualmente di una pista attiva cementata di 1.450 x 35 m che permette il decollo/atterraggio degli aerei Antonov An-24, Antonov An-26, Antonov An-30, Yakovlev Yak-40 e degli elicotteri Mil Mi-8.\nL'aeroporto di Kotlas \u00e8 aperto nel periodo estivo dalle 3:00 alle 16:00 e nel periodo invernale dalle 04:00 alle 17:00 (ora UTC).\nIl peso massimo permesso al decollo dall'aeroporto \u00e8 di 21 tonnellate."}
{"id": "1455483", "revid": "1776051", "url": "https://it.wikipedia.org/wiki?curid=1455483", "title": "T\u00fcri", "text": "T\u00fcri \u00e8 una citt\u00e0 dell'Estonia centrale, nella contea di J\u00e4rvamaa, capoluogo del rispettivo comune rurale. Amministrativamente non esistono distinzioni tra la citt\u00e0 e il suo contado, poich\u00e9 nel 2005 il comune urbano di T\u00fcri \u00e8 stato inglobato nell'omonimo comune rurale."}
{"id": "1455497", "revid": "12426194", "url": "https://it.wikipedia.org/wiki?curid=1455497", "title": "Pruno di Piaggine", "text": ""}
{"id": "1455500", "revid": "1262220", "url": "https://it.wikipedia.org/wiki?curid=1455500", "title": "Praedecessores nostros", "text": "L'enciclica Praedecessores nostros si discosta dalle altre encicliche che riguardano, per lo pi\u00f9, problemi interni alla Chiesa, perch\u00e9 affronta un drammatico evento gi\u00e0 iniziato nel 1845 e che nel 1847 perdurava nella sua gravit\u00e0: la carestia in Irlanda. \u00c8 vero che tra le componenti che resero inefficace l'aiuto dell'Inghilterra e del Regno Unito in genere all'Irlanda in quei drammatici avvenimenti fu da molte parti sollevato il dubbio che fu visto come il modo di \"eliminare\" la questione irlandese e le lotte che da secoli avevano una componente religiosa.\nCollegamenti esterni.\nIl testo dell'enciclica"}
{"id": "1455501", "revid": "606039", "url": "https://it.wikipedia.org/wiki?curid=1455501", "title": "Erebiina", "text": ""}
{"id": "1455505", "revid": "287204", "url": "https://it.wikipedia.org/wiki?curid=1455505", "title": "Vaatsa", "text": ""}
{"id": "1455506", "revid": "775372", "url": "https://it.wikipedia.org/wiki?curid=1455506", "title": "Cast (spettacolo)", "text": "Il cast (in italiano: complesso o coro d'attori quando riferito agli interpreti in primo piano) \u00e8 il gruppo di persone che lavora nella produzione di un film o di un'opera teatrale. Il processo di selezione di tali persone avviene per mezzo delle audizioni (chiamate anche \"casting\", soprattutto nel cinema, oppure assegnazione delle parti).\nDescrizione.\nEsistono due tipi di cast: \nEtimologia.\nIl termine deriva dall'antico inglese \"casten\" o \"kasta\" (1230 circa)."}
{"id": "1455507", "revid": "404338", "url": "https://it.wikipedia.org/wiki?curid=1455507", "title": "7K", "text": ""}
{"id": "1455510", "revid": "320578", "url": "https://it.wikipedia.org/wiki?curid=1455510", "title": "Ain't Complaining (singolo)", "text": ""}
{"id": "1455514", "revid": "599013", "url": "https://it.wikipedia.org/wiki?curid=1455514", "title": "Gzp", "text": ""}
{"id": "1455516", "revid": "78131", "url": "https://it.wikipedia.org/wiki?curid=1455516", "title": "TgCom", "text": ""}
{"id": "1455519", "revid": "1605525", "url": "https://it.wikipedia.org/wiki?curid=1455519", "title": "Dottrina di Addai", "text": "La dottrina di Addai \u00e8 un apocrifo del Nuovo Testamento scritto in siriaco probabilmente nel IV secolo. \u00c8 riferita ad \"Addai\" (nome siriaco corrispondente a Taddeo) e riferito a Taddeo di Edessa, secondo la tradizione uno dei settanta discepoli di Ges\u00f9, da non confondersi con l'apostolo Giuda Taddeo.\nIl testo descrive l'invio di una lettera del re Abgar V a Ges\u00f9 Cristo elogiandolo per i miracoli e la saggia dottrina, e invitandolo a Edessa per poterlo adorare e convertirsi a lui. Ges\u00f9 non risponde, ma dopo la sua morte e risurrezione Tommaso apostolo invia il discepolo Addai-Taddeo a re Abgar, il quale \u00e8 guarito dal mandylion che Addai porta e si converte al cristianesimo, seguito dalla citt\u00e0 di Edessa. "}
{"id": "1455521", "revid": "404338", "url": "https://it.wikipedia.org/wiki?curid=1455521", "title": "2z", "text": "codice Iata"}
{"id": "1455534", "revid": "155634", "url": "https://it.wikipedia.org/wiki?curid=1455534", "title": "Serie A1 1982-1983 (pallacanestro femminile)", "text": "Il campionato di Serie A1 di pallacanestro femminile 1982-1983 \u00e8 stato il cinquantaduesimo organizzato in Italia.\nLa formula rimane identica: le sedici societ\u00e0 vengono divise in due gironi da otto, con partite di andata e ritorno. Le prime quattro di ogni girone si classificano per la Poule finale, le ultime quattro per la Poule recupero. Nella seconda fase, vengono conteggiati anche i risultati della prima. Dopo la stagione regolare, le ultime tre della Poule recupero retrocedono in Serie A2, mentre le prime due si giocano il titolo ai play-off contro le prime sei della Poule finale, con quarti, semifinali e finali al meglio di tre gare.\nLo Zolu Vicenza vince il suo settimo titolo, il secondo consecutivo, battendo per 2-1 il GBC Milano."}
{"id": "1455535", "revid": "44638", "url": "https://it.wikipedia.org/wiki?curid=1455535", "title": "Casa Veneta Treviso", "text": ""}
{"id": "1455536", "revid": "44638", "url": "https://it.wikipedia.org/wiki?curid=1455536", "title": "Petretti Viterbo", "text": ""}
{"id": "1455537", "revid": "181699", "url": "https://it.wikipedia.org/wiki?curid=1455537", "title": "Ronefor Sesto San Giovanni", "text": ""}
{"id": "1455540", "revid": "1573940", "url": "https://it.wikipedia.org/wiki?curid=1455540", "title": "Aythya innotata", "text": "La moretta del Madagascar (Aythya innotata ) \u00e8 un'anatra tuffatrice estremamente rara del genere \"Aythya\", in passato ritenuta estinta. Prima della riscoperta nel 2006, l'ultimo avvistamento confermato della specie avvenne sul lago Alaotra, sull'altopiano centrale del Madagascar, nel 1991. L'unico maschio incontrato venne catturato e allevato nei Giardini Botanici di Antananarivo fino alla sua morte un anno pi\u00f9 tardi.\nLe minacce e il declino.\nBasandoci sugli appunti scritti da Webb e Delacour negli anni '20 e '30 sembra che l'uccello fosse ancora relativamente comune sul lago Alaotra (questi appunti danno anche un'idea di quanto sia cambiata da allora la regione del lago Alaotra).\nQuesto uccello inizi\u00f2 probabilmente a diminuire drammaticamente tra la fine degli anni '40 e l'inizio degli anni '50 e la causa del declino fu l'introduzione di numerose specie di pesci nel lago, che uccisero la maggior parte degli anatroccoli delle morette; anche i siti di nidificazione, cos\u00ec come gli uccelli adulti, iniziarono ad essere vittima dei pesci introdotti. Le coltivazioni di riso, l'allevamento del bestiame sulle coste, i mammiferi introdotti (ratti), la pesca con tramagli e la caccia sono tutti fattori che fecero sparire completamente dal lago quest'anatra. L'ultimo avvistamento di un gruppo di questi uccelli sul lago Alaotra \u00e8 del 9 giugno 1960, quando un piccolo stormo di circa 20 uccelli venne individuato sul lago. Nel 1960, nonostante la rarit\u00e0 della specie, venne ucciso un maschio, e quest'esemplare \u00e8 ora conservato presso il Museo Zoologico di Amsterdam. Nel 1970 ci fu un avvistamento molto dubbio di un maschio nei pressi di Antananarivo.\nRicerche recenti e riscoperta.\nLe ricerche intensive e le campagne pubblicitarie del 1989-1990, 1993-1994 e 2000-2001 hanno fallito nel tentativo di avvistare almeno uno solo di questi uccelli.\nComunque, uno stormo di nove adulti e quattro anatroccoli nati da poco fu scoperto su un lago in una remota area del Madagascar settentrionale nel novembre 2006 .\nNella Lista Rossa della IUCN del 2006 venne classificata come \"probabilmente estinta\"; in seguito alla riscoperta, venne riportata al suo vecchio status di criticamente minacciata nell'edizione del 2007.\nNel 2018 alcuni esemplari d'allevamento sono stati reintrodotti in natura."}
{"id": "1455548", "revid": "834", "url": "https://it.wikipedia.org/wiki?curid=1455548", "title": "My City My Town", "text": ""}
{"id": "1455549", "revid": "1610933", "url": "https://it.wikipedia.org/wiki?curid=1455549", "title": "Moretta del Madagascar", "text": ""}
{"id": "1455558", "revid": "287204", "url": "https://it.wikipedia.org/wiki?curid=1455558", "title": "Altezza Reale (romanzo)", "text": "Altezza Reale (\"K\u00f6nigliche Hoheit\") \u00e8 un romanzo dello scrittore tedesco Thomas Mann, pubblicato per la prima volta nel 1909.\nMann descrisse \"Altezza Reale\" come una \"fiaba razionale\" oppure come una \"commedia in forma di romanzo\"\nQuesta opera, come tutte le principali di Thomas Mann, \u00e8 pervasa dalla descrizione della peculiare decadenza, creatrice di nuovi valori e di nuovi sistemi politico-sociali che ha caratterizzato il mondo occidentale di fine Ottocento. Questa decadenza ambivalente, da un lato miner\u00e0 gli usi e i costumi tradizionali non solo dell'aristocrazia ma anche della borghesia, dall'altro consentir\u00e0 il rifiorire di arti, letteratura e ideologie atte a migliorare la vita dell'uomo.\nMann non intende fare proclami n\u00e9 tantomeno inviare messaggi a governanti ed agli innovatori, e piuttosto si rivolge all'uomo.\nTrama.\nIl romanzo \u00e8 ambientato nell'immaginario Granducato di Grimmburg e racconta la storia della famiglia granducale ed in particolare del secondogenito del Granduca, Klaus Heinrich, a cui spetta il compito di arrestare la crisi, sposando Imma, la figlia di un miliardario americano.\nStruttura.\nIl romanzo \u00e8 composto da dieci capitoli; di seguito sono riportati i loro titoli nella traduzione italiana di Margherita Carbonaro per Mondadori."}
{"id": "1455561", "revid": "1573940", "url": "https://it.wikipedia.org/wiki?curid=1455561", "title": "Aythya novaeseelandiae", "text": "La moretta di Nuova Zelanda, moretta della Nuova Zelanda o moretta neozelandese, (Aythya novaeseelandiae ()) \u00e8 un uccello della famiglia Anatidae, endemico della Nuova Zelanda."}
{"id": "1455562", "revid": "63760", "url": "https://it.wikipedia.org/wiki?curid=1455562", "title": "BB King", "text": ""}
{"id": "1455564", "revid": "1610933", "url": "https://it.wikipedia.org/wiki?curid=1455564", "title": "Moretta di Nuova Zelanda", "text": ""}
{"id": "1455571", "revid": "2081001", "url": "https://it.wikipedia.org/wiki?curid=1455571", "title": "Lihula", "text": "Lihula \u00e8 una citt\u00e0 dell'Estonia occidentale, nella contea di L\u00e4\u00e4nemaa, capoluogo del rispettivo comune rurale. Amministrativamente non esistono distinzioni tra la citt\u00e0 e il suo contado."}
{"id": "1455572", "revid": "2232988", "url": "https://it.wikipedia.org/wiki?curid=1455572", "title": "Storia della Puglia", "text": "La storia della Puglia riguarda le vicende storiche relative alla Puglia, regione dell'Italia meridionale.\nLa preistoria.\nGrotta Paglicci, nei pressi di Rignano Garganico, in provincia di Foggia, ad oggi, \u00e8 uno dei pi\u00f9 importanti siti paleolitici d'Europa. Ha restituito in quarant'anni di scavi oltre 45.000 reperti databili tra i 500.000 e gli 11.000 anni da oggi (Paleolitico Inferiore, Medio e Superiore). \nSempre sul Gargano, sul letto e la foce del torrente Romandato, vicino Ischitella, sono stati ritrovati resti di Homo erectus. Il numeroso materiale rinvenuto in questa zona, racconta storie di pietra in bifacciali amigdaloidi e manufatti su scheggia, indispensabili per la caccia e la preparazione del cibo. E l'uomo qui, e in tante altre localit\u00e0 soprattutto del Gargano settentrionale, si insedia e progredisce nel dominio del mondo circostante, fino al Paleolitico medio, in cui appare l'Homo neanderthalensis.\nAltri studi e ricerche effettuati negli ultimi anni hanno rivelato che il Salento fosse abitato gi\u00e0 nel Paleolitico medio (circa 80.000 anni fa). Nelle tante grotte naturali dovute alla natura calcarea del territorio, sono stati rinvenuti utensili di selce. Un'importante scoperta archeologica riguarda alcune statue ossee rinvenute nella \"Grotta delle Veneri\" presso Parabita, le quali dimostrano l'esistenza gi\u00e0 20.000 anni fa di culti riguardanti la fertilit\u00e0; quelle della \"Grotta delle Mura\" a Monopoli che dimostrano la presenza di abitanti gi\u00e0 nel Musteriano (Paleolitico Medio); la \"Grotta Spognoli\" ed ancora \"Grotta Paglicci\", nella quale sono stati ritrovati diversi reperti risalenti al Paleolitico Medio e Superiore. Probabilmente si trattava di ominidi appartenenti alla specie \"uomo di Neanderthal\", mentre quella dell'homo Sapiens Sapiens si sarebbe diffusa nel Paleolitico superiore (Periodo risalente a circa 35.000 anni fa).\nUn'altra importante testimonianza dei \"primi pugliesi\" \u00e8 rappresentata da un ominide donna vissuta 25.000 anni fa scoperta ad Ostuni la cui importanza sta nel fatto che essa conservava in grembo i resti di un feto in fase terminale, diventando quindi la pi\u00f9 antica madre della storia.\nIn localit\u00e0 \"Passo di Corvo\", alle porte di Foggia, sorge il sito archeologico del Neolitico pi\u00f9 grande e tra i pi\u00f9 datati d'Europa (dal VI al IV millennio a.C.). In questa area, dal Medioriente, giunse in Italia la pratica dell'agricoltura, favorita dalla fertilit\u00e0 del tavoliere di Puglia. Nella stessa citt\u00e0 di Foggia sono stati trovati altri siti neolitici: nell'area della villa comunale, nell'ex ippodromo ed in localit\u00e0 Pantano, tra i quartieri Ordona Sud, San Lorenzo e Salice Nuovo. Durante il calcolitico si afferma l'importante cultura di Laterza\nNumerosi nella regione i graffiti come quelli della \"Grotta Romanelli\", presso Castro, e della \"Grotta dei Cervi\", presso Porto Badisco. Recenti scavi effettuati a Roca Vecchia hanno inoltre evidenziato un imponente sistema di fortificazioni risalente all'et\u00e0 del bronzo (XV-XI secolo a.C.). Nella stessa area si trova un altro sito archeologico importante: la \"grotta della Posia piccola\", riscoperta dagli archeologi nel 1983; essa si sviluppa circolarmente su una superficie di 600\u00a0m\u00b2 e reca numerosissime iscrizioni votive, talvolta sovrapposte, di epoche e civilt\u00e0 differenti, che risalgono all'VIII-II secolo a.C. Altre importanti testimonianze ancestrali sono rappresentate da alcune costruzioni megalitiche, soprattutto nel Salento, come i dolmen, menhir e specchie, che nei secoli successivi furono adibite al culto del Cristianesimo.\nPrima dei Romani.\nL'antica Japigia, popolata prevalentemente dall'omonimo popolo, comprendeva i territori della Daunia (la Puglia settentrionale), della Peucezia (Puglia centrale) e della Messapia (Penisola salentina); quest'ultimo settore era per\u00f2 occupato, oltre che dalla trib\u00f9 iapigia dei Messapi, anche da Calabri, Sallentini e Greci (questi ultimi stanziati nella colonia di Taras). Di contro, i monti della Daunia erano saldamente in mano ai Sanniti e agli Irpini; il pi\u00f9 rilevante tra i loro numerosi \"oppida\" dovette essere Vescellium, citato da Livio e da Plinio.\nI Dauni svilupparono una ricca cultura peculiare, non priva per\u00f2 di contatti con altre popolazioni vicine sia greche che indigene, seppur mantenne una sua precisa \"indipendenza\" culturale. Tra i reperti pi\u00f9 significativi di questa civilt\u00e0 spiccano senz'altro le famose \"steli daunie\", blocchi lapidei scolpiti risalenti al VI secolo a.C., trovate nella piana sud di Siponto, presso Manfredonia, e oggi conservate nel Museo nazionale di quella citt\u00e0. Rappresentano figure umane maschili e femminili fortemente stilizzate ed erano infisse verticalmente nel terreno, in corrispondenza delle sepolture di coloro che raffiguravano.\nI principali centri dauni erano Tiati (presso San Paolo di Civitate), Casone (presso San Severo), Luceria (Lucera), Merinum (Vieste), Monte Saraceno (presso Mattinata), Siponto, Coppa Nevigata, Cupola, Salapia (parzialmente in agro di Cerignola), Arpi (presso Foggia), Aecae (presso Troia), Vibinum (Bovino), Castelluccio dei Sauri, Herdonia (Ordona), Ausculum (Ascoli Satriano), Ripalta (presso Cerignola), Canosa e Venosa, quest'ultima nell'attuale Basilicata.\nI Peuceti abitavano il territorio che occupava la parte centrale dell'Apulia, corrispondente pi\u00f9 o meno all'attuale provincia di Bari, in un'epoca in cui l'attuale capoluogo pugliese era ancora un centro minore, soprattutto rispetto alle fiorenti citt\u00e0 di Canosa, Silvium (l'odierna Gravina in Puglia), Ruvo di Puglia, Bitonto, Azetium (l'odierna Rutigliano), Norba e Trani.\nLa penisola salentina, dai greci anticamente chiamata \"Messapia\" , era abitata da Messapi, Calabri e Sallentini. Le citt\u00e0 principali, oggi ricordate come dodecapoli messapica per assimilazione con la dodecapoli etrusca, erano in realt\u00e0 almeno 13: Alytia (Alezio), Ozan (Ugento), Brention/Brentesion (Brindisi), Hyretum/Veretum (Vereto), Hodrum/Idruntum (Otranto), Ka\u00eclia (Ceglie Messapica), Manduria, Mesania (Mesagne), Neriton (Nard\u00f2), Orra (Oria), Cavallino (non si hanno notizie certe del nome antico), Thuria Sallentina (Roca Vecchia) e, ai limiti settentrionali della penisola, l'importante citt\u00e0 di Egnazia.\nLa fondazione della citt\u00e0 di Taras, importantissimo porto della Magna Grecia, \u00e8 datata tradizionalmente al 706 a.C., in seguito al trasferimento di alcuni coloni Spartani in questa zona per necessit\u00e0 di espansione o per ragioni legate al commercio. La colonia tarantina Taras intrattenne lunghi rapporti conflittuali con le popolazioni messapiche. Ad esempio, Erodoto narra dello sterminio degli eserciti di Tarentini e Reggini avvenuto nel 473 a.C. ad opera dell'alleanza stipulata tra Messapi e Lucani.\nNel V secolo a.C. Taras si alline\u00f2 alla politica di Sparta, e visse il periodo di maggiore floridezza durante il governo settennale di Archita, che segn\u00f2 l'apice dello sviluppo ed il riconoscimento di una superiorit\u00e0 politica sulle altre colonie dell'Italia meridionale. Risale a quel periodo l'occupazione dell'isola su cui sorger\u00e0 la futura Gallipoli, che i Tarantini utilizzarono come scalo commerciale. Dal 343 a.C. al 338 a.C. i Tarantini si scontrarono nuovamente con i Messapi, rimediando una sconfitta che culminer\u00e0 con la morte del Re spartano Archidamo III, accorso in aiuto della citt\u00e0 magno-greca.\nIl periodo romano.\nI Romani conquistarono la regione nel corso delle guerre contro i Sanniti e contro Pirro tra il IV e il III secolo a.C. Per tutte le citt\u00e0 della Puglia si preparava la conquista dei Romani, conclusasi intorno al 260 a.C., i quali ben presto si accorsero della posizione strategica della regione che, con il porto di Brindisi, rappresentava la via per la conquista dei Balcani e della Grecia.\nLa Puglia centro-settentrionale fu attraversata durante il periodo imperiale dalla via Traiana, che univa Benevento a Brindisi passando per Herdonia; di tale citt\u00e0 rimangono i resti del fiorente centro romano, in particolar modo del macellum, del foro, delle terme oltre che della stessa via Traiana, che successivamente attraversava anche la citt\u00e0 romana di Canusium. Testimonianze documentate da Strabone e Plinio il Vecchio indicano inoltre la presenza sul Gargano di una citt\u00e0, Yria (o Uria), che probabilmente svolgeva un ruolo importante nel periodo romano dato che aveva il permesso di coniare moneta.\nBari, una volta conquistata, godette della qualifica di \"\"municipium cum suffragio\", status che offriva la possibilit\u00e0 di legiferare e creare delle proprie istituzioni, pur dipendendo di fatto da Roma; la citt\u00e0 pot\u00e9 creare una zecca e realizz\u00f2 un pantheon, dedicato alle sue divinit\u00e0 pagane.\nNel III secolo a.C. Taranto, orgogliosa della sua origine greca, cerc\u00f2 di ostacolare le mire espansionistiche di Roma nell'Italia meridionale e strinse un'alleanza con Pirro, Re dell'Epiro e nipote di Alessandro Magno. Gli scontri tra Epiroti e Romani cominciarono nel 280 a.C., e furono sempre durissimi e costosi in termini di vite umane. Con il ritiro epirota determinato dalla sconfitta di Maleventum, i Tarantini chiamarono allora una flotta cartaginese a sostegno, affinch\u00e9 li aiutasse a liberarsi del presidio lasciato da Pirro. Per tutta risposta la citt\u00e0 fu consegnata al console romano Lucio Papirio Cursore, e cos\u00ec Taranto cadde in potere dei Romani nel 272 a.C. Diventato presidio romano, la citt\u00e0 fu citata da numerosi autori classici come luogo di divertimento della giovent\u00f9 romana.\nBrindisi, intorno al 240 a.C., venne elevata al rango di municipio e ai brindisini fu riconosciuta la prestigiosa cittadinanza romana. La citt\u00e0 adriatica divenne un porto trafficatissimo e caposcalo per l'Oriente e la Grecia, infatti molti romani illustri transitarono da Brindisi, diretti in Grecia. Cicerone scrisse le \"Lettere Brindisine\"\" e Marco Pacuvio realizz\u00f2 alcune sue tragedie; a Brindisi mor\u00ec Virgilio, mentre tornava da un viaggio in Grecia.\nCon la conquista romana, avvenuta tra il 269 a.C. e il 267 a.C., Lecce latinizz\u00f2 il suo nome in \"Lupiae\", passando da \"statio militum\" (stazione militare) a \"municipium\" (comunit\u00e0 cittadina affiliata a Roma). La citt\u00e0 conobbe un periodo di notevole magnificenza sotto la guida dell'Imperatore Marco Aurelio. Il nucleo cittadino si spost\u00f2 poi di circa 3\u00a0km a nord-est e prese il nome di Licea o Litium. La nuova citt\u00e0 fior\u00ec in epoca adrianea e venne arricchita di un teatro e di un anfiteatro e collegata al Porto Adriano (oggi San Cataldo).\nLa Puglia si latinizz\u00f2 a tal punto da contribuire alla nascita della letteratura latina con figure di spicco quali Livio Andronico, Quinto Ennio e Marco Pacuvio.\nIl dominio romano favor\u00ec la realizzazione di importanti infrastrutture e opere pubbliche. Fu costruita la via Appia che, passando da Taranto e Oria terminava di fronte al porto di Brindisi: la fine della \"Regina Viarum\" \u00e8 segnata ancora oggi da due imponenti colonne. Da Brindisi partiva anche la via Traiana, la quale passava da Egnazia (citt\u00e0 che segnava il confine del territorio messapico e l'inizio di quello peuceta), Bitonto, Ruvo, Canosa ed Herdonia, per poi ricollegarsi alla via Appia nei pressi di Benevento.\nA dimostrazione delle differenze presenti attualmente tra la Puglia del nord e la Puglia del sud, i Romani distinsero, nella Regio II Apulia et Calabria dell'Italia romana, l'Apulia dalla Calabria (l'attuale Salento), cio\u00e8 due realt\u00e0 contigue e simili ma con delle opportune differenze politico-culturali.\nGli Ostrogoti e la prima colonizzazione bizantina.\nCon la caduta dell'Impero romano d'Occidente, la Puglia fu sconvolta da una serie di guerre che interessarono Bizantini, Ostrogoti, Longobardi e Saraceni.\nDapprima l'Italia fu conquistata dagli Ostrogoti di Teodorico che ne detennero il controllo fino alla prima colonizzazione bizantina, quando a seguito della guerra bizantino-gotica (535 - 553) voluta da Giustiniano I per riconquistare le terre occidentali un tempo appartenute a Roma, Belisario prima e poi Narsete procedettero alla conquista dell'intera penisola. Durante le guerre furono distrutte e depredate citt\u00e0 come Arpi ed Herdonia, mentre Totila, re degli Ostrogoti, cre\u00f2 successivamente un forte presidio a Taranto.\nIl generale bizantino Narsete, successore di Belisario, sconfisse Totila e complet\u00f2 la conquista della penisola.\nL'avanzata longobarda.\nNel 568 ci fu una seconda invasione dell'Italia ad opera dei Longobardi di Alboino che conquistarono pian piano gran parte dell'Italia.\nNella primavera del 663 il \"Basileus\" Costante II Eraclio sbarc\u00f2 a Taranto con una flotta, e strapp\u00f2 ai Longobardi la citt\u00e0, le Murge, il Salento e il Gargano. Tornato l'Imperatore a Costantinopoli, i Longobardi ripresero la lotta, prima col duca Grimoaldo, e poi con il di lui figlio Garibaldo, che nel 686 riconquist\u00f2 Taranto e Brindisi. Intanto i Longobardi, sebbene ad oggi non si conoscano i modi e i tempi, conquistarono la Puglia e il Bruttium settentrionali con incursioni anche pi\u00f9 a sud. Brindisi era stata distrutta nel 674 dai Longobardi di Benevento guidati da Romualdo, e nel IX secolo fu sede, nel sito di Torre Guaceto, di un campo trincerato saraceno. Ripresa dai Bizantini, ne rest\u00f2 in possesso sino alla conquista normanna nel 1070.\nNella prima met\u00e0 del VII secolo, i Longobardi erano giunti poco pi\u00f9 a sud dell'Ofanto. L'ulteriore avanzata fino alla soglia messapica sarebbe avvenuta successivamente con Romualdo I. La penisola salentina divenne una terra di confine fra Longobardi e Bizantini. Questi ultimi, intorno al VII secolo, fondarono il \"Ducato di Calabria\", aggregando la regione del Bruzio (l'attuale Calabria) alle terre che gi\u00e0 possedevano nel Salento. Fu in questa occasione che il nome \"Calabria\" fin\u00ec per designare l'odierna regione calabrese, mentre il Salento venne progressivamente conquistato dai Longobardi che finirono per prendere anche la capitale del ducato, Otranto.\nNel 757, nel periodo in cui Longobardi e Bizantini stipularono la pace e si spartirono il territorio, la citt\u00e0 idruntina venne restituita all'Impero insieme alla parte meridionale del Salento, ma ormai la trasmigrazione del nome Calabria era compiuta.\nI Saraceni e la seconda colonizzazione bizantina.\nL'inizio del IX secolo fu caratterizzato invece dalle lotte interne che indebolirono il potere longobardo.\nGi\u00e0 dall'VIII secolo iniziarono inoltre le scorrerie dei Saraceni, che dureranno fino all'anno 1000. Nell'840 Taranto fu conquistata dai Saraceni che divenne la principale base delle scorrerie nell'alto Adriatico. Nell'847 fu la volta di Bari che divenne un vero e proprio emirato. Bari fu conquistata nell'871 dai Longobardi e nell'876 dai Bizantini e divenne il maggior centro politico, militare e commerciale dell'Impero romano d'Oriente, in Italia. Nell'871, e successivamente nell'875, Taranto accolse le truppe musulmane destinate al saccheggio della Campania e della Puglia. Nell'880 l'Imperatore Basilio I \"il Macedone\", deciso a sottrarre ai Saraceni le terre pugliesi, invi\u00f2 due eserciti guidati dai generali Procopio e Leone Apostyppes ed una flotta navale al comando dell'ammiraglio Nasar: bloccata la via del mare dalla flotta bizantina, i musulmani, al comando di \u2018Othman, vennero sconfitti, e cos\u00ec Taranto fu sottratta al loro dominio. Nel 975 il catapano bizantino Zaccaria sconfisse presso Bitonto i Saraceni e uccise il loro capo, Ismaele. Bari dall'anno 1000 sub\u00ec i tremendi assalti dei Saraceni: il pi\u00f9 grave di questi avvenne nell'anno 1002, un lungo assedio da cui Bari venne liberata grazie all'intervento della flotta veneziana, guidata dal doge Pietro II Orseolo. In seguito venne costruita la chiesa di chiesa di San Marco dei Veneziani .\nNella seconda met\u00e0 del IX secolo si venne concretizzando quella che rappresenta la seconda colonizzazione bizantina: gran parte del sud Italia venne cio\u00e8 riconquistato dai bizantini e fu diviso in tre themi: Calabria, Lucania, Langobardia. La vecchia \"Calabria\", ossia l'odierno Salento, sar\u00e0 parte del thema di Langobardia. Nome, questo, che, al contrario di quanto era accaduto nella regione calabrese, non si afferm\u00f2 mai. L'impero bizantino, favor\u00ec l'immigrazione di bizantini, in particolare nel sud del Salento, per ripopolare una zona considerata strategica. Le tracce di quell'antica migrazione sopravvivono tutt'oggi nell'isola linguistica della Grec\u00eca salentina, dove si parla una lingua direttamente imparentata al greco. Nella Daunia, che assunse nel frattempo il nome di Capitanata (per via della presenza costante del catapano) Basilio Boiannes cre\u00f2 una cinta di citt\u00e0 sul subappenino Dauno a difesa del confine occidentale, esposto a diverse invasioni. La stabilit\u00e0 politica, infine, port\u00f2 alle citt\u00e0, soprattutto costiere, della Puglia centrale, un grande sviluppo commerciale, grazie al quale crebbero gli scambi con la Repubblica di Venezia che stava assumendo un ruolo sempre pi\u00f9 importante. In questo periodo Bari diventa capoluogo regionale.\nPeriodo normanno.\nNel 1010 ci fu una rivolta guidata da Melo di Bari, nobile longobardo di cultura greca, a cui parteciparono le citt\u00e0 Bari, Bitonto, Bitetto. La rivolta fu sedata ma segn\u00f2 l'inizio della decadenza del dominio bizantino in Puglia. Con l'arrivo dei Normanni, il territorio al confine tra la Capitanata ed il Vulture \u00e8 il luogo ove si combattono nel 1041 tre battaglie decisive: la battaglia di Montemaggiore, la battaglia di Olivento e la battaglia di Montepeloso (Irsina). I normanni e i longobardi alleati battono i Bizantini e si impossessano di gran parte del territorio del Catepanato d'Italia.\nLa Contea di Puglia \u00e8 fondata da Guglielmo I d'Altavilla, nel settembre del 1042 a Melfi. Egli a Guaimario V, principe Longobardo di Salerno e a Rainulfo Drengot, conte di Aversa, propone un'alleanza. Guaimario con Rainulfo e Guglielmo, si reca a Melfi e riunisce un'assemblea dei baroni Longobardi e Normanni, che termina al principio del 1043. Tutti offrono un omaggio come Vassalli a Guaimario, che riconosce a Guglielmo I d'Altavilla il primo titolo di conte di Puglia. Per legarlo a s\u00e9 gli offre in moglie la nipote Guida, figlia del duca Guido di Sorrento. Nasce, cos\u00ec, la Contea di Puglia.\nLa Contea \u00e8 un territorio non ancora omogeneo, acquisito a \"macchia di leopardo\". L'intera regione, ad eccezione di Melfi, \u00e8 suddivisa in dodici baronie, costituite a beneficio dei capi Normanni ed assegnate nei territori di Capitanata, Apulia e Irpinia, fino al Vulture dove Melfi ne \u00e8 la capitale. I Normanni dividono in dodici Contee le terre conquistate o da conquistare. Il Sovrano attribuisce i feudi secondo il rango ed il merito ed ognuno dei condottieri si dedicher\u00e0 alla conquista di quanto concessogli.\nIn Capitanata, Guglielmo ha la signoria di Ascoli; Rodolfo ha Canne; a Gualtiero tocca Civitate. Nel Gargano, a Rodolfo di Babena \u00e8 assegnata Monte Sant'Angelo. Nel Vulture, a Drogone d'Altavilla \u00e8 affidata la Signoria di Venosa; a Tristaino Montepeloso (Irsina), a Asclettino I Drengot Acerenza e ad Attolino Lavello. In Apulia la Contea raggiunge due uniche localit\u00e0 sul mare: Ugo Tuboeuf riceve Monopoli; Pietro ha Trani e a Ramfredo va Minervino, sulla Murgia. In Irpinia ad Erveo \u00e8 affidata, infine, Frigento.\nIl Principe Guaimario V vanta i diritti su Melfi e nel 1044 impone ad Argiro (figlio di Melo da Bari) di ritornarsene a Costantinopoli: il condottiero s'imbarca alla volta della Capitale Imperiale. Nel 1046 muore Guglielmo I d'Altavilla, e gli succede il fratello minore Drogone, che media tra i Longobardi di Salerno ed il Clan Drengot, e ripristina l'alleanza. Guaimario V gli concede in sposa la sorella Gaitelgrima.\nEnrico III nel 1047 a Capua legittima i possessi acquisiti: a Drogone d'Altavilla conferisce l'investitura e lo rende suo Vassallo e Conte di tutti i Normanni di Apulia e Calabria. L'Imperatore riconosce in tal modo la Contea di Puglia.\nIl papa Leone IX nel 1051 dichiara decaduta la Stirpe Longobarda in Benevento, affida ad un Rettore il governo della Citt\u00e0 e convoca Drogone d'Altavilla e Guaimario V, affinch\u00e9 ne garantiscano la sicurezza ed impone il giuramento di sottomissione a Guaimario ed al genero, Drogone, il secondo Conte di Puglia.\nGuaimario V nel 1052 viene assassinato a Salerno da una congiura organizzata dai cognati insieme ai Bizantini di Amalfi. Essi rapiscono Gisulfo II, figlio dello stesso Principe. Sfugge alla cattura il fratello di Guaimario, Guido di Sorrento, che si rivolge a Melfi dalla sorella e dal marito di lei, Umfredo I d'Altavilla. L'esercito dei Normanni accorre a Salerno e permette a Gisulfo di succedere al padre.\nLe conquiste normanne turbano Leone IX e nel 1053 le sue forze subiscono una sconfitta nella Battaglia di Civitate ad opera degli eserciti degli alleati Altavilla e Drengot. Essi imprigionano il Pontefice a Benevento; la sua liberazione \u00e8 subordinata alla pace e al riconoscimento delle due Casate. Il Papa riconosce la Contea di Puglia, si reca a Melfi e crea Umfredo suo Vassallo; consacra il Vassallaggio alla Chiesa del Guiscardo, che in cambio offre al Papa la Signoria su Benevento. \u00c8 la svolta decisiva nella conquista nel Sud: diventa il braccio armato della Cristianit\u00e0.\nAd agosto 1057 i Normanni si riuniscono a Melfi e Roberto il Guiscardo assume la tutela del giovane Abelardo, figlio di Umfredo I, ma presto disereda i nipoti e pretende il riconoscimento del titolo di (quarto) Conte di Puglia. Nel 1058 Roberto ripudia la prima unione con Alberada di Buonalbergo, madre di Boemondo e di Emma. e fa annullare le nozze, perch\u00e9 avvenute tra consanguinei. Per rinforzare l'alleanza con i Longobardi, si celebrano le nozze tra il guerriero Normanno e Sichelgaita. Questo evento apre alla Casa Altavilla le porte dell'aristocrazia e dall'unione nasce Ruggero chiamato Borsa, che tenter\u00e0 di togliere a Boemondo la successione.\nNell'estate 1059 la Contea di Apulia \u00e8 trasformata in Ducato: al Concilio di Melfi I il Pontefice Niccol\u00f2 II, eleva la Contea a Ducato di Puglia e l'affida alla Casata Altavilla. Il Papa nomina Roberto il Guiscardo Duca di Puglia e Calabria, mediante accordi presi con il Trattato di Melfi e perfezionati con il Concordato di Melfi.\nFine del dominio Bizantino e annessione al regno di Sicilia.\nIl dominio bizantino cess\u00f2 nel 1071, anno in cui prese il potere Roberto il Guiscardo dando inizio alla dominazione normanna.\nConquistata dai Normanni con Roberto il Guiscardo, Taranto si accinse a diventare nel 1088 la capitale dell'omonimo Principato, uno fra i pi\u00f9 importanti e vasti domini feudali del Regno di Sicilia. Sempre in seguito alla conquista normanna, furono fondati intorno al 1055 la Contea di Lecce, che diede i natali al re normanno Tancredi d'Altavilla.\nI Normanni attuarono numerose riforme politiche, organizzando un efficace stato feudale, e si occuparono della fortificazione del territorio attraverso la costruzione di \"motte\", ossia di terrapieni aventi sulla sommit\u00e0 una torre di avvistamento e difesa. Nel territorio di Nard\u00f2 sono ancora oggi presenti i resti della cosiddetta motta di Specchia Torricella. Un'altra motta di cui si conserva memoria \u00e8 quella di Modugno (BA), ancora riconoscibile come una zona tondeggiante del centro storico.\nNella Capitanata, accanto a Lucera assunsero rapidamente importanza centri di nuova formazione come San Severo e, dai resti di Arpi, Foggia, nati dopo l'anno 1000 in seguito alla conquista normanna. Foggia vivr\u00e0 una prima fase di prosperit\u00e0 quando, bonificato il suo agro acquitrinoso tra l'XI e il XII secolo, ricevette un notevole impulso economico e sociale da Roberto il Guiscardo (che tra l'altro fece erigere un castello nei pressi di Herdonia) e Guglielmo il Buono.\nIl 9 maggio 1087, arrivarono a Bari le reliquie di San Nicola, vescovo di Myra, trafugate da marinai baresi. Papa Urbano II, nel 1089, raggiunse la citt\u00e0 per consacrare la cripta della basilica e per deporre le reliquie del santo. Incominci\u00f2 cos\u00ec l'afflusso di pellegrini da ogni parte del mondo. Nello stesso anno, cominci\u00f2 la costruzione della Basilica di San Nicola che verr\u00e0 portata a termine nel 1197. Nel luglio del 1127 Guglielmo, duca di Puglia, mor\u00ec senza figli, Ruggero II di Sicilia reclam\u00f2 tutti i possedimenti degli Altavilla e la Signoria di Capua. Nell'agosto 1128 fu proclamato nella citt\u00e0 di Benevento duca di Puglia. Ruggero nel 1130 riun\u00ec tutti i possedimenti nel regno di Sicilia e la notte di Natale di quell'anno fu incoronato re di Sicilia.\nNel 1155 l'esercito siciliano di Guglielmo I di Sicilia fu sconfitto nei pressi di Andria dall'esercito bizantino di Manuele I Comneno. In quella battaglia perse la vita, il conte di Andria Riccardo de Ling\u00e8vres, che fu ucciso sotto le mura della citt\u00e0. Il dominio normanno su Bari fu in seguito funestato da ribellioni e da lotte che raggiunsero il culmine nel 1156, quando Guglielmo I, detto \"il Malo\", assal\u00ec e rase al suolo la citt\u00e0, salvando solamente la basilica di San Nicola.\nDagli Svevi all'Unit\u00e0 d'Italia.\nIl periodo Svevo e Angioino.\nLa regina Costanza fu l'ultima Altavilla sul trono del regno di Sicilia e, sposatasi con l'imperatore Enrico VI, port\u00f2 all'avvento degli Svevi, sotto i quali la Puglia consegu\u00ec un grande progresso materiale e civile, e conobbe un'importante ristrutturazione delle fortificazioni, di cui Castel del Monte costituisce un fulgido esempio. Federico II, cercando di contenere il potere feudale a favore di quello regio costitu\u00ec i giustizierati di Basilicata (a quel tempo considerata parte della Puglia), Capitanata, Terra di Bari e Terra d'Otranto. A seguito della guerra del Vespro e della conseguente scissione del regno in Regno di Napoli e Regno di Sicilia, il territorio pugliese rimase nel Regno di Napoli; durante il periodo aragonese, i giustizieri furono sostituiti con altri funzionari regi e i distretti territoriali del Regno presero il nome di province.\nL'avvento di Federico II fu fondamentale per lo sviluppo della Capitanata: a Foggia fece costruire tre edifici, nel centro storico, in localit\u00e0 Pantano e in localit\u00e0 Borgo Incoronata; Lucera ebbe una roccaforte difensiva che ospitava un sontuoso \"Palatium\" e una numerosa comunit\u00e0 saracena; la campagna della Capitanata fu una meta prediletta del sovrano, e vi fece costruire e recuperare numerosi borghi agricoli: Castel fiorentino ed Herdonia su tutti.\nDurante un soggiorno a Castel fiorentino, non lontano dalla sede imperiale di Foggia, Federico cadde vittima di una grave patologia addominale; le sue condizioni apparvero di tale gravit\u00e0 che si rinunci\u00f2 a portarlo nel pi\u00f9 fornito \"Palatium\" di Lucera e la corte dovette riparare nella \"domus\" di Fiorentino, dove Federico II mor\u00ec nel 1250. La salma di Federico fu imbalsamata, i funerali si svolsero a Foggia e, per sua espressa volont\u00e0, il cuore venne deposto in un'urna collocata nella cattedrale della citt\u00e0 pugliese. La sua salma, omaggiata dalla presenza di moltitudini di sudditi, venne esposta per qualche giorno; fu poi trasportato a Palermo, per essere tumulato in Cattedrale, entro il sepolcro di porfido rosso antico, come voleva la tradizione normanno-sveva, accanto alla madre Costanza, al padre Enrico VI e al nonno Ruggero II.\nSotto il dominio di Federico II e dei suoi successori di dinastia Sveva, Bari, ricostruita dopo la distruzione ad opera di Guglielmo I, trascorse un periodo di espansione e benessere, bench\u00e9 Federico II non sembra la amasse particolarmente: la citt\u00e0 fu infatti sottoposta ad una severa amministrazione, ma il sovrano le riserv\u00f2 anche qualche attenzione, nell'interesse generale del Regno. Nel Duomo di Bitonto, l'ambone firmato e datato presenta un pannello triangolare in cui sarebbe rappresentato anche l'imperatore Federico II; da Bitonto papa Gregorio IX scomunic\u00f2 Federico II, durante la crociata del 1227, accusandolo di essere sceso a patti con il sultano Al Kamil.\nLa tradizione narra che Federico II dette ad Andria il soprannome di \"Fidelis\", in quanto al ritorno dalla sesta crociata gli si dimostr\u00f2 fedele consegnandogli le chiavi della citt\u00e0 ed egli, per riconoscenza, liber\u00f2 la citt\u00e0 dal peso delle tasse; ad Andria nacque suo figlio Corrado IV nel 1228, avuto con la moglie Jolanda di Brienne, regina di Gerusalemme, che mor\u00ec appena sedicenne in seguito al parto. A Federico II si deve la costruzione di Castel del Monte, dichiarato Patrimonio Mondiale dell'Umanit\u00e0 dall'UNESCO, posto su di un'isolata altura nelle campagne di Andria, nei pressi del Monastero di Santa Maria del Monte gi\u00e0 appartenuto al territorio di Trani.\nDurante il regno di Federico II, Trani vide nel 1215 ampliarsi gli antichi privilegi; la flotta fu potenziata, i cittadini furono esentati dal pagamento delle tasse di ancoraggio per tutte le coste della Puglia, fu ingrandito il perimetro delle mura e avviata la costruzione del castello nel 1233. Sulla cima di una delle torri sul mare del castello, nel 1240, Federico II fece impiccare Pietro Tiepolo, podest\u00e0 di Milano e figlio del doge di Venezia Jacopo Tiepolo, fatto prigioniero nella battaglia di Cortenuova del 1237.\nNel 1259 a Trani furono celebrate con grande sfarzo e solennit\u00e0 le nozze tra il figlio di Federico, Manfredi, ed Elena Comneno, figlia primogenita di Michele II despota d'Epiro e di Teodora Petralife; nel 1266 Manfredi fu sconfitto nella Battaglia di Benevento da Carlo I d'Angi\u00f2 e la giovane regina, avendo appreso della disfatta, da Lucera si rec\u00f2 a Trani con i suoi figli, scortata dai suoi fedeli, nella speranza di poter raggiungere la patria d'origine, l'Epiro; temporeggiando per via di una tempesta, sub\u00ec il tradimento del castellano e fu catturata dalle truppe angioine con i suoi quattro figli ed il tesoro, per poi essere imprigionata nel Castello di Trani stesso e dopo qualche tempo a Castel Lagopesole, mentre i figli le furono subito tolti, almeno i maschi, imprigionati a Castel del Monte e in seguito trasferiti a Castel dell'Ovo.\nDurante il dominio della dinastia angioina sul Regno di Napoli, si svolsero a Trani altre celebrazioni fastose: le nozze di Carlo I d'Angi\u00f2 con Margherita di Borgogna nel 1268, e quelle del principe Filippo, figlio di Carlo e Beatrice di Provenza, con Isabella di Villehardouin nel 1271. Filippo, a seguito di una malattia, mor\u00ec nel 1277 a Bari e fu sepolto nella Cattedrale di Trani in una cappella appositamente realizzata; il padre, Carlo I, commission\u00f2 per la tomba del figlio il delicato altarolo in ebano ed avorio di stile gotico.\nSin dalle prime Crociate, la Puglia era raggiunta dalla via Francigena proveniente dall'Europa centrale; in particolare, il porto di Brindisi divenne il luogo principale di imbarco verso l'Oriente per i numerosi cavalieri e pellegrini diretti in Terra Santa. Durante il dominio degli Svevi, il sovrano Federico II nomin\u00f2 Principe di Taranto suo figlio Manfredi; dopo la capitolazione della dinastia Sveva, la titolarit\u00e0 del principato pass\u00f2 al Principe Filippo I d'Angi\u00f2.\nIntorno al 1380, Raimondo Orsini Del Balzo ritorn\u00f2 dall'Oriente ed occup\u00f2 alcune terre appartenenti al padre Nicola Orsini. Alleandosi con Luigi I d'Angi\u00f2, riusc\u00ec a ottenere i beni che gli spettavano per eredit\u00e0 e, sempre su consiglio dell'angioino, spos\u00f2 nel 1384 la Contessa di Lecce Maria d'Enghien. Con questo matrimonio, divent\u00f2 uno dei pi\u00f9 potenti feudatari del Mezzogiorno. Nel frattempo gli Angioini erano stati definitivamente sconfitti nel 1399. Dopo la morte di Raimondello nel 1406, suo figlio Giovanni Antonio Orsini Del Balzo diviene Principe di Taranto nel 1414. Nel 1465 il Principato di Taranto viene annesso al Regno di Napoli, entrando cos\u00ec a far parte del regno aragonese.\nL'evento centrale nella storia della Puglia settentrionale \u00e8 invece legato alla transumanza. Per meglio controllarla e ricavarne delle rendite, nel 1447 gli Aragonesi sfruttarono la collocazione geografica di Foggia imponendo, mediante la dogana delle pecore istituita dapprima in Lucera e presto trasferita a Foggia, il pagamento di una tassa a tutti i pastori che recavano le proprie greggi nel Tavoliere. Per tutto lo scorcio del Medioevo e in et\u00e0 moderna, s'imposero quindi Lucera e San Severo come centri del potere istituzionale, dell'economia e della cultura in Capitanata, le citt\u00e0 pi\u00f9 popolose della provincia e suoi, alternativamente, capoluoghi storici.\nGli Aragonesi, i Veneziani e gli Spagnoli.\nA partire dal XV secolo ebbero particolare fortuna le attivit\u00e0 commerciali: la Puglia ospitava influenti comunit\u00e0 di mercanti Veneziani, Genovesi, Ragusei, ecc.Nel 1480, durante la dominazione Aragonese, Otranto fu assediata e invasa dagli Ottomani guidati da Ahmet Pasci\u00e0, che provoc\u00f2 l'eccidio di 800 persone che rifiutarono la conversione all'Islam. Fu questo l'episodio pi\u00f9 eclatante di una lunga serie di assalti turchi e corsari, che si fecero particolarmente intensi nel XVI secolo. Nello stesso periodo si diede il via alla costruzione di moltissime strutture religiose. Inizi\u00f2 cos\u00ec una fiorente attivit\u00e0 artistica fra XVI e XVIII secolo, che fece di Lecce uno dei centri pi\u00f9 significativi del barocco.\nL'11 novembre 1500, Luigi XII di Francia e Ferdinando II di Aragona firmarono il Trattato di Granada, col quale si accordarono sulla spartizione in parti uguali del Regno di Napoli, all'epoca governato da Federico I di Napoli. L'anno successivo, le truppe francesi e quelle spagnole penetrarono in territorio napoletano rispettivamente da nord e da sud. Federico I fu presto costretto alla resa e il suo regno fu diviso tra Francia ed Aragona.\nNacquero presto i primi disaccordi tra le forze occupanti sulla interpretazione del trattato, che lasciava indefinita l'effettiva attribuzione della terra di mezzo fra i possedimenti dei due regni. Nell'estate del 1502, si aprirono le ostilit\u00e0 fra i due eserciti, comandati rispettivamente da Louis d'Armagnac e da Consalvo di Cordova. Gli spagnoli, in inferiorit\u00e0 numerica rispetto ai francesi, acquisirono il supporto dei Colonna (precedentemente al servizio di Federico I). La tensione progressiva si suggell\u00f2 in alcune battaglie che videro tra gli altri protagonista il condottiero italiano Ettore Fieramosca. Alle volte, anzich\u00e9 a scontri in campo aperto, si ricorreva a sfide in ambito cavalleresco: una delle pi\u00f9 famose fu la Disfida di Barletta, svoltasi il 13 febbraio 1503 fuori dalle mura di Trani, che all'epoca dei fatti era sotto giurisdizione veneziana e quindi campo neutro, nella quale si affrontarono tredici cavalieri italiani (sotto l'egida spagnola) e altrettanti cavalieri francesi, ottenendo la vittoria degli italiani.\nNel 1529 in seguito alla Guerra della Lega di Cognac con l'Assedio di Monopoli, la Repubblica di Venezia prende possesso di Monopoli (25 anni), Trani (19 anni), Brindisi (13 anni), Otranto (13 anni), Mola (14anni) e Gallipoli (1 anno). In questo periodo fioriscono i commerci e alle citt\u00e0 pugliesi vengono garantiti diversi privilegi. La Puglia rientra nello Stato da Mar nell'organizzazione dei reggimenti veneziani.\nDon Pedro Alvarez de Toledo, durante il lungo governo vicereale (1532-1553), confer\u00ec carattere di priorit\u00e0 alle riforme dell\u2019amministrazione della giustizia nel Regno di Napoli, al fine di ricondurre la normalit\u00e0 nel paese, travagliato da innumerevoli episodi di criminalit\u00e0 e di malcostume nell\u2019ambito dei rapporti sociali e amministrativi. Il ristabilimento della giustizia fu esteso anche alle Province: si specificarono nella \"Cronologia prefissa al primo tomo delle Prammatiche\" i provvedimenti riservati alla competenza dei Tribunali Provinciali. Si trattava per\u00f2 di un\u2019amministrazione ugualmente centralizzata con un\u2019Udienza che era insieme intendenza amministrativa e corte di giustizia di appello sovrapposta alle giurisdizioni feudali e locali, e tante precettorie dipendenti dalla Regia Camera della Sommaria.\nLa provincia di Capitanata (cui competeva ormai anche l'amministrazione del contado di Molise) fino al XVI secolo ha avuto sede alternativamente a Lucera e a San Severo. La prima fino al XV secolo, la seconda fino al 1579, e di nuovo la prima dal 1579 al 1806. Lucera quindi dalla seconda met\u00e0 del XVI secolo mantenne ininterrottamente il ruolo di capoluogo fino al 1806, allorquando, in seguito alla riforma amministrativa del Regno, esso fu definitivamente assegnato alla citt\u00e0 di Foggia; contestualmente il Molise fu definitivamente staccato dalla Capitanata per costituire una provincia a s\u00e9 stante.\nNel luglio del 1586 si decise di stabilire la \"Sacra Regia Udienza\" della Terra di Bari nella citt\u00e0 di Trani, che quindi divenne il nuovo capoluogo della provincia, ruolo che mantenne fino al 1806, quando la suddivisione amministrativa delle Province del Regno fu riformata a seguito delle modifiche apportate dalla legge 132 varata l'8 agosto 1806 da Giuseppe Bonaparte \"\"Sulla divisione ed amministrazione delle province del Regno\".\"\nOtranto, gi\u00e0 capoluogo della Terra d'Otranto, non ebbe pi\u00f9 il ruolo politico e amministrativo che aveva nel periodo bizantino, pur conservando il prestigio arcivescovile. Gi\u00e0 verso la fine del XII secolo assunsero notevole rilievo le varie signorie feudali in cui fu organizzato il territorio, finch\u00e9 nel XV e XVI secolo, Lecce si afferm\u00f2 quale capoluogo amministrativo e giudiziario non solo della Terra d'Otranto, ma per alcuni periodi anche per l'intera Puglia.\nAgli inizi del XVII secolo la situazione economica di Taranto si aggrav\u00f2 inesorabilmente: la citt\u00e0 ionica non costitu\u00ec pi\u00f9 una base militare importante e le stagnanti attivit\u00e0 della pesca e della mitilicoltura, nonch\u00e9 l'attivit\u00e0 agricola nelle mani della nobilt\u00e0 e del clero, determinarono una grave crisi economica che culmin\u00f2 nell'insurrezione popolare del 1647. Nel frattempo la Capitanata era stata devastata dal disastroso sisma del 1627 e dal successivo terremoto del Gargano del 1646, con migliaia di vittime oltre agli immensi danni materiali. La tremenda epidemia di peste del 1656 funest\u00f2 poi l'intero Regno di Napoli.\nDalla seconda met\u00e0 del secolo, la Spagna cominci\u00f2 ad interessarsi maggiormente alle sue colonie dell'America centro-meridionale dalle quali ricavava oro e argento, tralasciando invece i territori amministrati dalla monarchia ispanica nel Mediterraneo e nel resto d'Europa. In concomitanza con i moti di Napoli, il Re Filippo IV pretese l'arruolamento dei giovani di circa 18 anni. Scoppi\u00f2 allora anche a Taranto una rivolta popolare guidata da Giandonato Altamura, sedata grazie all'intervento del Duca Francesco II Caracciolo di Martina Franca.\nNel 1734 la Puglia, con la famosa battaglia di Bitonto, pass\u00f2, insieme al resto del Regno di Napoli, dagli Asburgo ai Borboni. Con la dominazione borbonica durante il XVIII secolo, si ebbe un periodo di crescita economica attraverso la costruzione di nuove strade e lo sviluppo dei porti. Ma il rilancio dell'economia avvenne principalmente durante il periodo napoleonico (1806-1815) grazie a importanti provvedimenti come l'abolizione del feudalesimo, la ristrutturazione dei latifondi e una pi\u00f9 adeguata distribuzione delle terre pubbliche.\nNel XVIII secolo, la Puglia partecip\u00f2 attivamente alla rivoluzione napoletana. Dopo l'occupazione militare del cardinale Ruffo, le riforme del decennio francese migliorarono le condizioni di vita in Puglia. Con la Restaurazione e il ritorno dei Borboni, anche la Puglia fu interessata dal diffondersi delle idee risorgimentali che si tradussero nella costituzione di diverse societ\u00e0 segrete come la Carboneria. Quando nel 1860 il re Francesco II delle Due Sicilie cadde sotto l'impeto garibaldino, la Puglia fu annessa al Regno d'Italia. Circa 100 uomini di Andria, guidati da Federico Priorelli e da Niccol\u00f2 Montenegro, parteciparono alla Spedizione dei Mille di Giuseppe Garibaldi eletto in seguito Deputato del Regno d'Italia presso il collegio elettorale di Andria.\nIl Novecento.\nCon il Governo di Giovanni Giolitti fu realizzato il mastodontico Acquedotto Pugliese, il pi\u00f9 grande acquedotto d'Europa, che permise all'intera Puglia di rimediare allo storico problema della penuria di acqua. I lavori iniziarono nel 1906, dopo che alcuni deputati pugliesi ebbero ottenuto la creazione di una commissione di studio, cui seguirono il finanziamento e l'affidamento dei lavori in concessione, mediante una gara internazionale. La realizzazione dell'opera fu possibile grazie all'utilizzo di ingenti mezzi finanziari (125 milioni di lire dell'epoca) e di materiali, nonostante non mancasse chi pronosticasse l'irrealizzabilit\u00e0 della stessa. Venne inaugurata nel 1914, ma fu effettivamente completato solo nel 1939.\nNel 1913, il 1\u00ba maggio, ad Andria viene indetta dalle classi operaie la Festa del lavoro. Da segnalare che il produttore cinematografico Cataldo Balducci presenta il documentario \u201cGrandiosa manifestazione per il primo maggio 1913 ad Andria\" (indetta dalle classi operaie) che riprende la festa in 7 quadri, e si pu\u00f2 - cos\u00ec - vedere il corteo che percorre via Cavour, via Ettore Fieramosca, piazza Vittorio Emanuele, raggiunge via Garibaldi, la piazza ed il palazzo Municipale, Porta Sant'Andrea. Nel filmato appaiono il monumento a Federico II e il panorama della Citt\u00e0 visto dal campanile di Via Carmine.\nDurante la Grande Guerra Brindisi contribu\u00ec in modo significativo all'evolversi degli eventi bellici, grazie all'ampiezza e alla sicurezza del suo porto. Le industrie meccaniche presenti sul territorio insieme all'Arsenale Militare Marittimo di Taranto lavorarono a ritmi frenetici.\nCon l'avvento del fascismo, furono istituite le due nuove province, la provincia di Taranto con decreto del 2 settembre 1923 n.1911, e quella di Brindisi nel 1927. Sempre durante il ventennio, nonostante il rovinoso epilogo del regime, in Puglia furono realizzati insediamenti rurali per migliorare la resa della terra, furono costruite scuole, formati gli insegnanti, realizzati alcuni palazzi istituzionali ed altre importanti infrastrutture. Risale a questo periodo la costruzione del porto di Bari, la realizzazione della Fiera del Levante e furono intensificati e sostenuti traffici commerciali.\nNel corso della seconda guerra mondiale, il porto di Taranto fu teatro della tristemente nota \"notte di Taranto\". Dopo la destituzione di Mussolini e l'armistizio, la famiglia reale e il governo Badoglio si trasferirono a Brindisi, che quindi divenne capitale del Regno d'Italia a partire dal 10 settembre 1943 fino all'11 febbraio 1944 (data in cui la capitale provvisoria fu trasferita a Salerno). Bisogna ricordare i bombardamenti tra maggio ed agosto del 1943 su Foggia, che causarono pi\u00f9 di 20.000 vittime, circa un terzo della popolazione dell'epoca. Dopo l'occupazione anglo-americana, il 1\u00ba ottobre, Foggia divenne il caposaldo dell'offensiva alleata nell'Adriatico e nei Balcani. La citt\u00e0 \u00e8 stata poi ricostruita sulle rovine del centro antico e della struttura urbana ottocentesca, secondo i dettami di uno stile post fascista. In seguito alle bonifiche nel Tavoliere la citt\u00e0 ha visto accrescere la sua importanza economica e il suo sviluppo urbanistico e demografico. La citt\u00e0 ha avuto le medaglie d'oro al valor civile, il 22 novembre 1959, ed al valor militare, il 2 maggio 2006, per i bombardamenti del 1943.\nLe drammatiche condizioni economiche del secondo dopoguerra provocarono sia una ripresa delle lotte del movimento contadino, sia una massiccia emigrazione verso le citt\u00e0 industriali del Nord Italia. Nel marzo del 1946, il rifiuto di una ditta locale di Andria di assumere quattro reduci, scoppi\u00f2 in una rivolta contadina, che vide il sequestro di alcuni proprietari terrieri e l'erezione di barricate. Ci furono scontri cruenti con le forze dell'ordine e sembr\u00f2 che fosse stato trovato un accordo: ma al momento del discorso che doveva tenere il celebre sindacalista Giuseppe Di Vittorio fu sparato un colpo d'arma da fuoco, facendo rinascere i disordini: fu assaltato il palazzo della famiglia Porro, grandi proprietari terrieri della citt\u00e0 e vennero linciate due anziane sorelle (Carolina e Luisa Porro). In seguito a tali fatti fu inviato l'esercito che riusc\u00ec a sedare la rivolta con una dura repressione.\nNei primi anni sessanta la regione si dot\u00f2 di importanti impianti industriali. A Brindisi fu realizzata una grande industria petrolchimica che andava ad aggiungersi alle imprese meccaniche e aeronavali, garantendo opportunit\u00e0 di lavoro a tecnici e operai provenienti dal territorio e dalle province e regioni limitrofe. A Taranto nel 1965 venne inaugurato il \"IV Centro Siderurgico Italsider\", uno dei maggiori complessi industriali per la lavorazione dell'acciaio in Europa. Notevole fu anche la crescita economica del Salento, soprattutto grazie alla crescita esponenziale del numero di piccole e medie imprese. Ad oggi, la Puglia \u00e8 considerata la regione pi\u00f9 ricca ed evoluta del mezzogiorno d'Italia, tanto da meritarsi l'appellativo di \"California del Sud\".\nIl 31 ottobre 2002 e il 1\u00ba novembre 2002 due scosse sismiche dell'ottavo grado della scala Mercalli scuotono i monti della Daunia, nel nord della regione, e i vicini monti Frentani in Molise con ingenti danni e 28 vittime. I comuni pugliesi pi\u00f9 colpiti sono stati Carlantino e Casalnuovo Monterotaro.\nAttualmente la Puglia mantiene un ruolo molto importante nell'agricoltura italiana, con il grande Tavoliere delle Puglie. L'economia sembra puntare molto anche sulle peculiarit\u00e0 del territorio in funzione del turismo."}
{"id": "1455578", "revid": "1543377", "url": "https://it.wikipedia.org/wiki?curid=1455578", "title": "Movimento della Forza di Serbia", "text": "Il Movimento delle Forze di Serbia (in lingua serba \"\u041f\u043e\u043a\u0440\u0435\u0442 \u0421\u043d\u0430\u0433\u0430 \u0421\u0440\u0431\u0438\u0458\u0435\" o \"Pokret Snaga Srbije\"- PSS) \u00e8 un partito politico attivo in Serbia fondato nel 2004 e il cui presidente \u00e8 Bogoljub Kari\u0107.\nAlle elezioni parlamentari del 2012 PSS si \u00e8 presentato in coalizione col Partito Progressista Serbo di Tomislav Nikoli\u0107 e con Nuova Serbia ottenendo 2 seggi ed entrando per la prima volta in Parlamento."}
{"id": "1455579", "revid": "73169", "url": "https://it.wikipedia.org/wiki?curid=1455579", "title": "Ospitone", "text": "Biografia.\nDi lui si hanno poche informazioni storiche e la sua figura \u00e8 di difficile localizzazione geografica. \nGli unici dati certi si ricavano dall'epistolario di papa Gregorio Magno: all'epoca Ospitone era in guerra contro il comandante bizantino Zabarda, di stanza a \"Forum Traiani\", il quale era impegnato a concludere la pace con la popolazione barbaricina stipulando un patto che prevedeva anche la conversione del popolo al cristianesimo, cosa cara al pontefice vescovo di Roma.\nIl nome appare in un'epistola datata maggio 594, in cui Gregorio Magno si rivolge al \"Dux Hospiton\", unico seguace di Cristo in quel popolo di pagani, affinch\u00e9 accolga benevolmente il vescovo Felice e l'abate Ciriaco a lui inviati per convertire i Barbaricini che, ancora come \"insensati animali\", \"adoravano pietre e legni\". Non si hanno tuttavia notizie di un'eventuale risposta di Ospitone.\nDalla missiva pontificia si comprende che, al di l\u00e0 del limes che separava la \"Rom\u00e8a\" (la parte settentrionale della Sardegna, corrispondente all'attuale Logudoro) e la \"Barb\u00e0ria\" (l'odierna Barbagia), le popolazioni avevano un proprio monarca (che aveva il titolo di \"duca\" - \"dux\"-) e che pertanto erano statualmente conformate in ducati autonomi, se non anche in regni sovrani. Dalla lettera si evince anche che, nonostante il Cristianesimo fosse ormai affermato in quasi tutto il mondo conosciuto, le popolazioni montane tornavano a praticare una religiosit\u00e0 pi\u00f9 antica, manifestata da divinit\u00e0 in pietra e legno (verosimilmente si tratterebbe di \"b\u00e9tili\" e \"menhir\"), tipici dell'antica religione nuragica."}
{"id": "1455580", "revid": "110157", "url": "https://it.wikipedia.org/wiki?curid=1455580", "title": "Fu\u00dfball-Bundesliga 1973-1974", "text": "L'edizione 1973-1974 della Bundesliga si \u00e8 conclusa con la vittoria finale del , che conquista il suo quinto titolo, il terzo consecutivo.\nCapocannonieri del torneo sono stati Jupp Heynckes del Borussia M\u00f6nchengladbach e Gerd M\u00fcller del con 30 reti.\nStagione.\nIl campionato inizia con il Borussia M\u00f6nchengladbach che si porta presto al comando della classifica, per poi lasciare il comando all'Eintracht Francoforte alla tredicesima giornata. Spunta per\u00f2 fuori il , che mantiene il comando della classifica dalle prime giornate del girone di ritorno alla fine, e va a vincere il titolo per il terzo anno di seguito, con un punto in pi\u00f9 dei \"Puledri\". Retrocedono invece il neopromosso Fortuna Colonia e l'Hannover; le squadre accedono cos\u00ec al primo campionato della nuova Zweite Fu\u00dfball-Bundesliga, nata in sostituzione della Regionalliga.\nIn campo internazionale grande protagonista \u00e8 il Bayern, che, dopo aver battuto in finale l'Atl\u00e9tico Madrid diventa la prima squadra tedesca a conquistare la Coppa dei Campioni: a Bruxelles \u00e8 per\u00f2 necessaria la ripetizione della partita per avere la meglio sugli spagnoli, che vengono battuti poi 4-0. Nella Coppa delle Coppe, invece, buona prova del Borussia M\u00f6nchengladbach, che \u00e8 sconfitto dal Milan in semifinale; questo stesso traguardo viene raggiunto anche dallo Stoccarda nella Coppa UEFA, e in questo caso sono i futuri campioni del Feyenoord ad accedere alla finale.\nClassifica finale.\nLegenda:"}
{"id": "1455592", "revid": "88740", "url": "https://it.wikipedia.org/wiki?curid=1455592", "title": "Cecchi", "text": ""}
{"id": "1455593", "revid": "120675203", "url": "https://it.wikipedia.org/wiki?curid=1455593", "title": "Japan Tobacco", "text": "La , abbreviata JT, \u00e8 una delle principali compagnie del Giappone, produttrice di sigarette e quarta multinazionale del tabacco (dopo China Tobacco, Altria Group e British American Tobacco).\nStoria.\nLe origini della compagnia risalgono al 1898. Registrata nel 1949 come , fu monopolio di stato fino al 1985, quando diventa una compagnia pubblica.\n\u00c8 stata, per due terzi, di propriet\u00e0 del ministero delle finanze Giapponese fino al Giugno 2004. La quota di governo giapponese \u00e8 attualmente del 50%.\nJT International (JTI), acquisita nel 2006 dalla R. J. Reynolds Tobacco Company, \u00e8 una divisione operativa di Japan Tobacco Inc., la quale gestisce la produzione internazionale, il marketing e le vendite dei marchi del gruppo di sigarette.\nCommercializza i marchi Camel, Salem e Winston fuori dagli USA; opera anche in ambito alimentare, farmaceutico, agro-alimentare, metalmeccanico ed immobiliare; complet\u00f2 la pi\u00f9 grande acquisizione estera mai avvenuta nella storia del Giappone, attraverso l'acquisizione di Gallaher Group plc nell'aprile del 2007. Inoltre Japan Tobacco gestisce anche il museo dei Sali e Tabacchi a Tokyo.\nMercato.\nJapan Tobacco controlla il 66,4\u00a0% del mercato di sigarette in Giappone e cercher\u00e0 di acquisirne altro dal 2009, fino ad arrivare a 1,4 bilioni di yen (15 miliardi di dollari statunitensi) acquisendo la Gallaher Group, il President Hiroshi Kimura commenta che prossime acquisizioni saranno appropriate dopo l'integrazione completa della Gallaher nel 2009."}
{"id": "1455598", "revid": "1856513", "url": "https://it.wikipedia.org/wiki?curid=1455598", "title": "Jet Airways", "text": "La Jet Airways (India) Ltd. \u00e8 stata una compagnia aerea indiana con sede a Mumbai, India, operante sia nei voli nazionali che in quelli internazionali.\nPer decisione del CEO Vinay Dube, il 17 aprile 2019 la compagnia ha cessato definitivamente tutte le operazioni di volo per motivi economici.\nStoria.\nLa Jet Airways \u00e8 stato il pi\u00f9 grande operatore domestico indiano con una quota di mercato del 43%. Opera oltre 330 voli giornalieri per 50 destinazioni in tutto il paese.\nLa base principale della compagnia aerea \u00e8 stato l'aeroporto Chhatrapati Shivaji di Mumbai. Inoltre gli hub secondari della Jet Airways si trovano all'aeroporto Indira Gandhi di Delhi, all'aeroporto di Chennai, all'aeroporto Netaji Subhash Chandra Bose di Calcutta, all'aeroporto internazionale di Bangalore, e all'aeroporto Internazionale di Bruxelles.\nCrisi finanziaria dal 2018.\nA partire da novembre 2018, Jet Airways \u00e8 stata segnalata come una prospettiva finanziaria negativa a causa delle crescenti perdite. Pertanto sono state avviate misure di riduzione dei costi e colloqui con potenziali investitori o acquirenti. Nel marzo 2019 \u00e8 stato riferito che quasi un quarto degli aerei Jet Airways era stato messo a terra a causa delle tariffe di leasing non pagate. Inoltre, a seguito della pressione dei creditori, il presidente di Jet Naresh Goyal e sua moglie Anita sono usciti dal Consiglio di amministrazione dalla compagnia aerea il 25 marzo 2019.\nIl 5 aprile 2019, la Indian Oil corporation ha interrotto la fornitura di carburante alla compagnia aerea citando il mancato pagamento del carburante poich\u00e9 i fondi di emergenza non erano stati ancora accreditati. Inoltre, i dipendenti di Jet Airways hanno minacciato la compagnia di scioperare in seguito al mancato pagamento degli stipendi. Contemporaneamente, i lessor dei Boeing 777-300ER stanno preparando il recupero degli aeromobili a causa dei pagamenti di leasing non effettuati. Il 10 Aprile 2019, il Boeing 777-300ER (VT-JEW) operante il volo 9W321 da Amsterdam a Mumbai, \u00e8 stato sequestrato da un fornitore di servizi cargo per il mancato pagamento.\nIl 12 aprile 2019 la compagnia \u00e8 stata costretta ad interrompere temporaneamente tutti i voli internazionali per motivi economici, continuando per\u00f2 i voli domestici all'interno dell'India. Il 17 aprile Jet Airways si \u00e8 trovata costretta a sospendere anche i collegamenti nazionali, interrompendo tutte le operazioni di volo per la mancanza di fondi dopo che la richiesta di un prestito ponte \u00e8 stata rifiutata dalle banche indiane.\nStruttura aziendale.\nSede.\nGli uffici della compagnia si trovano nello Siroya Center nel quartiere Andheri di Mumbai.\nFinanze.\nNella seguente tabella sono riporate le tendenze principali di Jet Airways e delle sue sussidiarie:\nAccordi commerciali.\nAd aprile 2019 Jet Airways ha accordi di codeshare con le seguenti compagnie:\nFlotta.\nAl 17 aprile 2019 la flotta Jet Airways risultava composta dai seguenti aerei:\nSviluppo flotta.\nJet Airways l'11 dicembre 1996 ordin\u00f2 4 Boeing 737-400 e 30 Boeing 737-800 mentre la prima consegna fu il 12 novembre del 1997. Il 14 giugno del 1999 furono ordinati 6 Boeing 737-700 e 2 Boeing 737-900 con la prima consegna avvenuta nel maggio del 2001. Il 5 gennaio 1992 furono introdotti in flotta 5 ATR 72-600 per le rotte regionali. Le rotte di lungo raggio invece erano servite usando una flotta di Airbus A330-200, Airbus A330-300 e Boeing 777-300ER. La compagnia ordin\u00f2 10 Boeing 777-300ER il 29 settembre 2005 con le consegne terminate nel 2007. Jet Airways ha ordinato 10 Boeing 787-9 il 28 dicembre 2006 per le rotte lungo raggio. Il 23 aprile 2013 venner\u00f2 piazzati 75 Boeing 737 MAX per modernizzare una parte della flotta dei 737. Ad aprile e luglio 2018 la compagnia aerea ha stipulato un accordo per l'acquisizione di ulteriori 75 velivoli Boeing 737 MAX, portando il proprio ordine a 225 Boeing 737 MAX.\nA causa dei problemi finanziari il 4 aprile la flotta \u00e8 stata ridotta a soli 26 aeromobili, per poi ridursi a 14, in quanto non erano stati effettuati i pagamenti ai lessor."}
{"id": "1455599", "revid": "33689", "url": "https://it.wikipedia.org/wiki?curid=1455599", "title": "Lucre Island", "text": ""}
{"id": "1455600", "revid": "729019", "url": "https://it.wikipedia.org/wiki?curid=1455600", "title": "Hong Kong (isola)", "text": "L'isola di Hong Kong () \u00e8 un'isola situata nella parte meridionale di Hong Kong. Ha una popolazione di 1.268.112 abitanti e, secondo la stima del 2006, una densit\u00e0 di 15.915 ab./km\u00b2. L'isola fu conquistata nei primi anni quaranta dell'Ottocento dal Regno Unito, e vi fu fondata la citt\u00e0 di Vittoria. L'area centrale dell'isola \u00e8 il fulcro storico, economico e politico di Hong Kong. La costa nord dell'isola forma la costa sud del Victoria Harbour, che con le sue profonde acque favorisce il passaggio delle grosse navi commerciali dando prosperit\u00e0 al luogo.\nL'isola \u00e8 la sede di molte delle pi\u00f9 famose attrazioni di Hong Kong, come ad esempio Victoria Peak, Ocean Park, molti siti storici e grandi centri commerciali. Le regioni montuose dell'isola sono anche famose per l'escursionismo. La parte nord dell'isola, assieme con Kowloon, forma il cuore urbano di Hong Kong. Le loro aree, sommate, sono circa di 88,3\u00a0km\u00b2 e la loro popolazione totale di circa 3.156.500 persone, che corrisponde ad una densit\u00e0 di popolazione di 35.700 ab./km\u00b2. L'isola spesso \u00e8 anche chiamata \"the Island side\" (ossia \"il lato dell'isola\", in riferimento al lato rivolto sul Victoria Harbour).\nAmministrazione.\nLa regione \u00e8 divisa in distretti:\n\"Nota:\" l'isola di Hong Kong non fa parte dell'Islands District.\nStoria.\nL'isola di Hong Kong fu occupata per la prima volta il 20 gennaio 1841 dal capitano Charles Elliot della Flotta Reale Britannica. Essa fu conosciuta come la \u201croccia nuda\u201d. La Flotta Britannica lasci\u00f2 li un punto di possedimento. Il trattato di Nanchino la cedette ufficialmente alla Gran Bretagna nel 1842.\nLa seconda guerra mondiale fu un periodo oscuro per Hong Kong. inglesi, canadesi, indiani e la forza di difesa volontaria di Hong Kong, comandati da Sakai Takaschi resistettero all'invasione giapponese cominciata l'8 dicembre 1941, otto ore dopo l'attacco lanciato a Pearl Harbor. I giapponesi riuscirono ad ottenere il controllo dell'isola durante il primo giorno dell'attacco, neutralizzando le forze di difesa. Gli inglesi e gli indiani si ritirarono dalla linea di Gin Dinker e successivamente da Kowloon per i pesanti bombardamenti e l'artiglieria. Feroci combattimenti continuarono a Hong Kong tra i canadesi e i giapponesi\nI Canadian Winnipeg Grenadiers combatterono presso i Wong Nai Chong Gap e garantirono con successo il passaggio tra il centro e le parti pi\u00f9 appartate del sud. La loro vittoria tuttavia non dur\u00f2 a lungo. Hong Kong cadde il 25 dicembre 1941 e questa data viene per ci\u00f2 ricordata dagli abitanti come un Natale tetro. Il governatore di Hong Kong, Mark Young, si arrese personalmente presso la sede temporanea giapponese, il terzo piano del Peninsula Hotel. Isogai Rensuke divenne il primo giapponese governatore di Hong Kong. Cominci\u00f2 un'incredibile inflazione e il cibo sub\u00ec razionamenti; i giapponesi dichiararono il dollaro di Hong Kong illegale.\nNei primi giorni dopo la conquista di Hong Kong pi\u00f9 di 10.000 donne furono violentate e molti sospetti dissidenti furono arrestati e giustiziati. I giapponesi tolsero il cibo ai civili per darlo ai soldati. Molte persone dovettero migrare a causa della carestia e per le malattie che si stavano diffondendo su tutto il territorio. Quando i giapponesi si arresero agli americani, il 14 agosto 1945, la popolazione di Hong Kong contava 600.000 persone, contro gli 1,6 milioni degli anni pre-bellici.\nGeografia.\nL'isola di Hong Kong \u00e8 la seconda isola per estensione del territorio, dopo Lantau Island. La sua area \u00e8 di 80,4\u00a0km\u00b2, compresi i 6,98\u00a0km\u00b2 di terre bonificate dal 1887 e in minor scale dal 1851. Costituisce approssimativamente il 7% del territorio totale. \u00c8 separata dalla terraferma (Kowloon Peninsula e New Territories) dalla Victoria Harbour.\nDemografia.\nSecondo una stima del 2000 la popolazione \u00e8 di 1.367.000 persone, circa il 19% di quella di Hong Kong. La sua densit\u00e0 \u00e8 pi\u00f9 alta di quella di Hong Kong: circa 18.000 abitanti per km\u00b2. La maggior parte della popolazione \u00e8 concentrata nella parte pi\u00f9 settentrionale; l'area urbana di North Point, nel punto pi\u00f9 a nord dell'isola, dal 1962 \u00e8 stata indicata come il luogo pi\u00f9 densamente popolato della terra. La somma degli abitanti dei distretti Centrale, Orientale, Occidentale e Wan Chai \u00e8 di 1.085.500, con una densit\u00e0 di 26.000 persone per km\u00b2. L'area di questa parte dell'isola \u00e8 di circa 41,3\u00a0km\u00b2. Assieme con Kowloon questa area urbana contiene il 47% della popolazione.\nTrasporti.\nLa Island Line della ferrovia sotterranea MTR corre esclusivamente sull'isola di Hong Kong, da est a ovest, lungo la costa nord: la parte occidentale dell'isola non \u00e8 ancora raggiunta dalla ferrovia. Il governo e MTR hanno per\u00f2 pianificato di estendere la linea dell'isola fino a Kennedy Town, l'estremo ovest dell'isola. I lavori per la nuova tratta dovrebbero cominciare nel 2008 e l'inaugurazione della linea \u00e8 prevista per il 2012.\nHong Kong Tramways e Peak Tram sono sistemi di trasporto su rotaie che percorrono l'isola da Kennedy Town a Tung Chung Line, con una linea secondaria da Causeway Bay a Happy Valley.\nL'isola di Hong Kong \u00e8 collegata alla penisola di Kowloon principalmente da due tunnel automobilistici (il Cross-Harbour Tunnel e Western Harbour Tunnel), due tunnel della ferrovia MTR (Tsuen Wan Line e Tung Chung Line) e un tunnel ove passa sia la strada che la linea MTR (Eastern Harbour Tunnel, che contiene il Tseung Kwan O Line e la strada in gallerie separate parallele). Un quarto collegamento ferroviario (Shatin to Central Link da Causeway Bay a Hung Hom) e un altro attraversamento sono in via di studio per risolvere il problema del traffico nelle ore di punta. Non ci sono ponti tra l'isola e la terra-ferma. Un ponte collega Lei Chau e Wong Chuk Hang di Aberdeen sull'isola di Hong Kong. Questo fu aperto nel 1993 con due corsie, ma nel 1994 fu gi\u00e0 ampliato a quattro."}
{"id": "1455604", "revid": "287204", "url": "https://it.wikipedia.org/wiki?curid=1455604", "title": "Gregory Brian Waldis", "text": "Biografia.\nNato negli Stati Uniti da genitori svizzeri, tra il 1994 e il 1996 frequenta l'Officina Teatrale della Scuola di Spettacolo Mainz e tra il 2001 e il 2005 la Scuola Cinematografica Internazionale di Colonia.\nDopo aver lavorato in teatro, cinema e televisione, diventa molto noto, oltre che in Germania, in Italia e in numerosi altri paesi del mondo dove viene trasmessa la soap opera \"Sturm der Liebe\". In questa soap opera, trasmessa in Italia con il titolo di \"Tempesta d'amore\", dal 5 giugno 2006 su Canale 5 e dal luglio del 2007 su Rete 4, \u00e8 stato protagonista, tra il 2005 e il 2007, con il ruolo di \"Alexander Saalfeld\", insieme a Henriette Richter-R\u00f6hl.\nDoppiatori italiani.\nNelle versioni in italiano dei suoi film, Gregory B. Waldis \u00e8 stato doppiato da:"}
{"id": "1455608", "revid": "729019", "url": "https://it.wikipedia.org/wiki?curid=1455608", "title": "Delta Holding", "text": "Delta Holding (\u0414\u0435\u043b\u0442\u0430 \u0445\u043e\u043b\u0434\u0438\u043d\u0433 in serbo) \u00e8 la quarta compagnia di servizi in Serbia e ha sede nella capitale Belgrado. Questa compagnia offre servizi vari, tra i quali import/export, banche, eccetera. Il presidente dell'agenzia Delta Holdong \u00e8 Miroslav Mi\u0161kovi\u0107e e il vicepresidente \u00e8 invece Milka Forcan. Delta Holdong ha investito poco tempo fa circa 200 milioni di euro per progetti futuri in Serbia, Montenegro e Macedonia."}
{"id": "1455610", "revid": "1543377", "url": "https://it.wikipedia.org/wiki?curid=1455610", "title": "Guido Harari", "text": "Biografia.\n\u00c8 nato nella capitale egiziana nel 1952.\nNei primi anni settanta ha avviato la duplice professione di fotografo e di giornalista musicale, contribuendo a porre le basi di un lavoro specialistico sino ad allora senza precedenti in Italia e collaborando con riviste come \"Ciao 2001\", \"Giovani\", \"Gong\" e \"Rockstar\".\nDagli anni novanta il suo raggio d'azione contempla anche l'immagine pubblicitaria, il ritratto istituzionale, il reportage a sfondo sociale e la grafica dei volumi da lui curati. Dal 1994 \u00e8 membro dell'Agenzia Contrasto.\nCollabora da sempre con i maggiori artisti musicali italiani e internazionali per i quali ha firmato un'infinit\u00e0 di copertine di dischi: tra i tanti, Mia Martini, Claudio Baglioni, Andrea Bocelli, Angelo Branduardi, Kate Bush, Vinicio Capossela, Paolo Conte, David Crosby, Pino Daniele, Bob Dylan, B.B. King, Ute Lemper, Ligabue, Antonella Ruggiero, Paul McCartney, Gianna Nannini, Michael Nyman, Luciano Pavarotti, PFM, Lou Reed, Vasco Rossi, Simple Minds, Frank Zappa e ultima collaborazione con i Sonohra.\nDi lui ha detto Lou Reed: \"Sono sempre felice di farmi fotografare da Guido. So che le sue saranno immagini musicali, piene di poesia e di sentimento. Le cose che Guido cattura nei suoi ritratti vengono generalmente ignorate dagli altri fotografi. Considero Guido un amico, non un semplice fotografo\".\nDi Fabrizio De Andr\u00e9 Harari \u00e8 stato uno dei fotografi personali, con una collaborazione ventennale che include la copertina del disco \"In concerto\", tratto dalla leggendaria tourn\u00e9e dell'artista genovese con la PFM nel 1979. Sul cantautore genovese Harari ha realizzato tre fortunati volumi: \"E poi, il futuro\" (Mondadori 2001, con nota introduttiva di Fernanda Pivano), \"Una goccia di splendore\" (Rizzoli 2007, con nota introduttiva di Beppe Grillo) e \"Evaporati in una nuvola rock\" insieme a Franz Di Cioccio sulla tourn\u00e9e con PFM (Chiarelettere, 2008). \u00c8 inoltre uno dei curatori della grande mostra dedicata a De Andr\u00e9 da Palazzo Ducale, a Genova. \nHa realizzato mostre (\"Strange Angels\", 2002/05, \"Wall Of Sound\" 2007/08, \"Sguardi randagi. Fabrizio De Andr\u00e9 fotografato da Guido Harari\" 2009/10) e pubblicato numerosi libri illustrati.\nNel 2011 ha fondato ad Alba, dove risiede, la Wall Of Sound Gallery, la prima galleria fotografica in Italia interamente dedicata alla musica."}
{"id": "1455615", "revid": "305248", "url": "https://it.wikipedia.org/wiki?curid=1455615", "title": "Vangelo di Miroslav", "text": "Il Vangelo di Miroslav () \u00e8 un manoscritto miniato di 362 pagine scritto in pergamena con decorazioni molto ricche, contenente un Evangeliario. Esso \u00e8 uno degli esempi pi\u00f9 antichi dell'antico slavo ecclesiastico e rappresenta il documento pi\u00f9 significativo e prezioso del patrimonio culturale serbo.\n\u00c8 conservato al Museo Nazionale di Serbia di Belgrado."}
{"id": "1455616", "revid": "104458", "url": "https://it.wikipedia.org/wiki?curid=1455616", "title": "Orms\u00f6", "text": ""}
{"id": "1455622", "revid": "635893", "url": "https://it.wikipedia.org/wiki?curid=1455622", "title": "Museo di storia militare di Belgrado", "text": "Il Museo della Storia Militare \u00e8 situato a Belgrado, in Serbia, ed \u00e8 ospitato all'interno della fortezza. Fondato nel 1878, il museo della storia militare ospita pi\u00f9 di 3.000 pezzi. Tra questi troviamo elmi e spade romane, oggetti a scopo militare utilizzati nell'antica Grecia, armi serbe, accette, scudi, elmi, spade, indumenti e altri oggetti utilizzati nell'antichit\u00e0 a scopo militare."}
{"id": "1455623", "revid": "198277", "url": "https://it.wikipedia.org/wiki?curid=1455623", "title": "Luigi Forlano", "text": "Biografia.\nScomparso durante la prima guerra mondiale, in cui combatt\u00e9 come capitano dei bersaglieri. Nei giorni 14 e 15 settembre 1916 il XLVII battaglione bersaglieri del quale Forlano faceva parte partecipava all'attacco delle posizioni nemiche fra Nova Vas e quota 208 sud; raggiunto e superato l'obiettivo, il XLVII battaglione sub\u00ec il contrattacco austriaco e rischiando l'aggiramento, fu costretto a ripiegare sulla linea di partenza ed il 15 stesso inviato a Vermegliano per riordinarsi. Nell'azione il capitano Luigi Forlano risult\u00f2 tra i dispersi il giorno 14 settembre 1916\nLuigi Forlano aveva un figlio, Bruno, il quale segu\u00ec le orme paterne giocando nel , e che come il padre mor\u00ec in guerra, in questo caso durante la campagna di Russia nel secondo conflitto mondiale.\nCarriera.\nInizi\u00f2 a giocare nella , con cui vinse il titolo italiano del 1905 \u2014 il primo nella storia del club bianconero \u2014 segnando 3 reti in 4 presenze nel corso di quel torneo. Con la compagine torinese disput\u00f2 sei campionati segnando complessivamente 4 reti in 17 incontri.\nDopo un biennio nelle file dei concittadini della , senza scendere in campo, nel 1908 pass\u00f2 al . Esord\u00ec coi rossoneri il 17 gennaio 1909 nella trasferta di campionato persa 1-3 sul campo della ; sar\u00e0 questa la sua unica partita con i meneghini.\nNella parte conclusiva della sua carriera gioc\u00f2 anche con lo Stresa; lo stadio di Stresa \u00e8 a lui intitolato."}
{"id": "1455624", "revid": "123316928", "url": "https://it.wikipedia.org/wiki?curid=1455624", "title": "Museo dell'aeronautica (Belgrado)", "text": "Il Museo dell'aeronautica (in lingua serba \u041c\u0443\u0437\u0435\u0458 \u0432\u0430\u0437\u0434\u0443\u0445\u043e\u043f\u043b\u043e\u0432\u0441\u0442\u0432\u0430) \u00e8 situato a Belgrado, Serbia. Fondato nel 1957 e localizzato nell'Aeroporto di Belgrado-Nikola Tesla, il museo \u00e8 aperto solo dal 21 maggio 1989.\nLa collezione principale \u00e8 ospitata in una struttura di vetro a base geodica, opera dell'architetto bosniaco Ivan \u0160traus, mentre altri piccoli aerei o elicotteri sono esposti in altri edifici o all'esterno."}
{"id": "1455630", "revid": "123340962", "url": "https://it.wikipedia.org/wiki?curid=1455630", "title": "Museo etnografico di Belgrado", "text": "Il Museo etnografico di Belgrado \u00e8 situato a Belgrado, Serbia. Costruito nel febbraio 1901, il museo era gi\u00e0 stato progettato in passato ma mai costruito. I primi oggetti etnografici furono importati in Serbia all'inizio del XIX secolo e nel 1844 alcuni di essi furono inclusi nella collezione del Museo Nazionale di Serbia.\nIl museo custodisce pi\u00f9 di 160000 oggetti, rappresentativi degli usi e della cultura rurale e urbana della popolazione balcanica, tra il XIX e XX secolo.\nSono esposti costumi tradizionali, opere dell'artigianato, come merletti, ricami, gioielli, ceramiche, bicchieri. Una sezione \u00e8 dedicata all'architettura e alle tecniche costruttive, con il passaggio dallo stile orientale ai modelli occidentali, e agli oggetti di uso quotidiano, nella abitazione contadina e in quella di citt\u00e0. Anche i giocattoli di fabbricazione artigianale e industriale, e i mezzi per il trasporto e gli ornamenti usati per gli animali da tiro testimoniano lo sviluppo tecnologico e i diversi livelli economici e sociali delle popolazioni.\nLa collezione di armi propone reperti che vanno dal neolitico, al periodo celtico, al medioevo, fino al XX secolo; sono esposti anche particolari strumenti musicali del XIX secolo."}
{"id": "1455632", "revid": "1543377", "url": "https://it.wikipedia.org/wiki?curid=1455632", "title": "Nettuno (Italia)", "text": "Nettuno \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nSi trova al confine tra l'Agro Romano e l'Agro Pontino. \u00c8 una citt\u00e0 del litorale laziale ed \u00e8 bagnata dal Mar Tirreno.\nSul territorio comunale sono stati rinvenuti diversi minerali; il pi\u00f9 rilevante, per il quale \u00e8 definita localit\u00e0 tipo, \u00e8 la perrierite-(Ce).\nSotto la citt\u00e0 si trovano parecchi cunicoli e gallerie usate durante la seconda guerra mondiale dai cittadini per ripararsi dai bombardamenti.\nClima.\nDalla Stazione meteorologica di Ardea\nStoria.\nLe origini: \"Antium\" latino-volsca.\nNettuno affonda le proprie radici nell'antica \"Antium\", rappresentandone l'erede naturale. Antium venne fondata da genti di etnia latina agli inizi del primo millennio a.C., e in seguito venne occupata dai Volsci, insediatisi nella regione agli inizi del V secolo a.C.. \nFin dalle origini fiorente centro commerciale e marinaresco, Antium dominava verosimilmente, gi\u00e0 in et\u00e0 pre-romana, gran parte del territorio dell'odierna Nettuno (secondo un orientamento estendeva approssimativamente il suo territorio da \"Capo d'Anzio\", occupato dall'odierna Anzio, all'area del fiume nettunese \"Loricina\"); nella parte pi\u00f9 alta della riviera nettunese, oggi Villa Borghese, vi sarebbe stata l'acropoli. Adiacente al borgo medievale o in corrispondenza della foce del fiume Loricina doveva sorgere un porto, pertinente ad un \"oppidum\" chiamato \"Caenon\", che fin dal periodo latino fungeva da arsenale navale, da foro per il mercato e da deposito per i viveri; fondamentale punto strategico, da esso partivano le scorrerie piratesche per il Mediterraneo.\nAntium, che nel periodo volsco osteggi\u00f2 lungamente Roma, per lungo tempo fu la capitale dei Volsci anziati (stanziati sulla costa tirrenica, e distinti dai Volsci ecetrani, dell'entroterra); fu dunque alla guida di altre citt\u00e0 divenute volsche e intraprese una lunga belligeranza che vide numerosi episodi, tra cui il pi\u00f9 noto \u00e8 quello del patrizio Gneo Marcio Coriolano, il quale, in esilio presso gli Anziati, fu accolto dal nobile Attio Tullio e con lui concord\u00f2 la guerra contro Roma; entrambi furono eletti, dalle citt\u00e0 volsche, condottieri delle loro truppe, e Gneo Marcio, tra il 489 a.C. e il 488 a.C., port\u00f2 i Volsci ad arrivare al IV miglio della via Latina. Ad Antium Coriolano fu poi ucciso, mentre si apprestava a difendere il proprio operato al Foro.\nNel 484 a.C., nel territorio antistante la citt\u00e0, i Volsci inflissero in battaglia una dura sconfitta alle legioni romane, condotte da Lucio Emilio Mamercino, costringendole ad una imbarazzante fuga notturna.\nNel 469 a.C., i Romani conquistarono e devastarono la citt\u00e0 di Cenone. Nel 468 a.C., dopo aver perso la battaglia di Antium, gli Anziati si arresero ai Romani, che stabilirono un presidio armato in citt\u00e0. L'anno seguente Roma dedusse una colonia di diritto latino nel territorio di Antium, che in seguito, nel 459 a.C., in una battaglia sanguinosa assedi\u00f2 nuovamente e conquist\u00f2, dopo che i Volsci anziati coi coloni romani si erano ribellati al suo controllo; la citt\u00e0 fu depredata, i maggiori responsabili della rivolta uccisi.\nDopo lunghe ostilit\u00e0, la citt\u00e0 anziate fu definitivamente annessa allo Stato romano.\nEt\u00e0 romana.\nAntium, che era stata tra le prime colonie romane (fu dedotta come tale nel 338 a.C.), ospit\u00f2, tra i romani pi\u00f9 eminenti che vi costruirono bellissime ville in riva al mare, Cicerone e Mecenate. Furono soprattutto gli imperatori della dinastia Giulio-Claudia ad avere frequenti contatti con la citt\u00e0 marittima.\nMeno di dieci anni dopo la morte di Nerone, avvenuta il 9 giugno dell'anno 68, Antium era per\u00f2 gi\u00e0 quasi tutta in rovina.\nChe Nettuno, definita dallo storico Giuseppe Tomassetti \"il vero centro abitato erede e continuatore degli antichi Anziati\", \u00e8 la diretta erede di Antium, lo dimostra peraltro una stampa nell'opera \"Nova et accurata Italiae Hodiernae descriptio\" edita dal cartografo Jodocus Hondius nel 1627: \u00e8 riportato \"NEPTUNIUM, olim Antium\", ossia \"Nettuno, una volta Antium\". Certo, l'attuale citt\u00e0 di Anzio si sente comunque erede dell'antico insediamento, essendosi essa stessa sviluppata, da Nettuno, tra il 1827 e il 1857.\nCostruzioni.\nAlmeno in epoca romana, la parte pi\u00f9 importante della citt\u00e0 di Antium si trovava, probabilmente, sull'altura occupata oggi dalla Villa Bell'aspetto o Villa Borghese.\nEssendo destinata allo svago e al riposo dei nobili romani, Antium si estese certamente ad occidente e ad oriente fino ad Astura, su tutto il territorio ora occupato dalle due citt\u00e0 di Nettuno e di Anzio:\nTempli.\nAntium aveva molti templi dedicati alle divinit\u00e0 pagane; diversi erano situati in varie localit\u00e0 dell'attuale Nettuno:\nIl Medioevo.\nAll'inizio del VI secolo d.C. Antium, fra molte altre, fu oggetto di saccheggio e distrutta dai Goti di Vitige, che seminavano morte e distruzione per il Lazio.\nLa storiografia sembra dunque concorde nell'affermare che il \"castello di Nettuno\" continu\u00f2 la storia dell'antica Antium, sviluppandosi sul suo territorio come paese successore. Secondo l'orientamento comune, gli Anziati sopravvissuti alle incursioni \"barbariche\" (cui parteciparono anche i Saraceni, a partire dall'VIII-IX secolo d.C.), abbandonato l'antico porto neroniano e altri siti, si sarebbero spostati o concentrati, tutti o in parte, subito o moltissimo tempo dopo, in un \"oppidum\" o borgo sul sito di un probabile tempio del Dio Nettuno; di qui deriv\u00f2 l'attuale borgo medievale nettunese. Il nome di Antium riaffior\u00f2 definitivamente dall'oblio solo nel 1827, con la nascita del \"Comune di Nettuno e Porto d'Anzio\". Con effetto giuridico dal 1\u00ba gennaio del 1857, papa Pio IX istitu\u00ec il \"Comune di Anzio\", cedendogli una parte di Nettuno.\nNel Medioevo il borgo fu quindi l'unico abitato a rappresentare l'eredit\u00e0 della vecchia Antium. Emblematiche le parole dello storico Leandro Alberti (\"Descrittione di tutta Italia di F. Leandro Alberti Bolognese\", appresso Pietro de i Nicolini da Sabbio, 1551, p.\u00a0107):\n\"Per le cui rovine [di Antium], appresso il mare, fu edificato il Castello di Nettunio, anzi ristorato dalla nobile famiglia di Colonnesi [...] Ed essendo poi ristorato sulle rovine di Antio fu detto Nettunium\".\nJodocus Hondius (\"Nova et accurata Italiae hodiernae descriptio... illustrata a Judoco Hondio. Addita est Siciliae, Sardiniae, Corsicae et itinerariorum per Italiam brevis delineatio\", Apud B. et A. Elsevir, Biblioteca pubblica di Lione, 1627, p.\u00a0165) cos\u00ec scriveva:\n\"Hodie nihil eius exstare censet Volaterranus, sed in eius vestigiis NEPTUNIUM nunc aedificatum\"; ossia \"II Volterrano ritiene che oggi nulla rimane (di Antium), ma che sulle sue rovine \u00e8 stato edificato Nettuno\".\nPeraltro, Nettuno di Antium eredit\u00f2 l'intero territorio. Gli abitanti non fecero altro che cambiare il nome della contrada da Antium a Nettuno, forse in onore dell'omonimo dio. Almeno generalmente, i Nettunesi, consapevoli di far parte di quel territorio una volta chiamato Antium, usavano chiamarsi \"Anziati\".\nI feudatari di Nettuno furono inizialmente i conti Tuscolo, poi i monaci di Grottaferrata e i Frangipane. Nel IX secolo, il paese dovette subire l'invasione e la distruzione da parte dei Saraceni. Allora gli abitanti dovettero scappare verso i monti, nelle foreste, ma in seguito, dopo che le truppe di papa Benedetto VIII giunsero e decimarono i Saraceni, salvando probabilmente donne e bambini, si sarebbero gettate le basi per la formazione di un nuovo nucleo di Nettuno. Risalirebbe infatti a questo periodo l'episodio per il quale le donne nettunesi, per praticit\u00e0 o per civetteria, adottarono il vestito saraceno, corto al ginocchio (alla saracena), cosicch\u00e9 acquisirono la fama di donne dalle cosce come colonne. Successivamente il Papa scacci\u00f2 i Conti di Tuscolo, poi fortific\u00f2 un castello con torri e bastioni - che rappresenta l'attuale borgo medievale. Gli ultimi feudatari della citt\u00e0, in ordine di tempo, devono probabilmente essere considerate le famiglie Della Donna e Maura.\nNel 1427, dopo la morte di Rinaldo Orsini, vicer\u00e9 degli Abruzzi, Antonio Colonna divenne signore di Nettuno e di Astura grazie a papa Martino V.\nIn questo periodo a Nettuno vennero costruite molte ville, come Villa Borghese o Bell'Aspetto, Villa Albani (oggi nel Territorio comunale di Anzio) e Torre Astura.\nL'et\u00e0 moderna.\nLe vicende del feudo di Nettuno durante il XVI secolo riflettono da vicino quelle dello Stato Pontificio: furono a loro volta relazionate alla prossimit\u00e0 di Nettuno a Roma; e per la sua collocazione geografica la citt\u00e0 marittima era dotata di postazioni difensive poste a guardia sul mare; il feudo di Nettuno apparteneva in tale periodo alla potente famiglia dei Colonna e lo fu per quasi tutto il secolo.\nNel XVI secolo Nettuno non era altro che un piccolo centro abitato, circondato da mura e da torri, e al cui centro sorgeva la chiesa di San Giovanni. Poco pi\u00f9 avanti del castello, c'era il Forte Sangallo, fatto costruire all'inizio del secolo, tra il 1501 ed il 1503, da papa Alessandro VI Borgia e dal suo rappresentante locale il Conte Coppolo, per difendere lo Stato Pontificio dagli assalti di predoni, corsari, pirati arabi e africani. Di fronte alla fortezza c'era il convento di San Francesco. E poi si stendeva una vasta campagna di circa 70 chilometri quadrati.\nI residenti erano poche centinaia e molti in quel periodo vi migrarono dall'Abruzzo e dal napoletano, per la coltivazione del grano, la raccolta dell'uva, il taglio della legna, la produzione del carbone e la pesca. C'era una discreta economia, tale da assicurare ai suoi feudatari rendite ragguardevoli: grano, vino, orzo, legna e carbone, minerali, pelli conciate, lana, prodotti che venivano imbarcati dal porto di Astura, per andare verso Napoli o Pisa.\nNel 1501 subentrarono i Borgia, con papa Alessandro VI, dopo che quest'ultimo confisc\u00f2 i possedimenti dei Colonna a causa della loro amicizia con i francesi. I Borgia in quell'anno affidarono ad Antonio da Sangallo la costruzione della fortezza, ma i Colonna se ne riappropriarono nel 1503, anno della morte di papa Alessandro VI. Il nuovo pontefice Giulio II Della Rovere, alleato della famiglia Colonna, d'intesa con questi, ordin\u00f2 di eseguire l'esplorazione del territorio nettunese. Si scoprirono molte vestigia antiche che furono portate via, come la statua di Apollo, ora nel Museo Vaticano; il gladiatore combattente che portava scolpito il nome dello scultore Agasia; il Dositeo da Efeso, che si trova ora nel museo del Louvre a Parigi; il gladiatore moribondo, ora al museo capitolino; la statua del dio Nettuno, che si trova al museo Lateranense; Cibele (oggi nella Villa Doria Pamphilj, fuori dal Gianicolo), ed altre pregevolissime opere d'arte.\nNel 1535 nacque Marcantonio Colonna, feudatario di Nettuno, famoso per la sconfitta inflitta ai turchi nella battaglia di Lepanto nel 1571.\nSecondo la tradizione, nel 1550 approd\u00f2 alla foce del fiume Loricina, la statua di legno della Madonna col Bambino, la famosa Madonna delle Grazie di Nettuno, che veniva trasportata dall'Inghilterra a Napoli, per sottrarla alle persecuzioni di Enrico VIII contro i cattolici, in seguito allo Scisma anglicano.\nNel 1575 papa Gregorio XII, in occasione del Giubileo, notati gli sguardi dei pellegrini alle vesti di foggia saracena delle ragazze di Nettuno, ordin\u00f2 loro di indossare vesti pi\u00f9 lunghe: la Camera Apostolica pag\u00f2 di suo pugno le modifiche alle vesti delle nettunesi, e si dovette ricorrere alle minacce per farle indossare.\nNel 1584 la vedova di Marcantonio Colonna, Felicia Orsini vendette il feudo a papa Clemente VIII Aldobrandini.\nNettuno, Astura e tutte le terre contigue vennero vendute nel 1594 da Marcantonio Colonna (III) alla Camera Apostolica per quattrocentomila scudi e papa Clemente VIII inform\u00f2 i nettunesi di questo suo acquisto tramite una lettera, nella quale promise di disboscare e ridurre a cultura tutto il territorio, per farlo pi\u00f9 prospero.\nNel biennio 1625/26 lo Stato Pontificio restaur\u00f2 il borgo e ricostru\u00ec il baluardo di S. Rocco.\nNel 1656 l'epidemia della peste decim\u00f2 pi\u00f9 di mille nettunesi. Venne istituito il Monte Frumentario, per la distribuzione del grano ai pi\u00f9 poveri.\nNel 1661, il vescovo di Albano Laziale diede inizio alla tradizionale e solenne processione della Madonna delle Grazie; inizialmente la prima domenica di maggio.\nTra il 1697 e il 1700 il pontefice Innocenzo XII fece costruire il nuovo Porto di Anzio, abbandonando quello che restava del porto Neroniano. Nel 1700 il Papa acquist\u00f2 dal principe Giovanni Pamphilj tutta la valle intorno al nuovo porto, allo scopo di consentire ai nettunesi di costruirvi le loro abitazioni ed agevolarli nei loro commerci marittimi. Ma dopo l'inaugurazione del porto Innocenziano, i beneficiari, ossia i nettunesi, furono esclusi dalle attivit\u00e0 marittime.\nNel 1856, per astii interni, gli abitanti dell'area del porto, i cosiddetti portodanzesi, chiesero la scissione dalla citt\u00e0 di Nettuno; il Papa acconsent\u00ec a questa loro richiesta, dunque decret\u00f2 la cessione ad Anzio, come detto, di circa un terzo del preesistente territorio di Nettuno: il 1857 \u00e8 la data formale della nascita di Anzio.\nNel 1870 Nettuno, seguendo le sorti dello Stato della Chiesa di cui era parte, venne definitivamente inglobato nel Regno d'Italia.\nL'inizio del Novecento.\nNel 1900 arriv\u00f2 nelle strade del centro cittadino la corrente elettrica, che solo negli anni successivi si estese anche alle zone periferiche del paese.\nNel 1901 il ministro dell'Interno Giovanni Giolitti concesse al comune di Nettuno l'uso di una propria bandiera: un telo quadrato di seta celeste e verdemare, con l'asta blu, sormontata dal dio Nettuno.\nIl 6 luglio 1902 mor\u00ec nell'Ospedale Fatebenefratelli la piccola Maria Goretti, colpita a morte il giorno prima da Alessandro Serenelli, nella masseria di Conca. Fu canonizzata nel 1950 da papa Pio XII.\nNell'estate-autunno del 1903, Gabriele D'Annunzio fu ospite dei Borghese nella villa Bell'Aspetto (Villa Borghese).\nAi primi del Novecento, la citt\u00e0 andava sviluppandosi verso levante, con la ricostruzione del Santuario a San Rocco e del Municipio, sito in Via San Rocco, ora Via Matteotti. Attualmente lo stabile versa in condizioni di profondo degrado, dovute all\u2019et\u00e0.\nIl 15 luglio 1904 mor\u00ec fra Orsenigo, principale promotore dell'ospedale Fatebenefratelli, portando il suddetto nosocomio ad un periodo di crisi: il Sanatorium fin\u00ec con il cessare le attivit\u00e0; sopravvisse per\u00f2 come Casa della Salute. Padre Benedetto Menni, fondatore delle Suore Ospedaliere del Sacro Cuore, continu\u00f2 l'attivit\u00e0 di accoglienza. Nel 1921 l'ospedale fu venduto al Vaticano. Da allora si chiam\u00f2 Casa della Divina Provvidenza e della sua gestione si occup\u00f2 il Comitato Romano di Previdenza e Assistenza Sanitaria, che lo affid\u00f2 alle suore del Piccolo Cottolengo. Il 2 giugno 1943 papa Pio XII decise poi di ripristinare l'ospedale, ma ci\u00f2 non avvenne. In Piazza San Francesco venne istituito un pronto soccorso, proprio dove oggi si trova il poliambulatorio Barberini. La Divina Provvidenza, fu poi abbandonata dal Vaticano e acquistata dal Comune di Nettuno nel 1975/76, per alloggiarvi scuole, uffici sanitari e associazioni locali.\nUn problema molto grave per Nettuno e la pianura pontina era l'endemia malarica. Nel 1918 a Nettuno fu fondata la Scuola di Malariologia, diretta da Bartolomeo Gosio, per il perfezionamento di medici ed infermieri e la preparazione del personale ausiliario nella lotta contro la malaria.\nNel 1910 entr\u00f2 in funzione la tranvia elettrica per Anzio, che nel 1939 fu sostituita dalla filovia.\nNel 1914, dopo un incendio nella chiesa di San Rocco, che distrusse il trono della statua di Nostra Signora delle Grazie, i nettunesi inaugurarono il nuovo Santuario riedificato dai Padri Passionisti, tuttora custodi della struttura.\nCuore della cittadina era ancora il borgo antico, intessuto di palazzi signorili e di case semplici, intreccio di vicoli e piazzette, tutto intorno alla Chiesa Collegiata, dedicata ai Santi Giovanni Battista ed Evangelista. Ad un lato della Collegiata vi era l'Oratorio del Carmine, dall'altro la chiesa del SS. Sacramento, di fronte al palazzo baronale gi\u00e0 Colonna, ora propriet\u00e0 Borghese. Da una parte del borgo il bel palazzo dei Segneri, dall'altra parte il maestoso palazzo Pamphilj-Doria, anch'esso di propriet\u00e0 Borghese, con gli affreschi di Pier Francesco Mola, nelle sale e specialmente nel salone delle feste.\nDal 1901 al 1931 la popolazione di Nettuno pass\u00f2 da 4.707 a oltre 9.000 abitanti. Molti erano i nettunesi che vivevano nelle frazioni: Cretarossa, Armellino, Tre Cancelli, Valmontorio, Conca e Ferriere.\nIl ventennio fascista e la seconda guerra mondiale.\nII 20 luglio 1925, nel Forte Sangallo, Mussolini firm\u00f2 con i ministri della Jugoslavia la convenzione di Nettuno, una serie di accordi economici e giuridici che interessavano specialmente le condizioni degli italiani in Dalmazia, nonch\u00e9 le relazioni fra Zara e il retroterra dalmata e - data l'annessione di Fiume all'Italia - anche la regolamentazione dei limiti delle acque territoriali tra Fiume e Sussak, oltre che delle zone di pesca di rispettiva competenza.\nCon regio decreto legge nel 1934, sancendo l'istituzione della nuova provincia di Littoria, si stabil\u00ec la cessione da parte di Nettuno delle frazioni di Acciarella, Conca e Le Ferriere (quindi quasi tutto il corso del fiume Astura) e la loro aggregazione al comune di Littoria (oggi Latina).\nCome statuito con legge nel 1939, Nettuno si trov\u00f2 riunita ad Anzio in un unico comune denominato \"Nettunia\", fondato ufficialmente il 24 gennaio 1940. L'unione dur\u00f2 fino al 1945. Sulle coste di Nettunia, il 22 gennaio del 1944 mezzi da sbarco anglo-statunitensi diedero luogo allo sbarco di Anzio. A ricordo dell'accaduto venne edificato un monumento commemorativo proprio all'interno del bosco di Nettuno, nei pressi dell'entrata prospiciente il poligono militare.\nOnorificenze.\nIl Presidente della Repubblica Carlo Azeglio Ciampi, il 24 febbraio 2003 ha insignito Nettuno del titolo di citt\u00e0.\nSociet\u00e0.\nEtnie e minoranze straniere.\nAl 31 dicembre 2015 a Nettuno risultano residenti cittadini stranieri, le nazionalit\u00e0 pi\u00f9 rappresentate sono:\nTradizioni e folclore.\nFesta di sant'Antonio Abate.\nLa festa si svolge la seconda domenica di gennaio; intorno al 17. La domenica mattina avviene la benedizione degli animali; al quale partecipano cavallerizzi da tutta la zona, carri trainati da cavalli e asini, animali domestici. Originariamente la benedizione era preceduta da una processione, usanza che si \u00e8 interrotta negli ultimi anni.\nFesta della Madonna delle Grazie.\nLa solenne processione, che si svolge il primo sabato di maggio, per le vie centrali di Nettuno. La Madonna delle Grazie viene portata e accompagnata dai nettunesi dal santuario di Santa Maria Goretti e Nostra Signora delle Grazie alla chiesa di San Giovanni, nel borgo medioevale. Sfilano tutte le confraternite delle parrocchie della citt\u00e0, e anche rappresentanti dei comuni limitrofi.\nIstituzioni, enti e associazioni.\nIstituto di Polizia per ispettori I.P.I. Nettuno.\nL'istituto di polizia si estende su un'area di 15 ettari, nel quartiere Santa Barbara, in Via S. Barbara 94: \u00e8 il fiore all'occhiello della Polizia di Stato ed una delle pi\u00f9 grandi caserme d'Europa. In passato \u00e8 stata scuola di Tiro dell'Artiglieria, scuola allievi p.s., scuola per sottufficiali p.s. Nel 1985 \u00e8 stato dato all'istituto il nuovo titolo e ruolo ovvero Istituto per Sovrintendenti e di perfezionamento per Ispettori, dal 2004 l'Istituto ha assunto una nuova ed attuale denominazione ovvero Istituto per Ispettori. \u00c8 un importantissimo Centro di Addestramento cinofilo della Polizia di Stato, oltre che al nuovissimo centro per l'addestramento all'Ordine Pubblico, inoltre ospita anche la scuola di specializzazione al tiro (Centro Nazionale di Specializzazione e Perfezionamento del Tiro). La scuola \u00e8 dotata di aula magna, utilizzata anche dai nettunesi come teatro, di una cappella, sala eventi, sala maxi-schermo, bar, mensa, poligono di tiro, piscina, campi da calcio e calcetto, campi da tennis e palestra pesi e palestra arti marziali dove ogni giorno si allenano gli atleti delle fiamme oro pluridecorati nella disciplina del Taekwondo.\nScuola Centrale di Tiro d'Artiglieria.\nA Nettuno dal 1888, viene trasferita ufficialmente a Bracciano nel 1945. Rimane oggi il poligono di tiro che si estende fino alla provincia di Latina, sul mare. Il tratto di spiaggia che va da Scacciapensieri a Torre Astura \u00e8 territorio dell'E.I.\nCultura.\nIstruzione.\nMedia.\nStampa.\nCinema\nNettuno \u00e8 stata spesso scelta da molti registi cinematografici per il carattere pittoresco di alcuni luoghi di interesse come il Borgo Medievale, il Castello, Torre Astura, il Bosco di Foglino.\nCucina.\nVino bianco uve di Bellone, localmente detto Cacchione; molluschi e crostacei; ranocchie fritte; alici; lumache; fungo porcino di Foglino.\nGeografia antropica.\nQuartieri.\nBorgo, Centro, Cretarossa, Scacciapensieri, Montegrappa, Eschieto, Seccia, Santa Barbara, San Giacomo, Zucchetti, Cioccati, Cadolino, Piscina Cardillo, Canala, Tre Cancelli, Sandalo, Sandalo di Ponente, Sandalo di Levante\nEconomia.\nTurismo.\nL'attivit\u00e0 turistica \u00e8 di fondamentale importanza per Nettuno. Durante la stagione estiva le vie e le piazze del centro si affollano di turisti e persone di tutte le et\u00e0, provenienti da tutte le citt\u00e0 vicine. Di giorno \u00e8 il mare ad attirare, la sera il lungomare con la caratteristica e lunghissima passeggiata. La storia e i luoghi di interesse invitano molte persone ad ammirarne le bellezze. Parte della citt\u00e0 \u00e8 cinta da altissime mura medioevali, al di fuori delle quali si trova il Forte Sangallo costruito da Antonio da Sangallo; il cimitero dei caduti americani costruito dopo la seconda guerra mondiale; Torre Astura; Villa Bell'Aspetto conosciuta come Villa Borghese o Villa Costaguti e il porto Turistico Marina di Nettuno.\nLa citt\u00e0 \u00e8 anche meta di turismo religioso grazie al Santuario di \"Nostra Signora delle Grazie\" e Santa Maria Goretti, la Collegiata dei Santi Giovanni Battista e Giovanni Evangelista, la Chiesa di San Francesco d'Assisi (secondo alcuni storici costruita sulle rovine del tempio della Dea Fortuna) come tutta la zona di carattere medioevale costruita su rovine dell'Antica Roma. Da non dimenticare il turismo, seppur con numeri ridotti e di importanza piuttosto marginale, legato allo sport del Baseball.\nInfrastrutture e trasporti.\nPorti.\nIl porto \"Marina di Nettuno\", inaugurato nel 1986, si candida a scalo turistico per Roma, dalla quale dista circa 60\u00a0km.\nStrade.\nIl comune \u00e8 raggiungibile con:\nFerrovie e tranvie.\nLa stazione di Nettuno funge da capolinea della ferrovia Campoleone-Nettuno, servita dalle relazioni della societ\u00e0 Trenitalia denominate FR8 nell'ambito del contratto di servizio stipulato con la Regione Lazio.\nIn passato la stazione sorgeva in un'area pi\u00f9 vicina alla costa, sulla preesistente ferrovia litoranea proveniente da Albano Laziale, inaugurata il 26 marzo 1884 dalla Societ\u00e0 Anonima per la Ferrovia Albano-Anzio-Nettuno (FAAN), poi passata alle Ferrovie Secondarie Romane (FSR); la variante di tracciato realizzata pi\u00f9 a monte fu attivata dalle Ferrovie dello Stato nel 1934.\nFra il 1910 e il 1930 gli spostamenti lungo la costa erano serviti inoltre dalla tranvia Anzio-Nettuno, sostituita da una filovia, a sua volta soppressa nel 1944.\nAmministrazione.\nQui \u00e8 riportata la lista delle amministrazioni locali dal 1995 ad oggi:\nSport.\nCalcio.\nLe squadre in attivit\u00e0 sono:\nPallacanestro.\nLe squadre cittadine sono il New Nettuno e l'Oratorio San Paolo Tre Cancelli, entrambe militanti nelle divisioni dilettantistiche."}
{"id": "1455633", "revid": "110157", "url": "https://it.wikipedia.org/wiki?curid=1455633", "title": "Museo di arte contemporanea (Belgrado)", "text": "Il Museo di Arte Contemporanea (\"\u041c\u0443\u0437\u0435\u0458 \u0441\u0430\u0432\u0440\u0435\u043c\u0435\u043d\u0435 \u0443\u043c\u0435\u0442\u043d\u043e\u0441\u0442\u0438/Muzej savremene umetnosti\") \u00e8 situato a Belgrado, Serbia. Esso ospita vari oggetti etnografici provenienti dalla Jugoslavia e dalla Serbia e prodotti a partire dal 1900. Il museo funge inoltre da galleria di arte moderna: fu fondato nel 1958 con tale scopo.\nIl museo.\nIl museo espone circa 35.000 opere d'arte, suddivise in 5 sezioni:"}
{"id": "1455636", "revid": "110514960", "url": "https://it.wikipedia.org/wiki?curid=1455636", "title": "Othmar M\u00e1ga", "text": "Biografia.\nNato da padre tedesco e madre ungherese, studi\u00f2 violino, direzione e composizione a Stoccarda, nonch\u00e9 musicologia e letteratura tedesca all'Universit\u00e0 di Tubinga. Si perfezion\u00f2 in direzione d'orchestra con Paul van Kempen, Ferdinand Leitner (opera) e Sergiu Celibidache.\nM\u00e1ga era direttore stabile a Gottinga e Norimberga, Odense e dell'Orchestra dei Pomeriggi musicali di Milano. Per dodici anni oc\u00f2 il posto di \"Generalmusikdirektor\" dell'Orchestra sinfonica a Bochum. Dal 1992 fino al 1996 fu direttore stabile dell'Orchestra Sinfonica KBS a Seul. Dal 2002 fino al 2003 M\u00e1ga fu GMD dei Niederrheinischen Sinfoniker alle Vereinigten St\u00e4dtischen B\u00fchnen di Krefeld-M\u00f6nchengladbach.\nM\u00e1ga fu direttore ospite di molte importanti orchestre di tutto il mondo ed effettu\u00f2 numerosi registrazioni discografiche, per la radio e la televisione.\nDopo cinquant'anni di attivit\u00e0 come direttore, il repertorio di Othmar M\u00e1ga conteneva pi\u00f9 di 2.000 brani sinfonici, musica dal Rinascimento fino all'avanguardia e numerose opere liriche."}
{"id": "1455637", "revid": "219110", "url": "https://it.wikipedia.org/wiki?curid=1455637", "title": "Museo Nikola Tesla", "text": "Il Museo Nikola Tesla (, traslitterato in \"Muzej Nikole Tesle\") \u00e8 un'istituzione culturale ubicata a Belgrado, in Serbia, e dedicata alla vita ed all'opera del fisico serbo Nikola Tesla (1856-1943). Il museo \u00e8 ospitato in una palazzina situata nel centro storico di Belgrado costruita nel 1929 su progetto dell'architetto Dragi\u0161a Bra\u0161ovan.\nStoria.\nLa palazzina, che aveva avuto in precedenza diverse altre destinazioni, venne adibita a museo nel 1952, quando il governo dell'allora Repubblica Socialista Federale di Jugoslavia decise di ospitarvi tutto il materiale costituente l'eredit\u00e0 del fisico; dopo la morte di Tesla, il materiale era rimasto negli Stati Uniti, dove egli era vissuto a lungo, finch\u00e9 un tribunale americano aveva riconosciuto il nipote Sava Kosanovic come unico erede legittimo. .\nCollezione.\nLa collezione del materiale costituente l'eredit\u00e0 di Nikola Tesla comprende una grande quantit\u00e0 di materiale, tra cui:\nL'esposizione si articola in sette diverse sale:"}
{"id": "1455638", "revid": "713168", "url": "https://it.wikipedia.org/wiki?curid=1455638", "title": "Sindaci di Marino", "text": "Segue l'elenco nella cronotassi dei sindaci di Marino succedutisi dal 1870 a oggi.\nFino al 1870 la cittadina era governata da una Giunta Comunale dove i vari incaricati erano estratti a sorte da una rosa di nomi selezionati dal Viceduca se non dal Principe Colonna stesso (fino al 1814) e poi dal Governatore pontificio.\nLa sede municipale nel Catasto Gregoriano (1835) viene indicata in uno stabile di fronte a Palazzo Colonna, ai margini del rione Castelletto, accanto alla carceri. Poi nel 1878 la residenza comunale pass\u00f2 nel Palazzo Municipale appositamente costruito, oggi meglio noto come Palazzo Matteotti, fino al 1918 quando le eredi di Casa Colonna vendettero Palazzo Colonna al Comune. Dopo il 2 febbraio 1944, quando il bombardamento alleato distrusse Palazzo Colonna, la sede municipale dopo alcuni mesi di permanenza tra i locali sottostanti la basilica di San Barnaba e il cinema, si spost\u00f2 di nuovo a Palazzo Matteotti fino al 1962 quando Palazzo Colonna venne completamente ricostruito.\nMarino \u00e8 uno degli enti locali pi\u00f9 commissariato d'Italia, nonch\u00e9 una delle principali roccaforti della sinistra nei Castelli Romani."}
{"id": "1455639", "revid": "152416", "url": "https://it.wikipedia.org/wiki?curid=1455639", "title": "Sestri levante", "text": ""}
{"id": "1455640", "revid": "767487", "url": "https://it.wikipedia.org/wiki?curid=1455640", "title": "Museo di Vuk Stefanovi\u0107 Karad\u017ei\u0107 e Dositej Obradovi\u0107", "text": " Il Museo di Vuk Stefanovi\u0107 Karad\u017ei\u0107 e Dositej Obradovi\u0107 \u00e8 situato a Belgrado, Serbia. \u00c8 stato creato nel 1949 e nelle sue sale sono in mostra le opere di Vuk Stefanovi\u0107 Karad\u017ei\u0107 e Dositej Obradovi\u0107, filosofi e scrittori nonch\u00e9 importanti uomini politici serbi, che dettero inizio nel XIX secolo alla Rivoluzione della Scrittura Serba.\nAl primo piano del museo si trova l'area dedicata a Karad\u017ei\u0107, con le opere e gli oggetti a lui appartenuti, nonch\u00e9 diversi documenti provenienti dall'Accademia serba della Scienza e delle Arti (biglietti da visita, diplomi, annotazioni, ecc.). Il piano terra del museo \u00e8 invece dedicato ad Obradovi\u0107, con l'intera sua biblioteca e numerosi manoscritti."}
{"id": "1455642", "revid": "466539", "url": "https://it.wikipedia.org/wiki?curid=1455642", "title": "Corto circuito 2", "text": "Corto circuito 2 (\"Short Circuit 2\") \u00e8 un film del 1988 diretto da Kenneth Johnson. \u00c8 il seguito del film \"Corto circuito\", ma non ha avuto il suo stesso successo.\nTrama.\nBen Jahrvi \u00e8 un venditore ambulante di modellini di robot che lui stesso produce. Le sue capacit\u00e0 vengono notate da Sandy, consulente di un grande magazzino, che si offre di acquistarne mille per poterli rivendere nel suo negozio. Per far fronte alla richiesta Ben affitta un capannone abbandonato assieme a Fred, venditore ambulante di falsi Rolex. Le cose sembrano andar bene fin quando due malviventi, che utilizzano il sottosuolo del magazzino per scavare un tunnel fino ad una camera blindata contenente per pochi giorni una notevole collezione di diamanti, irrompono nel magazzino distruggendo le apparecchiature di Ben e facendo fuggire le persone assunte per la costruzione dei giocattoli, allo scopo di liberarsi dai nuovi inquilini del palazzo. Fortunatamente, a Ben e Fred si presenta un aiuto inaspettato: \"Numero 5\", il robot a cui il giocattolo \u00e8 ispirato, viene spedito in una cassa dal Montana da Stefanie e Newton per aiutare Ben nella fabbricazione dei modellini. Numero 5 si \u00e8 scelto un nuovo nome, \"Johnny 5\", e nel tempo trascorso ha rimosso il suo fucile laser (sostituito da una cassetta per gli attrezzi rossa) e apportato vari migliorie al suo sistema. Johnny comincia cos\u00ec a costruire i robot giocattolo a gran velocit\u00e0. Le cose iniziano per\u00f2 a complicarsi quando i tre malviventi mettono gli occhi sul robot e decidono di sfruttarlo per i loro scopi.\nDue dei malviventi rapiscono Ben e Fred, rinchiudendoli nella cella frigorifera di un ristorante cinese, mentre Oscar riesce a convincere Johnny 5 a terminare lo scavo del tunnel, facendogli credere che l'accesso alla camera blindata serva per trovare un nascondiglio sicuro per i suoi amici in caso di nuovi attacchi da parte di coloro che avevano fatto irruzione nel magazzino in precedenza. Quando Johnny si rende conto di trovarsi in una banca e scopre i diamanti, capisce che Oscar si \u00e8 approfittato di lui. L'uomo scappa, poi assieme ai suoi complici insegue Johnny. Il robot riesce ad afferrare Oscar, ma gli altri due lo colgono alle spalle, colpendolo ripetutamente con dei piedi di porco. A differenza di Ben e Fred, Johnny li ha visti tutti in faccia e sa che Oscar \u00e8 coinvolto, quindi cercano di distruggerlo. Johnny riesce a metterli in fuga prendendo il controllo di alcuni modellini di aerei radiocomandati, ma si ritrova gravemente danneggiato ed in pericolo di vita.\nBen e Fred riescono a far arrivare un messaggio musicale a Sandy, che con intuito riesce a trovarli e a liberarli. Arrivati al magazzino, vengono fermati dalla polizia, risalita attraverso il tunnel, ma Fred riesce a scappare. Con un braccio solo, senza poter parlare, con la batteria che perde liquido ed impossibilitato a collegarsi semplicemente alle prese di corrente, Johnny viene ritrovato da Fred, che per\u00f2 non \u00e8 un tecnico come Ben e non sa come fare a ripararlo. I due entrano in un negozio di elettronica chiuso e Johnny d\u00e0 istruzioni a Fred digitando sulla tastiera di un computer. Fred riesce cos\u00ec a rimettere il robot in grado di parlare e di ricaricare la sua batteria, che per\u00f2 continua a perdere liquido. Una volta riattaccato il braccio, Johnny continua a ripararsi da solo, ma quando Fred gli racconta che lui e Ben sono stati rinchiusi dai malviventi, si interrompe. Il trattamento differente riservato a lui, una macchina (la distruzione), rispetto agli esseri umani (il rapimento), causa la sua collera, e pur non essendo ancora a posto, si lancia all'inseguimento dei malviventi, seguendo le tracce dei loro pneumatici, con Fred sulle spalle.\nBen, assieme alla polizia, segue le tracce del robot, rendendosi conto che, a causa della batteria che perde, Johnny sta morendo dissanguato. Quest'ultimo, assieme a Fred, raggiunge i banditi al porto. In seguito ad una colluttazione, i due scagnozzi vengono immobilizzati, mentre Oscar riesce a fuggire su di un motoscafo approfittando di una distrazione di Fred. Mentre la sua autonomia residua va esaurendosi, Johnny si aggancia ad una gru del porto con il suo cavo magnetico e si lancia sul motoscafo come Tarzan con una liana, riproducendone anche il caratteristico urlo, riuscendo ad afferrare Oscar e a riportarlo a terra. Ben e la polizia arrivano sul posto, ma l'energia di Johnny 5 si esaurisce. Sul posto \u00e8 presente anche un'ambulanza, e Ben ne utilizza il defibrillatore per alimentare nuovamente il robot. Dopo qualche tempo Ben e Fred hanno fondato una vera societ\u00e0 per la costruzione dei robot giocattolo. Fred e Sandy raggiungono Ben e Johnny - riparato e di un nuovo color oro lucente - nella piazza dove i due, assieme a molti altri stranieri, effettuano un giuramento per essere riconosciuti a pieno titolo cittadini degli Stati Uniti d'America.\nAccoglienza.\nCritica.\n\"Corto circuito 2\" ha ricevuto recensioni contrastanti al momento della sua uscita originale. Su Rotten Tomatoes ha un punteggio di approvazione del 38% basato sulle recensioni di 13 critici, con una valutazione media di 4.1/10.\nVincent Canby, scrivendo sul \"New York Times\", ha dato a \"Corto circuito 2\" una recensione negativa, scrivendo: \"Per chiunque abbia pi\u00f9 di 6 anni, il film \u00e8 divertente quanto indossare scarpe da ginnastica bagnate\". Rita Kempley, per il \"Washington Post\", ha dato una recensione mista (6/10) con qualificazioni che dicevano: \" Short Circuit 2 \u00e8 sfacciatamente sdolcinato e studente del secondo anno, e gli attori supportano la tecnologia. Ma se sei un bambino, o un adulto con un set di erezione, potresti semplicemente goderti questo capriccio estivo.\" La maggior parte delle recensioni positive in effetti sono state piacevoli, ma hanno accettato gli ovvi difetti del film. \"Variety\" aggiunse: \"Mite e mansueto, \"Corto circuito 2\" ha una dolcezza semplice come seguito di successo della commedia per bambini robot originale.\"\nSiskel &amp; Ebert, non avendo apprezzato il primo film, hanno dato a \"Short Circuit 2\" due pollici in su. Roger Ebert ha detto che il film \"probabilmente sembrer\u00e0 migliore pi\u00f9 giovane sarai\" ma che \u00e8 stato \"piacevole\" e \"divertente\". Gene Siskel lo ha definito \"migliore dell'originale\", dicendo che i dialoghi lo hanno fatto \"ridere forte\" e ha sostenuto che \"il film funziona\" perch\u00e9 \"si sentiva male\" quando il robot veniva attaccato. In un articolo del 1988 stampato sul \"Los Angeles Times\", la recensione notava che \"Wilson e Maddock sono migliorati considerevolmente qui... la loro costruzione \u00e8 pi\u00f9 abile, i loro dialoghi sono migliori e rendono Johnny 5 pi\u00f9 vivo..\".\nBotteghino.\nAl botteghino, \"Corto circuito 2\" ha deluso, arrivando al 7\u00b0 posto nel suo primo fine settimana guadagnando solo $ 3.843.067. \u00c8 finito con $ 21.630.088, in calo di quasi la met\u00e0 rispetto a quanto realizzato dal primo film. Si \u00e8 classificato 45 \u00b0 al botteghino degli Stati Uniti per il 1988."}
{"id": "1455644", "revid": "617866", "url": "https://it.wikipedia.org/wiki?curid=1455644", "title": "Museo di arte africana", "text": "Il Museo di Arte Africana () \u00e8 situato a Belgrado, in Serbia.\nUnico museo del paese dedicato all'arte ed alla cultura africana, si trova in un'area residenziale di Belgrado, in un edificio costruito appositamente per ospitarlo.\nIl museo nasce dalla donazione alla citt\u00e0 di Belgrado della collezione formata durante molti anni di viaggi nel continente africano da Veda e Zdravko Pe\u010dar ed \u00e8 stato inaugurato nel 1977.\nLa collezione permanente \u00e8 suddivisa in diverse aree secondo il tipo di materiali e la zona geografica di provenienza e raccoglie oggetti delle popolazioni Bamana, Dogon, Kissi, Baga, Marka, Malinka, Bobo, Dan, Gere, Gouro, Senufo, Ashanti, Ewe, Baul\u00e9, Fon, Yoruba e Bamil\u00e9k\u00e9.\nTra gli oggetti raccolti si trovano numerose maschere ed altre sculture in legno oltre ad altri oggetti di uso quotidiano, religioso e magico in legno, bronzo, ceramica, steatite e tessuto."}
{"id": "1455645", "revid": "287204", "url": "https://it.wikipedia.org/wiki?curid=1455645", "title": "Punta d'Arnas", "text": "La Punta d'Arnas (detta anche \"Ouille d'Arb\u00e9ron\") \u00e8 una montagna delle Alpi Graie alta 3560\u00a0m. Si trova lungo la linea di confine tra l'Italia e la Francia.\nGeografia.\nLa vetta si trova alla testata della Valle di Vi\u00f9 nelle Valli di Lanzo al confine con la Francia. \u00c8 collocata lungo la linea di confine che partendo dal Rocciamelone sale a nord verso le Levanne, passando attraverso la Croce Rossa e l'Uia di Bessanese.\nAscesa alla vetta.\n\u00c8 possibile salire sulla vetta partendo dalla valle dell'Averole in Francia e passando per il rifugio dell'Averole.\nDal versante italiano \u00e8 possibile raggiungere la vetta passando dal rifugio Luigi Cibrario. Dal rifugio occorre salire al \"Colle della Valletta\" (3.207\u00a0m), scendere, in territorio francese sul \"Glacier du Baounet\" fino a circa 2.900\u00a0m, raggiungere la spalla ovest del monte e percorrerla fino alla vetta."}
{"id": "1455646", "revid": "36426", "url": "https://it.wikipedia.org/wiki?curid=1455646", "title": "Chiesa di Sant'Anna (Alghero)", "text": "Sant'Anna \"intra m\u0153nia\", \u00e8 un luogo di culto cattolico della citt\u00e0 di Alghero non aperta al culto situata nel centro storico della citt\u00e0 sarda. Prende il suffisso \"intra m\u0153nia\" per distinguerla da quella campestre situata nell'omonima localit\u00e0 in una delle uscite sud della citt\u00e0. In algherese le due chiese sono conosciute come \"Sant'Ana de dins\" (trad. lett. Sant'Anna di dentro), e \"Sant'Ana de fores\" (trad. lett. Sant'Anna di fuori).\nStoria.\nLa chiesetta, come detto non aperta al culto, venne edificata nel 1735 per volere di un privato cittadino, Simon Lacu, il quale don\u00f2 alla citt\u00e0 un edificio di culto che fu dedicato a sant'Anna, santa venerata come protettrice delle donne incinte che le affidano la protezione dei nascituri. La devozione verso questa santa \u00e8 testimoniata dalla presenza dell'altra chiesetta campestre a pochi minuti dalla periferia.\nDescrizione.\nLa chiesa sorge nella parte iniziale della via Roma, che, in passato si chiamava \"carrer del fossaru\" (trad. via del cimitero) in quanto nella zona era presente fin dal 1625 il vecchio cimitero.\nLa facciata dell'edificio, ottenuta mediante l'utilizzo di blocchi di arenaria, \u00e8 per gran parte occupata da un portone ligneo, di modeste dimensioni (come del resto tutto il complesso), e da due paraste laterali che delineano la massa volumetrica della chiesa. L'ingresso \u00e8 delineato da due lesene, che contrariamente a quanto possa sembrare ad un primo sguardo, hanno scopo decorativo e non strutturale. L'effetto decorativo delle lesene \u00e8 reso poi dal gioco di bassorilievi ed altorilievi. Sulle lesene poggia poi l'architrave, di gusto cinquecentesco, sormontato da una cornice che ne delinea la forma.\nL'interno presenta una sola navata, ed \u00e8 ricoperto da una volta a botte. La volta \u00e8 divisa in due campate da un arco trasversale impostato su lesene, e separa la zona presbiteriale dall'unica navata."}
{"id": "1455647", "revid": "125948247", "url": "https://it.wikipedia.org/wiki?curid=1455647", "title": "Dositej Obradovi\u0107", "text": "Assieme a Vuk Stefanovi\u0107 Karad\u017ei\u0107 \u00e8 stato il fautore della Rivoluzione della Scrittura Serba nel XIX secolo. Le sue opere sono raccolte nel Museo di Vuk Stefanovi\u0107 Karad\u017ei\u0107 e Dositej Obradovi\u0107 a Belgrado.\nNel 1808 fond\u00f2 l'Universit\u00e0 di Belgrado, la pi\u00f9 antica della Serbia, come scuola superiore di Belgrado."}
{"id": "1455654", "revid": "729019", "url": "https://it.wikipedia.org/wiki?curid=1455654", "title": "Sindrome di Sj\u00f6gren", "text": "La sindrome di Sj\u00f6gren (pronuncia svedese: ) \u00e8 una malattia infiammatoria cronica su base autoimmune, caratterizzata dalla distruzione di ghiandole esocrine (ghiandole salivari minori, ghiandole lacrimali, parotidi) mediata dai linfociti T.\nC'\u00e8 inoltre un'eccessiva attivazione dei linfociti B con produzione di autoanticorpi quali fattore reumatoide (FR), anti SS-A/Ro e anti SS-B/La. Se la malattia si presenta come quadro isolato si parla di sindrome di Sj\u00f6gren \"primaria\", ma se \u00e8 in associazione con altre malattie autoimmuni si presenta come sindrome di Sj\u00f6gren \"secondaria\".\nEpidemiologia.\nHa una frequenza pari all'1% e colpisce soprattutto le donne (8:1) a partire dai 40 anni. Quindi non pu\u00f2 essere definita una malattia rara. Ha una prevalenza nei malati di artrite reumatoide con un'incidenza del 30%. La predisposizione genetica \u00e8 importante.\nEziologia.\nSembra essere associata a una predisposizione genetica legata ai geni HLA-DRw52 (che aumenta di 20 volte il rischio di sviluppare la malattia) e HLA-DR3, nonch\u00e9 probabilmente all'infezione virale da EBV e da HTLV-1 (Virus T-linfotropico dell'uomo).\nFisiopatologia.\nI due meccanismi di danno tissutale nella sindrome sono infiltrati linfocitari e deposizione di immunocomplessi. Inoltre il 10% dei pazienti sviluppa lo pseudolinfoma, il quale ha caratteristiche simili al linfoma ma un decorso benigno. Quasi ogni organo pu\u00f2 essere colpito dalla patologia. La malattia \u00e8 particolarmente attiva sulle ghiandole salivari nelle quali un afflusso di cellule mononucleate d\u00e0 origine a un esito cicatriziale diffuso. Pu\u00f2 verificarsi interessamento renale come nefrite interstiziale linfocitaria o glomerulonefrite da immunocomplessi. Il coinvolgimento polmonare \u00e8 dato da infiltrati di cellule mononucleate ma talvolta possono presentarsi masse pseudolinfomatose. I pazienti posso sviluppare vasculite da immunocomplessi in associazione a crioglubulinemia. Le manifestazioni a carico del sistema nervoso centrale e periferico sono secondarie alla vasculite. I malati presentano due tipi di alterazioni immunologiche: la prima \u00e8 rappresentata dalla eccessiva attivazione delle cellule immunitarie costituite principalmente da linfociti T i quali possono provocare secchezza delle mucose, nefrite interstiziale, polmonite interstiziale e meningoencefalite. La seconda \u00e8 rappresentata da un'attivazione policlonale dei linfociti B che determinano ipergammaglobulinemia, picchi policolonnali all'elettroforesi delle proteine e produzione di autoanticorpi. Tra questi ultimi sono frequenti il fattore reumatoide, gli anticorpi SSA(ANTI-Ro) e SSP(anti-La).\nAspetti clinici.\nSintomi e segni caratteristici sono:\nTerapia.\nLa terapia si basa sull'alleviamento dei sintomi e sull'immunosoppressione.\nXerostomia.\nI casi che presentano una lieve disfunzione ghiandolare possono essere trattati mediante stimolanti gustativi (caramelle acide, pastiglie, xilitolo) e/o stimolanti meccanici (gomme da masticare senza zuccheri) della secrezione salivare. Nel caso di disfunzione moderata si pu\u00f2 ricorrere alla stimolazione farmacologica mediante pilocarpina o cevimelina. I pazienti intolleranti o che non rispondono agli agonisti muscarinici possono essere trattati con mucolitici come N-acetilcisteina e bromexina o coleretici come l'anetoltitrione. Per i casi severi, in cui la disfunzionale ghiandolare \u00e8 totale e dove quindi le salivari non possono essere stimolate per via non-farmacologica o farmacologica, si utilizzano sostituti salivari sotto forma di gel, spray o sciacqui orali da associarsi sempre a gel a base di fluoruro di sodio per prevenire lo sviluppo di carie.\nXeroftalmia.\nLa terapia di prima scelta per la xeroftalmia \u00e8 l'impiego di lacrime artificiali e gel lubrificanti a base di metilcellulosa o acido ialuronico che permettono di aumentare il volume del lago lacrimale, aumentare il tempo di permanenza delle lacrime artificiali sulla superficie oculare e ridurre l'attrito tra palpebra e bulbo oculare. Nei casi refrattari va considerata la possibilit\u00e0 di un trattamento a breve termine (2-4 settimane) con FANS o corticosteroidi topici. Nei casi che richiedono cicli ripetuti di corticosteroidi topici si utilizzano colliri contenenti immunosoppressori come la ciclosporina oppure colliri a base di siero autologo. Se tutte le precedenti terapie falliscono si possono impiegare piccoli tappi di collagene o di silicone (\"punctum plugs\") che si applicano ai punti lacrimali.\nDolore muscolo-scheletrico.\nUna moderata attivit\u00e0 fisica aerobica riduce il dolore in una certa quota di pazienti. \nLa terapia farmacologica prevede cicli di paracetamolo o FANS per via orale per 7-10 giorni, in casi lievi \u00e8 possibile utilizzare anche le formulazioni topiche (diclofenac, ketoprofene) che presentano minore probabilit\u00e0 di effetti collaterali. Si pu\u00f2 considerare l'utilizzo di antidepressivi e anticonvulsivanti. In casi selezionati si pu\u00f2 ricorrere all'idrossiclorochina sebbene la sua efficacia sia dibattuta. In caso di dolore neuropatico vengono prescritti amitriptilina, gabapentin o pregabalin.\nMalattia sistemica attiva.\nPer la glomerulonefrite i corticosteroidi hanno successo variabile cos\u00ec come nella polmonite interstiziale e nel pseudolinfoma ma sono risultati inefficaci per le vasculiti cutanee. In caso di crioglobulinemia si ricorre a farmaci immunosoppressori ma solo per brevi periodi poich\u00e9 \u00e8 un fenomeno episodico. La terapia per lo pseudolinfoma \u00e8 attuabile solo in caso esso possa danneggiare gli organi vitali poich\u00e9 la terapia citotossica potrebbe farlo trasformare in un linfoma. In generale la prognosi della sindrome \u00e8 buona.\nDecorso.\nLa malattia \u00e8 caratterizzata da periodi di stasi alternati ad altri di riacutizzazione.\nPu\u00f2 essere anche il \"primum movens\" a distanza di anni di una malattia immunitaria pi\u00f9 grave, spesso dell'artrite reumatoide."}
{"id": "1455655", "revid": "72396", "url": "https://it.wikipedia.org/wiki?curid=1455655", "title": "Prima materia", "text": "Materia prima o prima materia \u00e8 un termine latino che significa \u00abmateria prima\u00bb, traducibile anche come \u00abmateria primordiale\u00bb, \u00aboriginaria\u00bb, ricorrente in filosofia e in alchimia. \nEsso identifica quel sostrato fondamentale da cui si sarebbe originata la composizione della realt\u00e0 materiale nei suoi pi\u00f9 diversi aspetti, e che gli antichi filosofi greci chiamavano \"Arch\u00e8\".\nStoria del concetto.\nIl termine risale ad Aristotele, il quale insegnava che le realt\u00e0 concrete sono costituite dalla materia (\"hyle\") e dalla forma (\"morph\u00e9\"), da cui il vocabolo \u00abilemorfismo\u00bb. La materia arcaica o primordiale, ancora allo stato informe, era da lui chiamata \u03c0\u03c1\u03ce\u03c4\u03b7 \u1f55\u03bb\u03b7 (\"pr\u00f2t\u00ea h\u00f9l\u00ea\"); quest'espressione \u00e8 stata appunto tradotta in latino come \"materia prima\".\nIl termine ha assunto una particolare rilevanza all'interno della scolastica medievale. In quanto sinonimo di essenza \u00e8 stato cos\u00ec utilizzato anche in alchimia.\nIn alchimia.\nPer gli alchimisti la materia prima costituiva la sostanza fondamentale e incorrotta da cui ha avuto origine il mondo, e tramite la quale diventava possibile operare qualsiasi trasmutazione di sorta, riducendo ogni materiale a questa sua matrice originaria secondo il motto latino \"solve et coagula\" (\u00absciogli e condensa\u00bb), ovvero dissolvendolo per poi ricomporlo in una forma pi\u00f9 nobile.\nNella materia prima consisteva pertanto il segreto della pietra filosofale.\nPer produrre quest'ultima, seguendo in particolare la cosiddetta \u00abvia umida\u00bb, la materia prima poteva invece significare, in alternativa, il materiale di partenza della Grande Opera alchemica, dal quale occorreva separare, tramite sublimazione, due tipologie di nature, ignea e mercuriale, associate rispettivamente al Sole e alla Luna (fase della \"nigredo\"), per poi ricongiungerle in parti uguali e celebrare il matrimonio chimico (\"albedo\"). Dalla loro unione sarebbe nato il \u00abbambino\u00bb, ovvero la pietra rossa, capace di convertire i metalli vili in oro (\"rubedo\").\nGli alchimisti, al riguardo, identificarono la materia prima con le sostanze pi\u00f9 diverse, attribuendovi anche molteplici nomi, spesso criptici. Nel Medioevo, tradizionalmente, la si individuava nell'antimonio, ma poteva risultare indicata anche l'urina dei bambini, l'acqua piovana, il mercurio, il sangue, la rugiada, la celidonia, il muschio, la drosera, il piombo, il miele, l'aceto, il cinabro, ecc. sebbene tali termini avessero pi\u00f9 che altro un significato allegorico ed \u00e8 probabile che non si riferissero in realt\u00e0 ad un composto specifico.\nTommaso d'Aquino ad esempio parlava di un'\u00abacqua remota\u00bb:\nAltri nomi dati alla materia prima potevano essere: \"Azoth\", Spirito, \"Anima mundi\", Adamo, \"lapis philosophorum\", Eva, \"acqua vitae\", veleno, Vergine, serpente, microcosmo, ecc.\nNella tradizione ermetica si fa riferimento all'etere come la materia prima di natura sottile che ha dato luogo ai quattro elementi di cui \u00e8 fatta la natura: fuoco, aria, acqua e terra."}
{"id": "1455657", "revid": "110157", "url": "https://it.wikipedia.org/wiki?curid=1455657", "title": "Gazela", "text": "Gazela (in lingua serba \"\u0413\u0430\u0437\u0435\u043b\u0430\") \u00e8 il pi\u00f9 importante ponte di Belgrado (Serbia) attraverso il fiume Sava.\nIl ponte \u00e8 lungo 332\u00a0m e ampio 27,5\u00a0m, con tre corsie per senso di marcia per un totale di 21,8\u00a0m di strada. \u00c8 costruito con una combinazione di ponte a trave e ad arco. L'altezza massima della campata \u00e8 di 22,8\u00a0m sul livello medio dell'acqua. \u00c8 stato progettato da un gruppo di ingegneri capitanato da Milan \u0110uri\u0107 e costruito nel periodo 1966-1970 dall'azienda Mostogradnja di Belgrado.\nIl ponte fa parte dell'autostrada cittadina ed \u00e8 il collegamento principale fra la citt\u00e0 e la Nuova Belgrado; sostiene anche il traffico in transito della Strada europea E70 e della E75 che collega Belgrado a Ni\u0161 verso sud e a Novi Sad verso nord. \u00c8 quindi sovraccarico e causa di frequenti ingorghi. Di media pi\u00f9 di 160000 veicoli lo percorrono ogni giorno anche se \u00e8 stato progettato per essere usato da 40000."}
{"id": "1455658", "revid": "339392", "url": "https://it.wikipedia.org/wiki?curid=1455658", "title": "Club Toluca", "text": ""}
{"id": "1455660", "revid": "339392", "url": "https://it.wikipedia.org/wiki?curid=1455660", "title": "Deportivo Toluca", "text": ""}
{"id": "1455661", "revid": "1005847", "url": "https://it.wikipedia.org/wiki?curid=1455661", "title": "Convenzione internazionale sui diritti dell'infanzia", "text": "La Convenzione ONU sui Diritti dell'infanzia (Convention on the Rights of the Child) fu approvata dall'Assemblea generale delle Nazioni Unite il 20 novembre 1989. Essa esprime un consenso su quali sono gli obblighi degli Stati e della comunit\u00e0 internazionale nei confronti dell'infanzia.\nTutti i paesi del mondo (ad oggi aderiscono alla Convenzione 194 Stati), ad eccezione degli Stati Uniti, hanno ratificato questa Convenzione. La Convenzione \u00e8 stata ratificata dall'Italia il 27 maggio 1991 con la legge n. 176. L'ultimo paese ad aver ratificato la convenzione \u00e8 stato la Somalia.\nLa Convenzione \u00e8 uno strumento giuridico e un riferimento a ogni sforzo compiuto in cinquant'anni di difesa dei diritti dei bambini; \u00e8 composta da 54 articoli.\nLa creazione della Convenzione \u00e8 ricordata ogni anno, il 20 novembre, con la commemorazione della Giornata internazionale per i diritti dell'infanzia e dell'adolescenza.\nStoria.\nIl documento ha avuto una lunga evoluzione:\nIl processo che ha portato alla creazione della Convenzione delle Nazioni Unite si \u00e8 sviluppato grazie a due eventi:\nNascita.\nL'8 marzo 1989 la Commissione delle Nazioni Unite per i Diritti dell'Uomo, in occasione della sua 45\u00aa sessione, rende nota la bozza della Convenzione sui Diritti del Bambino all'Assemblea generale, tramite l'Economic and Social Council (ECOSOC).\nIl 20 novembre 1989 il testo viene adottato senza alcun voto contrario.\nNuova concezione dei diritti dei bambini.\nNel 1924 con la Dichiarazione di Ginevra, la quinta Assemblea generale della Societ\u00e0 delle Nazioni approva un documento in cinque punti ove per la prima volta si fa riferimento ai \"diritti del bambino\".\nNel 1948 da tale documento si sviluppa una Dichiarazione in sette punti adottata dall'Organizzazione delle Nazioni Unite (ONU). In seguito, il 20 novembre 1959, viene promulgata dall'Assemblea generale delle Nazioni Unite la Dichiarazione in vigore oggi, cio\u00e8 la Dichiarazione dei Diritti del Fanciullo.\nI temi sui quali si sono sviluppate tutte queste dichiarazioni sono la necessit\u00e0 ed il diritto del bambino di ricevere protezione e cura. La nuova Dichiarazione include diritti non previsti nella precedente Dichiarazione Universale dei Diritti dell'Uomo:\nDurante l'Anno del Bambino (IYC) del 1979, la Dichiarazione del 1959 \u00e8 stata pubblicizzata celebrando il suo ventesimo anniversario e dando cos\u00ec spunto per la stesura di una Convenzione sui Diritti del Bambino.\nStrumenti giuridici internazionali di riferimento.\nI principali strumenti giuridici internazionali di riferimento per la stesura della Convenzione internazionale sui Diritti del Bambino sono la Dichiarazione Universale dei Diritti Umani ed i maggiori trattati internazionali in materia di diritti umani:\nOgnuno di questi trattati rappresenta uno strumento giuridico importante per imporre agli stati l'adempimento degli obblighi internazionali assunti in protezione e promozione dei diritti umani.\nIl contributo della Polonia.\nNel 1978 il Governo polacco introduce formalmente la proposta di adottare una specifica Convenzione sui diritti del bambino, spinto dal desiderio di promulgarla in occasione dell'Anno Internazionale del bambino del 1979. La Polonia aveva gi\u00e0 sostenuto l'idea di una Convenzione durante la stesura della Dichiarazione sui Diritti del Bambino del 1959.\nLa bozza si basava sui principi gi\u00e0 concordati nel 1959, ma fu molto criticata perch\u00e9 il testo non aveva stile adatto e appoggiava le priorit\u00e0 delle autorit\u00e0 polacche in quel periodo.\nIl Working Group.\nLa 35\u00aa sessione della Commissione per i Diritti Umani decide di organizzare un \"Working Group\" per la stesura di una Convenzione sui diritti del bambino cui ognuno dei 43 Stati appartenenti alla Commissione poteva partecipare. Gli altri membri delle Nazioni Unite potevano collaborare tramite \"osservatori\" (col diritto di prendere parola) e ugualmente potevano fare le organizzazioni intergovernative. Le organizzazioni non governative con status consultivo presso il Consiglio economico e sociale (ECOSOC) potevano ugualmente prendere parte, ma senza diritto di parola.\nGli incontri erano pubblici, il primo si tenne nel 1980 durante la trentesima sessione della Commissione. Fino al 1987 il gruppo si incontr\u00f2 annualmente in modalit\u00e0 di pre-sessione, cio\u00e8 durante la settimana precedente l'inizio delle sessioni della Commissione (fine gennaio-inizio febbraio). Durante il meeting del 1980 la Polonia present\u00f2 una bozza revisionata.\nLa realizzazione della Convenzione fu terminata entro il 1989 con unanimit\u00e0. Il Presidente del gruppo \u00e8 stato per tutto il tempo il polacco Adam Lopatka, ministro degli affari religiosi e presidente della Corte Suprema in Polonia.\nLe organizzazioni non governative.\nDel gruppo di lavoro facevano parte, oltre al governo e alle organizzazioni intergovernative, anche le organizzazioni non governative (ONG) riconosciute.\nIl gruppo partecip\u00f2 attivamente contribuendo alla stesura di almeno 100 articoli importanti della convenzione.\nDibattiti.\nUn primo disaccordo fu riguardo l'et\u00e0 minima necessaria per poter parlare di \"bambino\": dal concepimento o dalla nascita?\nUno dei diritti gi\u00e0 stipulati nel 1959 era che \"il bambino ha bisogno di una particolare protezione e di cure speciali compresa un'adeguata protezione giuridica sia prima che dopo la nascita\". Non era chiaro se la protezione giuridica dovesse includere anche la proibizione dell'aborto o meno.\nPer risolvere il dubbio, si stipul\u00f2 di arrivare ad un accordo riguardo aborto ed et\u00e0 minima per renderlo esplicito nella Dichiarazione con un articolo aggiuntivo.\nAltra discordanza riguardava la libert\u00e0 di religione: l'art. 14 dichiara \"libert\u00e0 di avere o adottare una religione [...] di propria scelta\". Venne fatto notare per\u00f2 che nel contesto islamico un bambino non ha il diritto di scegliere un'altra religione e quindi concordarono di non mantenere tale diritto, nonostante fosse gi\u00e0 consolidato nei Diritti Umani.\nInoltre fu motivo di dibattito l'argomento adozione ed ebbe come risultato di garantire maggiore protezione ai bambini coinvolti nell'adozione piuttosto che cercare un processo facile e veloce.\nPreambolo.\nIl Preambolo \u00e8 l'introduzione della Convenzione Internazionale sui Diritti dell'Infanzia e spiega i motivi per cui \u00e8 stata stesa la Convenzione.\nPrende in considerazione:\nContenuto.\nI diritti garantiti dalla Convenzione Internazionale sui Diritti dell'Infanzia sono raccolti in un documento onnicomprensivo senza distinzioni, n\u00e9 suddivisioni, perch\u00e9 ogni articolo \u00e8 da considerarsi di uguale importanza, indivisibile, correlato agli altri e interdipendente. La Convenzione internazionale sui diritti dell'infanzia \u00e8 stato il primo strumento di tutela internazionale a sancire nel proprio testo le diverse tipologie di diritti umani: civili, culturali, economici, politici e sociali, nonch\u00e9 quelli concernenti il diritto internazionale umanitario.\nIl testo contiene anche articoli rivolti alla protezione contro l'abuso e lo sfruttamento e si impegna a far s\u00ec che il bambino faccia valere il proprio pensiero.\nIl primo articolo con cui si apre il Documento recita \u00abai sensi della presente Convenzione si intende per bambino ogni essere umano avente un'et\u00e0 inferiore ai 18 anni\u00bb e prosegue mettendo in luce dibattiti e compromessi riguardo alla protezione del bambino prima della nascita.\nGli articoli della Convenzione possono essere raggruppati in quattro categorie in base ai principi guida che informano tutta la Convenzione:\nIl diritto di espressione.\nLa Convenzione internazionale sui diritti dell'infanzia presta attenzione alla partecipazione del bambino e della conseguente possibilit\u00e0 di prendere parte a questioni che lo riguardano. Per la prima volta la questione fu introdotta dalla Polonia nel 1980 con la bozza stesa della Convenzione.\nPresupposti.\nL'infanzia \u00e8 un periodo delicato e richiede la creazione di condizioni favorevoli che accompagnino il bambino fino allo sviluppo. La Convenzione deve essere vista nella sua totalit\u00e0, per questo anche l'art. 12 \u00e8 in stretta relazione con l'art. 2 (non discriminazione) e l'art. 3 (miglior interesse del bambino).\nIn certi casi, l'art. 3 \u00e8 in contraddizione con l'art. 12, in quanto spesso genitori ed educatori si oppongono all'autonomia del bambino. La Convenzione ONU dei Diritti del Bambino protegge diritti e doveri dei genitori nel crescere e nell'educare i propri figli (art. 5, 7, 9). Il genitore deve comunque valutare lo sviluppo e le capacit\u00e0 del figlio. Tuttavia, il bambino ha diritto a esprimere la propria opinione senza pressione o influenza esterna (pena, in caso contrario, la possibilit\u00e0 di non prendere legalmente in considerazione l'opinione). I genitori hanno inoltre l'obbligo di porre attenzione anche a modo di porre le domande, perch\u00e9 anche questo potrebbe intimidire il bambino e influenzarlo nelle risposte. L'importanza data all'opinione del bambino \u00e8 direttamente proporzionale alla scelta da prendere.\nAspetto pratico.\nL'art. 12 dichiara la necessit\u00e0 di nominare una figura addetta all'ascolto, stabilire i tempi e cercare di far esprimere al meglio il bambino. Se la persona che ascolta appartiene ad enti pubblici, deve possedere una preparazione qualificata.\nEntrata in vigore.\nLa Convenzione Internazionale sui Diritti dell Infanzia aveva bisogno di rispettare alcune condizioni per essere giuridicamente valida, tra cui la ratifica da parte degli Stati.\nIl 26 gennaio 1990 a New york la CRC viene firmata da 61 paesi durante la cerimonia ufficiale.\nSecondo l'art. 49.1, la Convenzione entra in vigore 30 giorni dopo la firma dell'ultimo stato necessario per raggiungere il numero minimo accettabile, cio\u00e8 20.\nMeccanismo di monitoraggio.\nLe Convenzioni sono definite strumenti di \"hard law\" e sono legalmente vincolanti. Con la ratifica di una Convenzione uno Stato aderisce a un accordo internazionale e ha l'obbligo di rispettarne le disposizioni. Non esistono ancora organi intergovernativi adibiti al monitoraggio dell'implementazione del diritto internazionale. Affinch\u00e9 la Convenzione venga effettivamente sostenuta, deve contenere le proprie specifiche regole di monitoraggio sulla sua implementazione negli Stati membri. L'efficacia del controllo \u00e8 direttamente proporzionale a quella del documento.\nLa normativa della Convenzione Internazionale sui Diritti dell'Infanzia dichiara che uno Stato che ha aderito alla sua ratifica non deve adottare nessun'altra legislazione o apportare modifiche alle norme nazionali che risultino in conflitto con quelle espresse nella Convenzione.\nLa Convenzione \u00e8 dotata di natura autoesecutiva (\"self-executive force\") che permette ai singoli cittadini di far valere in un tribunale nazionale i diritti da essa garantiti. Per essere applicata direttamente in una corte nazionale deve essere ratificata, avere un testo chiaro ed esauriente e senza bisogno di rielaborazioni. Inoltre lo Stato coinvolto deve aver riconosciuto nella propria legislazione nazionale il principio di diretta applicabilit\u00e0 delle convenzioni internazionali. Gli Stati che riconoscono tale principio possono esprimerlo con modalit\u00e0 diverse: in alcuni paesi, come i Paesi Bassi l'applicazione diretta delle Convenzioni Internazionali \u00e8 stabilita nella Costituzione; in altri il principio \u00e8 divenuto parte della giurisprudenza, come per esempio in Belgio.\nL'art. 44 prevede che ogni stato sottoponga al Comitato sui Diritti dell'Infanzia un rapporto periodico sui provvedimenti adottati per applicare i principi sanciti dalla Convenzione.\nIl primo rapporto deve essere presentato entro due anni dall'entrata in vigore della Convenzione nello Stato; successivamente, ogni cinque anni. Ogni rapporto deve fornire dati riguardo alle misure adottate, che devono essere sufficienti al comitato per confermare l'attuazione della Convenzione. Deve anche indicare i fattori e le difficolt\u00e0 riscontrate dagli Stati parti e che impediscono di adempire agli obblighi previsti dal trattato."}
{"id": "1455662", "revid": "3115", "url": "https://it.wikipedia.org/wiki?curid=1455662", "title": "Branko (ponte)", "text": "Il ponte di Branko (in lingua serba \"\u0411\u0440\u0430\u043d\u043a\u043e\u0432 \u043c\u043e\u0441\u0442\", traslitterato Brankov most) \u00e8 il secondo ponte per la sua lunghezza (dopo quello di Gazela) di Belgrado, la capitale della Serbia. Attraversa la Sava e collega il centro della citt\u00e0 al comune di Novi Beograd.\nPresentazione.\nIl ponte \u00e8 stato costruito nel 1957 in sostituzione del ponte Alexandre Ier, aperto alla circolazione il 16 dicembre 1934 e distrutto nel 1941.\nProgettato come una strada veloce a tre vie, \u00e8 effettivamente composto da due aperture separate, di cui la seconda \u00e8 stata terminata nel 1979. \u00c8 lungo 450 metri e poggia su un telaio di acciaio in un unico pezzo, con una campata centrale di 261\u00a0m di lato e si estende su 81,5\u00a0m ciascuna. \u00c8 percorso ogni giorno da circa 90.000 veicoli e gli ingorghi sono frequenti.\nIl nome ufficiale del ponte, ai tempi della Repubblica Socialista Federale di Jugoslavia, era \"ponte della fraternit\u00e0 e dell'unit\u00e0\" (\"Most bratstva i jedinstva\"), ma gli abitanti di Belgrado non hanno mai adottato questo nome. Fu soprannominato \"ponte della via Branko\" (con riferimento al poeta romantico serbo Branko Radi\u010devi\u0107) o ancora \"ponte della Sava\" (\"Savski most\"). Quando il poeta Branko \u0106opi\u0107 si suicida buttandosi dal ponte nel 1984, il nome di \"ponte di Branko\" ha iniziato a diffondersi senza che si sapesse con precisione a quale Branko si riferiva."}
{"id": "1455668", "revid": "33689", "url": "https://it.wikipedia.org/wiki?curid=1455668", "title": "Paperino da Paperopoli a Lillehammer", "text": "Paperino da Paperopoli a Lillehammer (titolo originale \"From Duckburg to Lillehammer\"), o Paperino - Le olimpiadi invernali, \u00e8 una storia a fumetti con testo e disegni di Don Rosa, pubblicata nel 1994. Vede Paperino, Qui, Quo, Qua e Gastone che cercano di partecipare alle olimpiadi invernali a Lillehammer.\nTrama.\nLa storia comincia a Paperopoli, con le qualifiche per eleggere il partecipante alle olimpiadi; ad un certo punto arriva Gastone, che si iscrive e, cos\u00ec facendo, tutti gli altri concorrenti si ritirano, tutti salvo Paperino. Le gare vengono vinte da Gastone, grazie alla sua fortuna, ma qualcuno fotografa le occasioni che lo hanno fatto vincere slealmente e cos\u00ec viene squalificato, anche se riuscir\u00e0 a fare uno splendido accordo con un industriale. Alle olimpiadi partecipa cos\u00ec Paperino che si era fatto costruire da Archimede Pitagorico degli sci con mini razzi per vincere contro Gastone; ma quando gli viene comunicata la sua vittoria restituisce il telecomando dei mini razzi ad Archimede, ma non gli sci, che i nipotini avevano gi\u00e0 spedito in Norvegia e cos\u00ec, Archimede, premendo il pulsante del telecomando mentre Paperino gareggia, lo fa volare contro una montagna.\nAmbientazione.\nInizialmente Don Rosa aveva intenzione di ambientare questa storia nelle Olimpiadi norvegesi del 1952: tutte le sue storie sono infatti ambientate negli anni cinquanta, perch\u00e9 l'autore interpreta realisticamente il trascorrere del tempo nei fumetti Disney, ritenendo in particolare Paperone morto nel 1967 e gli altri Paperi molto invecchiati entro la fine del secolo. Tuttavia l'editore impose a Don Rosa di mostrare Lillehammer, dove si sono effettivamente svolte le olimpiadi nel 1994.\nDopo aver realizzato la storia, l'autore ha dichiarato "}
{"id": "1455669", "revid": "3115", "url": "https://it.wikipedia.org/wiki?curid=1455669", "title": "Konrad von Feuchtwangen", "text": "Biografia.\nMembro della famiglia \u00d6ttingen che probabilmente ricopriva il ruolo di ministeriale, nacque intorno al 1230 in Baviera.\nA Konrad von Feuchtwangen si fa riferimento per la prima volta in Austria nel 1259 come \"Landkomtur\", una carica amministrativa di secondo piano dell'Ordine teutonico.\nNei decenni successivi, ricopri vari ruoli: di spessore, il titolo di Gran Maestro dell'Ordine di Livonia, a cui rinunci\u00f2 nel 1281, lasciandolo al subentrante Mangold von Sternberg.\nL\u2019apice della sua carriera in un ordine religioso cavalleresco fu raggiunto nel 1291 come Gran Maestro dell'Ordine Teutonico. Nel suo primo anno di reggenza, i musulmani assunsero, dopo un lungo assedio, Acri, l'ultima fortezza dei crociati nel Regno di Gerusalemme. Dal momento che la sede dell'Ordine Teutonico era ad Acri, von Feuchtwangen spost\u00f2 il quartier generale dell'ordine a Venezia.\nKonrad von Feuchtwangen mor\u00ec a Praga il 4 luglio 1296 e fu sepolto nella Chiesa dell\u2019Ordine teutonico di Dobrov\u00edtov nella Boemia Centrale."}
{"id": "1455671", "revid": "156992", "url": "https://it.wikipedia.org/wiki?curid=1455671", "title": "Charles Polanyi", "text": ""}
{"id": "1455673", "revid": "156992", "url": "https://it.wikipedia.org/wiki?curid=1455673", "title": "John Polanyi", "text": ""}
{"id": "1455676", "revid": "117174648", "url": "https://it.wikipedia.org/wiki?curid=1455676", "title": "Rifugio dell'Averole", "text": "Il rifugio dell'Averole (in francese \"Refuge d'Av\u00e9role\") \u00e8 un rifugio situato nel comune di Bessans (dipartimento della Savoia), nella valle dell'Averole, nelle Alpi Graie, a 2.210\u00a0m s.l.m.\nAccessi.\nDall'abitato di Bessans si percorre la strada verso Bonneval-sur-Arc fino al parking La Bessannaise. Di qui il rifugio \u00e8 raggiungibile in circa due ore di camminata.\nTraversate.\nIl rifugio \u00e8 interessato dal percorso escursionistico Tour della Bessanese."}
{"id": "1455678", "revid": "125859824", "url": "https://it.wikipedia.org/wiki?curid=1455678", "title": "Enrico H\u00fcllweck", "text": "Dal 1998 al 2008 \u00e8 stato sindaco della citt\u00e0 di Vicenza.\nBiografia.\nNato a Vicenza, \u00e8 figlio di Lydia e di Carlo H\u00fcllweck. Si diploma al Liceo Scientifico Lioy di Vicenza, e successivamente si laurea in Medicina e Chirurgia all'Universit\u00e0 degli Studi di Padova, specializzandosi in Pediatria, Endocrinologia e Malattie del ricambio (all'Universit\u00e0 degli Studi di Firenze), Scienza della Alimentazione e della Dietetica (Universit\u00e0 di Padova), Pediatria sociale, Paidologia e Nipiologia (all'Universit\u00e0 di Pisa).\nDopo aver svolto il servizio militare come ufficiale medico, ha iniziato a lavorare come medico pediatra. \u00c8 stato presidente dell'Ordine dei Medici Chirurghi e degli Odontoiatri di Vicenza dal 1990 al 2000. \u00c8 stato membro della Commissione Nazionale permanente per il Codice di Deontologia medica ed \u00e8 stato membro della Commissione di Bioetica della Regione Veneto.\nHa svolto anche attivit\u00e0 di sindacalista medico ospedaliero come esponente della Coordinamento Italiano Medici Ospedalieri (CIMO), della quale \u00e8 stato Vicesegretario Nazionale dal 1976 al 1996. \u00c8 stato inoltre iscritto all'Albo dei Giornalisti ed \u00e8 stato direttore di alcune testate, prevalentemente a carattere politico, sindacale e scientifico.\n\u00c8 stato sposato con Vanna Velo dalla quale ha avuto un figlio, Giorgio, giornalista di TVA Vicenza. La moglie \u00e8 prematuramente mancata nel luglio del 1998. Dal 2004 \u00e8 sposato con l'ex architetto Lorella Bressanello. Alla cerimonia in Cattedrale partecip\u00f2 anche Silvio Berlusconi, in qualit\u00e0 di suo testimone di nozze.\nCarriera politica.\nNella XII Legislatura \u00e8 stato deputato, venendo eletto nelle elezioni politiche del 27 e 28 marzo 1994 per la Lega Nord.\nDopo la caduta del primo governo Berlusconi aderisce a Forza Italia.\nDal 2007 al 2010 ha ricoperto la carica di presidente della fondazione Teatro Comunale Citt\u00e0 di Vicenza.\nDal luglio 2008 al 2011 \u00e8 stato capo della segreteria Politica del Ministero per i Beni e le Attivit\u00e0 Culturali.\nSindaco di Vicenza.\nIl 13 dicembre 1998, battendo al ballottaggio con il 56,5% dei voti Giorgio Sala (sindaco di Vicenza tra gli anni sessanta e settanta), diviene primo cittadino di Vicenza. Il primo mandato viene ricordato per l'avvio di alcune opere di riqualificazione (Campo Marzo, avvio dei lavori al Parco Fornaci, ristrutturazione della Torre Bissara), per l'inserimento di numerose rotatorie (fino ad allora quasi assenti a Vicenza) con lo scopo di fluidificare il traffico cittadino e per l'imponente evacuazione, nell'aprile 2001, di quasi 80.000 cittadini a seguito del ritrovamento di una bomba della seconda guerra mondiale al Cimitero Maggiore. \u00c8 stato il primo sindaco d'Italia a essere nominato \"\"Difensore ideale dell'Infanzia\u201d\" da parte dell'UNICEF.\nViene rieletto per un secondo mandato dopo il ballottaggio dell'8 e 9 giugno 2003, che lo vede vincente con il 53,8% dei suffragi contro il candidato di centrosinistra Vincenzo Riboni. In questo secondo mandato porta a termine la costruzione della Tangenziale Sud e quella del Teatro Comunale Citt\u00e0 di Vicenza, avvia i lavori per la costruzione del nuovo Tribunale con il nuovo quartiere Borgo\"b\"erga e quelli di ristrutturazione della Basilica Palladiana.\nGli ultimi anni del secondo mandato sono segnati dalle contestazioni a seguito dell'approvazione della costruzione di una nuova base americana all'Aeroporto Dal Molin.\nIl 13 febbraio 2008, a pochi mesi dalla scadenza naturale del suo secondo mandato, rassegna le sue dimissioni per potersi candidare come parlamentare alle Elezioni politiche italiane del 2008, a cui per\u00f2 non viene eletto."}
{"id": "1455679", "revid": "1904508", "url": "https://it.wikipedia.org/wiki?curid=1455679", "title": "Gottfried von Hohenlohe", "text": "Biografia.\nHohenlohe nacque da Kraft von Hohenlohe e Willeborg von Wertheim e crebbe nella ricca famiglia degli Hohenlohe di Burg Hohlach, presso Uffenheim. Egli era inoltre imparentato con il precedente Gran Maestro Heinrich von Hohenlohe.\nHohenlohe ader\u00ec all'Ordine Teutonico nel 1279 e divenne Komtur in Franconia nel 1290. Nel 1294 egli venne avanzato al grado di Deutschmeister, posizione di rilievo che garantiva il titolo di Maestro per la Germania. Come grande amico del Gran Maestro Konrad von Feuchtwangen, venne scelto come suo successore a Venezia nel 1297.\nHohenlohe viene ricordato come un Gran Maestro che ebbe un atteggiamento sempre disinteressato nelle regioni dell'ordine in Prussia e Livonia, dal momento che non si preoccup\u00f2 mai delle esigenze delle popolazioni che abitavano le zone predette. Il capitolo, riunitosi a Memel, richiese le dimissioni di Hohenlohe, che vennero siglate a Elbing il 18 ottobre 1303.\nHohenlohe lasci\u00f2 la Prussia e si stabil\u00ec in Germania dove ricevette il Cavalierato Bal\u00ec di Franconia. Egli tent\u00f2 di riprendere il potere come Gran Maestro, ma le sue pretese vennero rifiutate dai suoi confratelli, che avevano gi\u00e0 scelto Siegfried von Feuchtwangen come Gran Maestro successore. Hohenlohe risiedette ad Ulma sino a quando non pass\u00f2 a Mergentheim nel 1307 dove mor\u00ec tre anni dopo. Venne sepolto a Marburg."}
{"id": "1455680", "revid": "729019", "url": "https://it.wikipedia.org/wiki?curid=1455680", "title": "Michael W. Hagee", "text": "\u00c8 stato il 33\u00ba Comandante del Corpo dei Marine, succedendo al Generale James L. Jones il 13 gennaio 2003 ed \u00e8 stato sostituito nell'incarico dal Generale James T. Conway il 13 novembre 2006. Si \u00e8 dimesso come Comandante due mesi prima della fine del suo mandato di quattro anni perch\u00e9 aveva la cerimonia di pensionamento poco prima della cerimonia del cambio di comando. Il Generale Hagee si \u00e8 ritirato dal Corpo dei Marines il 1\u00ba gennaio 2007.\nIl Generale Hagee si \u00e8 laureato con lode alla US Naval Academy nel 1968 con un Bachelor of Science in ingegneria. \u00c8 anche titolare di un Master of Science in Electrical Engineering alla US Naval Postgraduate School e un Master of Arts di sicurezza nazionale e gli studi strategici dal Naval War College. Si \u00e8 anche laureato al Comando e Staff College e la US Naval War College."}
{"id": "1455682", "revid": "641795", "url": "https://it.wikipedia.org/wiki?curid=1455682", "title": "Foglie di Beslan", "text": "Foglie di Beslan \u00e8 un pezzo per pianoforte e grande orchestra sinfonica del pianista e compositore Giovanni Allevi. \u00c8 stato eseguito per la prima volta il 29 aprile 2005 al teatro Politeama di Palermo dai 92 elementi dell'Orchestra sinfonica Siciliana diretti da Daniel Kawka e, al pianoforte, l'autore stesso. L'opera \u00e8 nata per commemorare la terribile tragedia avvenuta a Beslan, che vide la morte, in una scuola, di innumerevoli persone.\nIl pezzo \u00e8 sviluppato in un tempo unico, prevalentemente di andamento lento, solenne e doloroso.\nVersioni.\nDi questo pezzo esistono tre differenti versioni:\nLa prima, gi\u00e0 citata, eseguita con i 92 elementi dell'Orchestra sinfonica Siciliana.\nLa seconda, eseguita con gli archi, i fiati e l'arpa dell'Orchestra dei Virtuosi Italiani (contenuta nell'album Evolution).\nLa terza, eseguita con un ensemble di 11 archi della Philharmonische Camerata Berlin."}
{"id": "1455684", "revid": "1305772", "url": "https://it.wikipedia.org/wiki?curid=1455684", "title": "Governatorato di Minya", "text": "Il governatorato di Minya o Minia () \u00e8 un governatorato dell'Egitto. Prende il nome dal suo capoluogo, Minya. Si trova nel centro del paese, a sud della capitale Il Cairo.\nIl governatorato \u00e8 uno dei pi\u00f9 popolosi dell'Alto Egitto. Le principali citt\u00e0, oltre al capoluogo, sono (da nord a sud):"}
{"id": "1455687", "revid": "1100311", "url": "https://it.wikipedia.org/wiki?curid=1455687", "title": "Pedro Troglio", "text": "Carriera.\nGiocatore.\nClub.\nEsord\u00ec nel River Plate nel 1983, all'et\u00e0 di 18 anni; nei primo quadriennio collezion\u00f2 soltanto 3 presenze che gli valsero comunque il titolo di campione d'Argentina nella stagione 1985-1986. Tuttavia fu solo dalla stagione successiva che inizi\u00f2 a giocare regolarmente e ad affermarsi come una promessa del calcio argentino.\nArriv\u00f2 in Italia nella stagione 1988-1989 acquistato dal Verona. L'anno successivo si trasfer\u00ec alla Lazio dove rimase due stagioni. Pass\u00f2 poi all' con cui nel 1991-1992 retrocesse in Serie B, serie in cui gioc\u00f2 i successivi 2 campionati sempre con i marchigiani.\nLasci\u00f2 quindi l'Italia per giocare un anno nel campionato giapponese con l'Avispa Fukuoka, tuttavia l'alto rendimento lo convinse a tornare a disputare un campionato pi\u00f9 competitivo in patria. Torn\u00f2 definitivamente in Argentina nel 1997 ingaggiato dal Gimnasia La Plata dove visse un periodo particolarmente felice. Chiuse la carriera da calciatore con il Villa D\u00e1lmine in quarta serie argentina.\nNel giugno del 2006 la squadra del Gimnasia La Plata ha ritirato la maglia n. 21 in suo onore (primo caso in Argentina).\nNazionale.\nA partire dal 1987 fu convocato nella Nazionale argentina. Fece anche parte della selezione per il in Italia, dove non fu mai titolare inamovibile, ma ebbe la soddisfazione di segnare una rete, quella che sblocc\u00f2 il risultato, in Argentina-URSS (2-0), e di giocare sia nella semifinale (Argentina-Italia (1-1 d.t.s, 4-3 d.c.r.) che nella finale (Germania Ovest-Argentina (1-0) che lo laure\u00f2 vicecampione del mondo.\nAllenatore.\nInizi\u00f2 la carriera di allenatore nel campionato di \"apertura\" 2004 al Godoy Cruz nella Primera B Nacional (serie B argentina) ma a met\u00e0 stagione approd\u00f2 di nuovo in prima divisione alla guida del Gimnasia La Plata che guid\u00f2 nella \"clausura\" 2005. La stagione successiva eguagli\u00f2 il miglior piazzamento di sempre del Gimnasia, assicurandosi il secondo posto nell\"apertura\" 2005 e mancando il titolo a favore del Boca Juniors per soli 3 punti.\nLa stagione 2006-2007 fu senza dubbio la peggiore. Si inizi\u00f2 con il peggior risultato di sempre nel derby con l'Estudiantes, che fin\u00ec con un roboante 7-0. Il culmine si ebbe comunque quando l'8 novembre 2006 fu ripetuto il secondo tempo della partita contro il Boca Juniors (sospesa in precedenza per fatti antisportivi imputati al presidente del Gimnasia), poi finito con una sconfitta in goleada: al termine della partita Troglio e alcuni giocatori fecero dichiarazioni in cui lasciarono capire di aver ricevuto minacce dai tifosi che volevano a tutti i costi perdere contro i \"Boquenses\" per favorirli nella corsa al titolo contro gli acerrimi rivali dell'Estudiantes.\nNonostante questi (e altri) risultati, ed episodi gravemente negativi, Troglio non fu mai messo in discussione della tifoseria, che prefer\u00ec invece scagliarsi contro il presidente Mu\u00f1oz; ci\u00f2 nonostante, a seguito dell'ennesima sconfitta in goleada contro il Boca (5-1), il 2 aprile 2007 il tecnico prefer\u00ec rassegnare le dimissioni.\nNel campionato di \"apertura\" 2007 Troglio \u00e8 stato ingaggiato dall'Independiente, prima di essere esonerato il 26 marzo 2008. Sempre nel 2008 viene assunto dal , la pi\u00f9 importante squadra del Paraguay, con il quale vincer\u00e0 il torneo di \"apertura\" nel 2009. In seguito venne contattato da Diego Armando Maradona per affiancarlo nella nazionale argentina, ma rifiut\u00f2.\nIl 31 maggio 2010 viene chiamato dall'Argentinos Juniors, club campione dell'ultimo torneo di \"clausura\" argentino, per sostituire Claudio Borghi, approdato al Boca Juniors. Nonostante un rinnovo di contratto siglato pochi mesi prima, nel settembre 2011 rassegna le dimissioni per accettare, poche settimane dopo, di allenare il Gimnasia La Plata, squadra della Primera B, con cui ottiene nel 2012-2013 la promozione nella Primera Division. Il 15 marzo 2016 viene sollevato dall'incarico. Successivamente \u00e8 alla guida di Tigre e Universitario."}
{"id": "1455688", "revid": "76034", "url": "https://it.wikipedia.org/wiki?curid=1455688", "title": "Richard Stone", "text": "Stone fu discepolo di Hermann Kahn, John Maurice Clark, John Maynard Keynes e compagno di James Meade nel Servizio Centrale d'Informazione Economica durante la Seconda guerra mondiale. Fu incaricato di creare, per conto del governo britannico, un sistema internazionale di contabilit\u00e0. Durante la sua vita ha reso compatibili i suoi insegnamenti con l'esercizio di missioni per l'Organizzazione per la Cooperazione e lo sviluppo Economico e per l'Organizzazione delle Nazioni Unite. I modelli di contabilit\u00e0 nazionale furono introdotti per consiglio di Keynes. Stone e Meade sistematizzarono l'uso di un volume crescente d'informazioni statistiche in un sistema organizzato, che Stone ha raffinato per convertirlo nella base della moderna analisi macroeconomica.\nInvent\u00f2 uno schema di doppia entrata, estensione del sistema di doppio-gioco economico a quattro agenti: le famiglie, le imprese, il settore pubblico e il settore estero. Il sistema creato da Stone ha permesso l'uso del sistema per paesi e scuole di pensiero molto diversi fra loro. \nFu professore dell'Universit\u00e0 di Cambridge e dell'Universit\u00e0 Johns Hopkins. Tra le sue principali opere si segnalano: \"Rendita nazionale, contabilit\u00e0 nazionale e modelli economici\" (in collaborazione con Meade - 1944), \"La funzione delle misure in economia\" (1951) e \"Input-output e contabilit\u00e0 nazionale\" (1961).\nNel 1960, spos\u00f2 l'italiana Giovanna Saffi, discendente del celebre patriota del Risorgimento Aurelio Saffi e di Giorgina Craufurd Saffi, che collabor\u00f2 a molti dei suoi lavori. Tra l'altro, scrissero insieme \"Social Accounting and Economic Models\" (1959) and \"National Income and Expenditure\" (1961)."}
{"id": "1455689", "revid": "287204", "url": "https://it.wikipedia.org/wiki?curid=1455689", "title": "Siegfried von Feuchtwangen", "text": "Biografia.\nVon Feuchtwangen nacque a Feuchtwangen in Franconia, ed era imparentato con il tredicesimo Gran Maestro Konrad von Feuchtwangen. Egli acquis\u00ec l'incarico di Gran Maestro dopo le dimissioni del proprio predecessore, Gottfried von Hohenlohe, che era stato costretto ad abdicare nel 1303 per gli attriti interni scatenati nell'ordine. \nSotto la reggenza di Feuchtwangen, l'ordine si stabil\u00ec a Danzica nel 1308, ottenendo il controllo della Pomerelia, e per questo divenendo il pi\u00f9 vivace nemico della Polonia. Egli spost\u00f2 quindi il quartier generale dell'ordine da Venezia (dove era stato spostato dal predecessore, dopo la perdita della citt\u00e0 mediorientale di Acri, antica sede dell'ordine), al Castello di Marienburg in Pomerania. Siegfried mor\u00ec qui nel 1311 e venne sepolto nella cattedrale di Kulmsee."}
{"id": "1455690", "revid": "599013", "url": "https://it.wikipedia.org/wiki?curid=1455690", "title": "Lucas Radebe", "text": "Nella sua carriera ha vestito le maglie di Kaizer Chiefs (1990-1994) e (1994-2005), squadra inglese di cui \u00e8 stato anche capitano dal 1998 al 2001. Conta 70 presenze e 2 reti con la nazionale sudafricana, con cui ha vinto la Coppa d'Africa 1996.\nCarriera.\nClub.\nNato a Diepkloof, nella township di Soweto, a Johannesburg, da una famiglia con undici figli, inizia a giocare a calcio nella squadra presieduta dalla madre, il Diepkloof Leeds United. Frequenta la Bopasenatla Secondary School. A quindici anni \u00e8 trasferito dai genitori al Bophuthatswana perch\u00e9 scampi alla violenza del quartiere dove risiede. L\u00ec entra nelle giovanili del ICL Birds, dove milita dal 1987 al 1988. Messosi in luce, nel 1989 \u00e8 ingaggiato dal , uno dei migliori club calcistici del Sudafrica.\nNel 1991 \u00e8 raggiunto da colpi di pistola mentre \u00e8 a piedi, diretto ad un negozio. La pallottola entra nella schiena ed esce miracolosamente dalla coscia, non ledendo organi vitali.\nAl Kaizer Chiefs inizia come portiere, poi gioca come centrocampista e infine come difensore centrale. In quattro anni di militanza nel club di Johannesburg totalizza 113 presenze e 5 gol in campionato.\nNel 1994 Radebe e il suo connazionale Philemon Masinga si trasferiscono al per 250.000 sterline. Inizialmente Radebe deve solo accompagnare il compagno per consentirgli di ambientarsi nella nuova realt\u00e0 inglese. La sua esperienza in terra britannica inizia male: si trova in disaccordo con l'allenatore Howard Wilkinson ed \u00e8 spesso penalizzato dagli infortuni. Con l'avvento del tecnico George Graham il sudafricano si ritaglia un ruolo chiave nella squadra. Nel 1998 \u00e8 nominato capitano del Leeds e guida i suoi al quarto posto nel campionato di Premier League 1998-1999. Terzo nella Premier League 1999-2000 e impegnato in Coppa UEFA, il Leeds si qualifica dunque per la UEFA Champions League, dove raggiunge le semifinali dell'edizione 2000-2001. A Radebe si interessano grandi club quali , e . Nel 2000 vince il Premio fair play della FIFA. Radebe diviene un idolo per i tifosi del Leeds, tra cui i componenti della band britannica dei Kaiser Chiefs, che decidono di cambiare il loro nome originario (Parva) proprio in onore di Radebe e del suo ex club.\nInfortunatosi al ginocchio e alla caviglia, dal 2000 \u00e8 tuttavia costretto a fermarsi per quasi due anni. Salta del tutto la stagione 2001-2002, mentre torna in campo in quella seguente. Conclude la carriera nell'annata 2004-2005, in seconda serie, totalizzando 3 presenze in campionato. Con la maglia del Leeds conta 256 presenze e 3 reti in tutte le competizioni.\nNazionale.\nCon la nazionale sudafricana Radebe esordisce il 7 luglio 1992 contro il . Fa parte della spedizione sudafricana che vince la Coppa d'Africa 1996. Da capitano partecipa con il Sudafrica alle fasi finali del e del , conclusi dalla nazionale al primo turno. Gioca la sua ultima partita con la nazionale contro l', il 22 maggio 2003.\nCon il Sudafrica conta 70 presenze e 2 gol, uno dei quali a contro la (2-2)."}
{"id": "1455691", "revid": "116141717", "url": "https://it.wikipedia.org/wiki?curid=1455691", "title": "Claudio Procesi", "text": "Ha vinto la Medaglia della matematica dell'Accademia dei XL nel 1981 e il Premio Feltrinelli nel 1986. \u00c8 membro del comitato per l'assegnazione del Premio Abel. Socio nazionale dell'Accademia dei Lincei dal 1988, ha ricoperto la carica di vice Presidente della International Mathematical Union.\nBiografia.\n\u00c8 nato a Roma da Angelo Procesi e Liliana Ballester, figlia del pittore cartellonista Anselmo Ballester, uno dei maggiori autori italiani di manifesti per il cinema.\nHa conseguito la Laurea in Matematica nel 1963 presso l'Universit\u00e0 di Roma \"La Sapienza\" ed il Ph.D. presso l'University of Chicago nel 1966, sotto la supervisione di Israel Nathan Herstein. Risale a quell'epoca un incontro con Michael Artin, in cui Procesi, insieme a Lance W. Small (anch'egli allievo dottorale di Herstein a Chicago), contribu\u00ec a incoraggiare la \"prima incursione\" di Artin \"nel campo della teoria degli anelli\".\nHa insegnato presso l'Universit\u00e0 degli Studi di Pisa dal 1973 al 1975 e dal 1975 ricopre la cattedra di Algebra presso Universit\u00e0 di Roma \"La Sapienza\". \n\u00c8 stato invitato a svolgere ricerche e tenere corsi avanzati presso varie universit\u00e0, tra cui la Columbia University, il Massachusetts Institute of Technology, l'Institute for Advanced Studies di Princeton e l'\u00c9cole Normale Sup\u00e9rieure di Parigi.\nI suoi contributi scientifici spaziano nei settori dell'algebra non commutativa, dei gruppi algebrici, della teoria degli invarianti, delle algebre di dimensione infinita e dei gruppi quantici e sono riportati in almeno 96 pubblicazioni scientifiche. Ha scritto importanti monografie nel settore, tra cui, nel 1975, \"Rings with polinomial identities\", la prima in cui si raccolgono e sistematizzano gli avanzamenti nella teoria degli anelli con identit\u00e0 polinomiali. Svolge inoltre un'importante attivit\u00e0 di assistenza ai matematici dei paesi in via di sviluppo."}
{"id": "1455696", "revid": "287204", "url": "https://it.wikipedia.org/wiki?curid=1455696", "title": "Luis de Camoes", "text": ""}
{"id": "1455699", "revid": "287204", "url": "https://it.wikipedia.org/wiki?curid=1455699", "title": "Yeismo", "text": ""}
{"id": "1455701", "revid": "1921867", "url": "https://it.wikipedia.org/wiki?curid=1455701", "title": "Discografia dei Muse", "text": "La discografia dei Muse, gruppo musicale britannico, \u00e8 costituita da otto album in studio, due dal vivo, due raccolte, quattro EP e oltre quaranta singoli, pubblicati tra il 1998 e il 2022.\nOltre ad essi vanno conteggiati anche tre album video e oltre cinquanta video musicali."}
{"id": "1455710", "revid": "767487", "url": "https://it.wikipedia.org/wiki?curid=1455710", "title": "Monte Zebio", "text": "Il Monte Zebio \u00e8 una montagna dell'Altopiano dei Sette Comuni alta 1.717\u00a0m s.l.m.\nPrima guerra mondiale.\nSulla montagna si svolsero importanti battaglie durante la Fr\u00fchjahrsoffensive (giugno 1916) quando forti reparti imperiali (in particolare il 3\u00ba reggimento Sch\u00fctzen di Graz ed il 73\u00ba reggimento \"von W\u00fcrttemberg\") avanzavano in direzione delle Melette e di Asiago. Successivamente al ripiegamento volontario causato dall'Offensiva Brusilov sul fronte russo, sulla sommit\u00e0 della montagna venne creata una imponente trincea da parte dei reparti austroungarici, che collegava il settore dello Zebio con altri importanti capisaldi (Mosciagh, Colombara, Zingarella, Forno, Chiesa, Campigoletti, Ortigara). I soldati italiani tentarono a pi\u00f9 riprese di riconquistare la vetta, prima durante l\"'Operazione K\", poi, a partire dal 10 giugno 1917, con la Battaglia del monte Ortigara. L'8 giugno 1917 tuttavia (due giorni prima di sferrare l'attacco iniziale), alle ore 17:30, per cause mai chiarite (si pensa ad un fulmine) scoppi\u00f2 sulla cima dello Zebio una galleria di mina che i soldati italiani avevano predisposto, scavata gi\u00e0 a partire dall'autunno precedente, per preparare l'attacco. La mina uccise o seppell\u00ec vivi decine di soldati italiani ed austroungarici oltre che molti ufficiali della Brigata Catania che si trovavano in loco quel giorno in previsione dell'imminente attacco al settore Zebio - Ortigara. Tutti i tentativi successivi di conquista della \"Winterstellung\" si infransero contro la linea imperialregia, molti di questi episodi sono raccontati nel libro \"Un anno sull'Altipiano\" di Emilio Lussu, ufficiale della Brigata Sassari, reparto che conquist\u00f2 proprio sullo Zebio una delle sue quattro medaglie d'oro alla bandiera (altre due medaglie d'oro vennero conferite per battaglie avvenute sempre sull'altopiano vicentino).\nOggi l'intera zona \u00e8 considerata Sacra e vi \u00e8 stato istituito un museo all'aperto della Grande Guerra. \nNell'estate del 2007 si \u00e8 svolta una rievocazione storica delle battaglie qui avvenute e, sempre nello stesso anno, la citt\u00e0 di Asiago ha donato ai Comuni della Sardegna l'area del cimitero della Brigata Sassari per 99 anni. Una seconda area cimiteriale \u00e8 in fase di restauro.\nRifugi.\nNei pressi della cima si trovano due bivacchi: il bivacco \"Stalder\" ed il bivacco \"dell'Angelo\"."}
{"id": "1455711", "revid": "36426", "url": "https://it.wikipedia.org/wiki?curid=1455711", "title": "Villa medicea di Camugliano", "text": ""}
{"id": "1455712", "revid": "767487", "url": "https://it.wikipedia.org/wiki?curid=1455712", "title": "Karl von Trier", "text": "Biografia.\nKarl proveniva da una famiglia patrizia di Treviri ed ebbe un'educazione raffinata.\nFiglio maggiore di Jakob von Oeren, ader\u00ec all'Ordine Teutonico nel 1288 assieme ai fratelli Jakob e Ortolf. Durante gli anni Novanta del XIII secolo ricopr\u00ec l'incarico di Komtur di numerosi Cavalierati Bal\u00ec di Francia e Germania (come ad esempio quelli relativi alle province di Champagne, Lorena e Borgogna). Nel 1304 ottenne l'incarico di \"Gro\u00dfkomtur\" e le sue capacit\u00e0 vennero premiate con l'incarico di rappresentare il Gran Maestro Siegfried von Feuchtwangen a Venezia.\nKarl venne nominato Gran Maestro dal capitolo dell'Ordine riunito al castello di Marienburg a met\u00e0 del giugno del 1311. Egli aveva intenzione di riformare l'ordine, ma i suoi provvedimenti incontrarono molte resistenze. Tent\u00f2 di introdurre l'incarico di \"conduttore\", la cui funzione sarebbe consistita nella supervisione del commercio per conto dell'Ordine. Vi erano infatti dispute tra i capi dell'Ordine, guidati dal Komtur Otto von Luterberg e dal Gran Maestro degli Ospitalieri Friedrich von Wildenberg che presiedette l'assemblea che costrinse Karl a dimettersi dall'Ordine nel 1317 e ad abbandonare la Prussia.\nLa scissione nell'Ordine venne scongiurata dal papa Giovanni XXII, che condann\u00f2 i dissidenti delle Komtur di Prussia, ordinando loro di convocare immediatamente un nuovo Capitolo. Il 12 marzo 1318, a Erfurt, Karl accett\u00f2 nuovamente l'incarico di Gran Maestro, anche se non volle mai fare ritorno in Prussia. Egli trascorse i suoi ultimi anni a Treviri, dove mor\u00ec nel 1324 e venne sepolto nella chiesa di Santa Caterina."}
{"id": "1455716", "revid": "599013", "url": "https://it.wikipedia.org/wiki?curid=1455716", "title": "Teg", "text": ""}
{"id": "1455719", "revid": "1543377", "url": "https://it.wikipedia.org/wiki?curid=1455719", "title": "Arif Mardin", "text": " Ha lavorato con una vasta gamma di artisti, di vario genere, tra cui jazz, rock, soul e country.\nBiografia.\nGli inizi.\nArif Mardin nacque a \u0130stanbul, in una famiglia che includeva diplomatici, uomini d'affari e militari. Crescendo, ascolta la musica di artisti come Bing Crosby e Glenn Miller; grazie all'intermediazione di sua sorella riesce a conoscere il critico jazz Cuneyt Sermet, che lo introdusse a quel tipo di musica e, successivamente, divenne il suo mentore. Dopo essersi laureato alla \"Marmara University\" in \"Economia e Commercio\", Mardin inizi\u00f2 a studiare alla \"London School of Economics\". Influenzato nuovamente dalla sorella e dai suoi gusti musicali, divenne parte di un'orchestra, ma smise subito in quanto non rientrava tra i suoi futuri progetti.\nCiononostante, il suo destino cambi\u00f2 nel 1956 dopo aver incontrato Dizzy Gillespie e Quincy Jones ad un concerto ad Istanbul. Mand\u00f2 allora tre demo musicali al suo amico Tahir Sur, che lavorava in una stazione radio americana. Sur sped\u00ec le registrazioni a Quincy Jones e Mardin divent\u00f2 il primo a beneficiare della borsa di studio alla \"Berklee College of Music\" di Boston. Nel 1958 lui e la sua fidanzata Latife si spostarono da Istanbul a Boston. Dopo essersi laureato nel 1961, insegn\u00f2 nella stessa scuola per un anno, per poi trasferirsi a New York.\nCarriera.\nMardin inizi\u00f2 la sua carriera all'Atlantic Records nel 1963 come assistente di Nesuhi Erteg\u00fcn (fratello di Ahmet Erteg\u00fcn, cofondatore della \"Atlantic\", e amante del jazz). Mardin fece velocemente fortuna, diventando presto studio manager, produttore dell'etichetta e compositore. Nel 1969, raggiunse la carica di vice presidente e, in seguito, divenne vice president senior (carica che mantenne fino al 2001). Lavor\u00f2 a stretto contatto con Erteg\u00fcn e Jerry Wexler, le due personalit\u00e0 responsabili del successo della \"Atlantic Sound\". Arif Mardin si ritir\u00f2 dall \"Atlantic Records\" nel maggio 2001 e ristabil\u00ec la sua personale etichetta, la \"Manhattan Records\". Allo stesso tempo mantenne i rapporti con l'industria musicale turca.\nProdusse artisti come Carly Simon, Bette Midler, Barbra Streisand, i Bee Gees, Diana Ross, Queen, Patti LaBelle, Aretha Franklin, Anita Baker, Judy Collins, Phil Collins, Culture Club, Scritti Politti, Roberta Flack, Hall &amp; Oates, Donny Hathaway, Norah Jones, Chaka Khan, George Benson, i Manhattan Transfer, Modern Jazz Quartet, Willie Nelson, John Prine, Dusty Springfield, David Bowie, Jewel e Ringo Starr.\nGli ultimi anni.\nAnche negli ultimi anni della sua carriera riusc\u00ec a scoprire nuovi talenti, tra i quali Norah Jones, alla quale fece guadagnare diversi premi e riconoscimenti.\nMardin \u00e8 morto nella sua casa di New York il 25 giugno 2006 dopo una lunga battaglia con il cancro del pancreas. I suoi resti sono stati portati nella sua terra d'origine e seppelliti al \"Karacaahmet Cemetery\" a \u00dcsk\u00fcdar il 5 luglio 2006. Robin Gibb e la moglie Dwina, tra gli altri, parteciparono al funerale.\nVita privata.\nArif era sposato con Latife, una drammaturga. Il loro figlio, Yusuf \"Joe\" Muhittin, a sua volta un laureato alla \"Berklee\", \u00e8 un produttore e compositore (e collabora con la sorella, Nazan Joffre), mentre l'altra loro figlia, Julie, \u00e8 una fotografa.\nPremi.\nNella sua quarantennale carriera, Mardin vinse oltre quaranta album d'oro e platino, 15 nomination ai Grammy e 12 Grammy Awards. Nel 1990, Arif Mardin fu inserito nella \"Hall of Fame\" della \"National Academy of Recording Arts and Sciences\"."}
{"id": "1455722", "revid": "773636", "url": "https://it.wikipedia.org/wiki?curid=1455722", "title": "Oratorio di San Filippo", "text": "L'oratorio di San Filippo \u00e8 una chiesa di Ponsacco (PI) nella frazione di Camugliano all'interno della Villa Niccolini.\nStoria e descrizione.\nLa villa fu edificata nel 1533 da Alessandro de' Medici e conclusa durante il granducato di Cosimo I. Tra i numerosi ambienti del complesso si trova anche la piccola cappella di San Filippo. L'edificio, dalle dimensioni ridotte, ha una atipica copertura a botte e comprende un minuscolo ambiente riservato ai signori della villa, che in tal modo potevano assistere alle celebrazioni attraverso una grata. Le pareti conservano decorazioni della fine del Settecento, epoca cui risale l'altare in muratura dipinta. Tra i numerosi reliquiari, oggetti assai diffusi come segno di devozione privata, ve n'\u00e8 uno, raffigurante il mezzo busto di un santo, attribuito a Donatello."}
{"id": "1455726", "revid": "33689", "url": "https://it.wikipedia.org/wiki?curid=1455726", "title": "Tortima", "text": ""}
{"id": "1455727", "revid": "661526", "url": "https://it.wikipedia.org/wiki?curid=1455727", "title": "Short Music for Short People", "text": "Short Music for Short People \u00e8 una raccolta del 1999 pubblicata dalla Fat Wreck Chords. Contiene canzoni di 101 gruppi di circa 30 secondi ciascuna. A causa di difficolt\u00e0 tecniche (un CD pu\u00f2 contenere fino a 99 tracce), gli ultimi tre brani sono inclusi nella stessa traccia.\nA parte alcune eccezioni, tutte le canzoni del disco sono state scritte e registrate specificatamente per questa pubblicazione, su richiesta di Fat Mike, fondatore della Fat Wreck e bassista/cantante dei NOFX. La raccolta ha raggiunto la posizione numero 191 nella Billboard 200."}
{"id": "1455728", "revid": "62004", "url": "https://it.wikipedia.org/wiki?curid=1455728", "title": "Armando Teixeira", "text": ""}
{"id": "1455730", "revid": "18323", "url": "https://it.wikipedia.org/wiki?curid=1455730", "title": "Werner von Orseln", "text": "Biografia.\nVon Orseln proveniva da una famiglia di Urseln presso Francoforte sul Meno in Assia.\nNon si conosce la data precisa a cui risalirebbe la sua adesione all'ordine. Egli viene menzionato per la prima volta nel 1312 come Komtur di Ragnit. Nel 1314, von Orseln divenne Gran Komtur e Komtur di Marienburg.\nDurante il colpo di Stato nello stato monastico territoriale dell'ordine, egli sostenne il Gran Maestro Karl von Trier e venne con lui esiliato. Ad ogni modo, egli riusc\u00ec a tornare nel 1319, ottenendo la posizione di Gran Maestro residente in Prussia. Egli negozio le discussioni e restaur\u00f2 la disciplina gerarchica dell'ordine.\nAlla morte di Karl von Trier, il capitolo dell'ordine scelse von Orseln come Gran Maestro successore. Immediatamente dopo essere eletto, von Orseln venne invitato caldamente ad iniziare dei negoziati con il Regno di Polonia. Questo, ad ogni modo, non produsse alcun risultato se non quello di avvicinare i tempi di uno scontro con la Polonia. Il Gran Maestro costitu\u00ec quindi una coalizione anti-polacca costituita dai duchi di Masovia e Slesia e dal Re di Boemia. Il pretesto dell'inizio della guerra fu l'invasione polacca del Ducato di P\u0142ock nel 1327. In risposta, il Gran Maestro ordin\u00f2 la conquista della Cuiavia e delle terre di Dobrzy\u0144.\nCome superiore dell'ordine, von Orseln tribut\u00f2 una speciale attenzione alla vita spirituale.\nMalgrado la guerra in Polonia, fu in grado di organizzare due assemblee deliberative del clero prussiano e di proclamare molti atti amministrativi per formare la base politica dello Stato.\nVon Orseln mor\u00ec al Castello di Marienburg come risultato dei postumi del tentato assassinio da parte di un cavaliere dell'ordine, Johan von Endorf. Egli venne sepolto nella cattedrale di Marienwerder."}
{"id": "1455734", "revid": "287204", "url": "https://it.wikipedia.org/wiki?curid=1455734", "title": "Chiesa di San Giovanni Evangelista (Ponsacco)", "text": "La chiesa di San Giovanni Evangelista \u00e8 la chiesa parrocchiale Arcipretura di Ponsacco e si trova in piazza San Giovanni nel centro del paese.\nStoria e descrizione.\nL'edificio, a tre navate, fu realizzato tra il 1823 e il 1836 in stile neorinascimentale dall'architetto Alessandro Gherardesca, mentre il campanile a lato, alto 36 metri e caratterizzato da una lieve pendenza, fu costruito in stile neogotico tra il 1862 e il 1873 su disegno dell'Ing. Antonio Torracchi. Il 12 luglio 2014 \u00e8 stato inaugurato il campanile restaurato, dopo 37 mesi di lavori.\nAll'interno, l'affresco della cupola con le \"Virt\u00f9 teologali\" \u00e8 di Giuseppe Bacchini (1829), mentre i \"Quattro Evangelisti\" nei pennacchi sottostanti furono dipinti da Vincenzo Ceccanti nel 1912. Nel soffitto, cinque affreschi, di cui due di Ezio Marzi (1848): il \"Tentativo di martirio di san Giovanni Evangelista\" e una \"Visione dell'Apocalisse\"; un altro affresco \u00e8 di Gaetano Sarti (\"Apocalisse\") e gli altri due di Antonio Gaioni (1950): \"Crocifissione di Ges\u00f9\" e l\"Anno Santo 1950\". Nella cappella della Madonna della Neve, la statua della \"Madonna col Bambino\" o \"del latte\" in terracotta policroma attribuita a Benedetto da Maiano e affresco di Antonio Gaioni: l\"Assunzione della Vergine\" (1959).\nNella chiesa sono custodite in un'urna le ossa di San Costanzo martire, protettore del paese e provenute dalle catacombe di San Callisto in Roma nel 1676. Nel battistero si trova l'antica campana fusa nel 1372 proveniente da Appiano. Di particolare rilevanza l'organo Agati (1836)."}
{"id": "1455736", "revid": "3115", "url": "https://it.wikipedia.org/wiki?curid=1455736", "title": "Laterza (Italia)", "text": "Laterza (// ; \u00e8 un comune italiano di abitanti della provincia di Taranto in Puglia.\nIl nome degli abitanti di Laterza \u00e8 Laertini.\nIl comune di Laterza \u00e8 noto per il pane, come da antica tradizione, la carne in cottura al fornello, la sua imponente gravina, tra le pi\u00f9 grandi e lunghe d'Europa, e la maiolica, caratterizzata da una elegante stesura cromatica, prevalentemente turchina su smalto bianco.\nGeografia fisica.\nTerritorio.\nLaterza \u00e8 situata a nord-ovest della provincia di Taranto, ad un'altezza media di 362 , con un territorio che si insinua tra le province di Bari e di Matera. Il territorio laertino fa parte della diramazione appenninica della murgia barese, e, nonostante non abbia sbocchi sul mare, ricade nella regione geografica dell'arco Ionico tarantino.\nLaterza \u00e8 situata in una posizione strategica, sul ciglio occidentale dell'omonima gravina, che rappresenta un suggestivo canyon di origine carsica. Inoltre, la gravina, grazie al suo habitat, pu\u00f2 vantare la presenza di varie specie ornitologiche, che hanno permesso l'istituzione dell'Oasi protezione della fauna della gravina di Laterza nel 1985, gestita dal 1999 dalla LIPU. Il comune fa parte del Parco naturale regionale Terra delle Gravine istituito in Puglia nel 2005 per tutelarne il patrimonio paesaggistico e faunistico.\nDal punto di vista geologico, nel territorio laertino, affiorano prevalentemente formazioni carbonatiche, come il Calcare di Altamura (Cretacico superiore-Paleocene inferiore) e la Calcarenite di Gravina (Pliocene Superiore-Pleistocene inferiore).\nDal punto di vista idrografico, come fanno notare anche gli storici Geronimo Marciano e Giovan Battista Pacichelli, il territorio laertino \u00e8 \u00ab...copiosissimo d'acque...\u00bb e \u00ab...abbonda di spesse fonti fresche, e perenni...\u00bb, fonti che hanno da sempre permesso l'agricoltura in un territorio non raggiunto dai sistemi di irrigazione gestiti dal consorzio di bonifica. Cos\u00ec come per quella di Castellaneta, la gravina di Laterza \u00e8 attraversata da un torrente le cui acque danno origine al fiume Lato.\nLaterza \u00e8 situata in un'area a bassa sismicit\u00e0, infatti nella classificazione sismica ricade nella zona 3.\nClima.\nIl clima di Laterza \u00e8 mediterraneo, ma con punte di continentalit\u00e0 a causa dell'altitudine e della lontananza dal mare. La temperatura in inverno oscilla tra -7 e +15\u00a0\u00b0C, mentre in estate varia tra +13 e +42\u00a0\u00b0C, con un'elevata percentuale di umidit\u00e0. Le precipitazioni annuali si attestano attorno ai 600\u00a0mm. Non di rado cade la neve, circa una volta all'anno, specialmente in presenza di aria fredda di origine balcanica.\nNella tabella sottostante sono riportati i valori medi raccolti nel periodo 1971-2000 nella bassa Murgia (in particolare nella stazione meteorologica di Gioia del Colle) di cui anche il territorio di Laterza fa parte.\nPer quanto riguarda la classificazione climatica, Laterza ricade nella zona D, con 1657 GG.\nOrigini del nome.\nTre sono le ipotesi dalle quali si pensa derivi il nome di Laterza. Alcuni scrittori pensano che derivi dal latino \"Latentia\", ovvero \"nascosto\", per la vasta presenza sul territorio di caverne e nascondigli; per altri, invece, deriverebbe da un'altra parola latina, \"Tertia\", con riferimento ai militi di una terza legione che qui, in una data imprecisata, si sarebbero accampati. Questa ipotesi potrebbe essere avvalorata dal fatto che Laterza \u00e8 situata lungo il tracciato della via Appia nuova, che unisce Roma a Brindisi, passando per Taranto, ricalcando in parte il tracciato dell'Appia antica ancora visibile in alcuni tratti. Non meno fantasiosa la terza ipotesi che fa risalire il nome di Laterza ai Cretesi, che fuggiti dopo la guerra con i Micenei, fondarono qui una colonia in onore di Laerte, padre di Ulisse, che per\u00f2, come ci dice Omero, era di Itaca.\nUn'ulteriore ipotesi piuttosto documentata, che si discosta dalle precedenti ritenute congetture, vuole che il toponimo derivi in realt\u00e0 da una suddivisione del territorio in Terzi: se nel vicino comune di Ginosa sussiste una localit\u00e0 \"Terza di Mezzo\", dobbiamo presupporre un legame di suddivisione puramente numerico (si pensi a quella medievale in Terzi), appunto \"la Terza\", considerando anche l'esistenza nel territorio di masserie indicate come Terza e Quarta.\nStoria.\nLe origini.\nRecenti indagini paletnologiche condotte tra i comuni di Ginosa e Laterza dai ricercatori dell'Universit\u00e0 degli Studi di Bari, hanno dimostrato la presenza dell'uomo gi\u00e0 a partire da un'insoluta \"Pebble Culture\", la cultura degli strumenti su ciottolo di tradizione Olduvaiana, temporaneamente abbinata all'Acheuleano (compreso tra i 700/600.000 e 120.000 anni) con la raccolta e documentazione di \"choppers\", protobifacciali e bifacciali amigdaloidi (le cosiddette \"amigdale\"), di solito assegnate a \"H. heidelbergensis\", proseguendo, in una sequenza cronologica Pleistocenica, con la \"facies\" Musteriana (300/130-35.000 anni fa) di \"H. neanderthalensis, \"e con l'uomo anatomicamente moderno dell'Epigravettiano finale (11-10.000 anni fa) utente di un probabile \"santuario\" in Grotta San Pellegrino, come comprovato da due mirabili lamine calcaree graffite e decorate in ocra. Nella stessa localit\u00e0 l'Olocene si presenta col Neolitico e l'Et\u00e0 del Bronzo.\n\u00c8 al paletnologo Franco Biancofiore che si deve lo studio di una necropoli protostorica collocabile tra il 3000 -2500 a.C., ritrovata nel 1965 grazie a lavori di scavo in localit\u00e0 Candile, che attesta il popolamento del territorio di Laterza sin dall'antichit\u00e0. La tipologia degli ipogei funerari, le suppellettili e gli utensili in selce ed osso documentano la presenza di una popolazione dell'eneolitico di cacciatori-pescatori seminomadi di origine balcanica, denominata Civilt\u00e0 di Laterza.\nTestimonianze successive del popolamento dell'area risalgono ai peuceti, all'epoca della Magna Grecia e dell'et\u00e0 romana e sono oggi custoditi nel museo archeologico di Taranto e nel museo archeologico di Matera.\nIl medioevo.\nLa prima fonte pervenuta fino a noi nella quale \u00e8 citato l'insediamento di Laterza risale al 1082 ed \u00e8 conservata presso l'Archivio privato Gattini di Matera: nel documento, che dispone la concessione di terreni e privilegi a Scipione Gattini da parte del conte di Matera Loffredo, il casale \u00e8 designato con il nome di \"Latercio\". Il casale era stato annesso sin dal 1064 alla contea di Matera concessa da Roberto il Guiscardo ai Loffredi, che l'abbandonarono nel 1133: Laterza divenne allora feudo del logoteta normanno Riccardo.\nL'abitato attuale sorse con tutta probabilit\u00e0 intorno all'anno 1000. Inizialmente fu parte integrante del territorio di Matera e dopo essere appartenuto al protonotario Riccardo Logoteta, solo verso il 1209 (come risulta in un documento del cancelliere Gualtieri di Palearia, tutore di Federico II) il feudo laertino venne concesso definitivamente da Federico II ai prelati baresi. Successivamente divenne parte integrante del Principato di Taranto e fu governato da vari feudatari.\nNel 1280 circa, Laterza ed altri feudi limitrofi furono donati da Carlo I d'Angi\u00f2 a Narjot IV de Toucy. Nonostante le contese con l'arcivescovo di Bari, la famiglia dei Toucy governer\u00e0 Laterza sino al 1294 anno in cui il casale sar\u00e0 infeudato a Filippo d'Angi\u00f2, principe di Taranto. \u00c8 da far risalire probabilmente a questo periodo la costruzione del castello, chiamato Palazzo Marchesale, con portale datato 1393, che subir\u00e0 rimaneggiamenti sino ad assumere l'attuale aspetto in fase di restauro.\nEt\u00e0 moderna e contemporanea.\nDal XVI al XIX secolo a Laterza venne praticata ininterrottamente l'arte della maiolica. Nel Settecento, il periodo di massimo splendore, questa costituisce la principale attivit\u00e0 del luogo, fino a quando, venute meno le commesse borboniche e vaticane che costituivano la quasi totalit\u00e0 dei clienti che avevano la possibilit\u00e0 di acquistare la pregiata e costosa maiolica di Laterza, le botteghe pian piano furono chiuse.\nDal 1806, con l'eversione della feudalit\u00e0 la cittadina fu governata direttamente dal regno borbonico; successivamente entrer\u00e0 a far parte del Regno d'Italia. A Laterza ci furono due feudatari i marchesi D'Azzia e successivamente fino al 1806 i marchesi napoletani di origine spagnola Perez Navarrete. In seguito il titolo nominale pass\u00f2 alla famiglia Longo de Bellis di Napoli, di cui vi \u00e8 un ramo esistente in Rutigliano (Ba).\nSimboli.\nLo stemma di Laterza raffigura una pecora che tiene tra le zampe una bandiera rossa con croce bianca; sul capo dell'animale ci sono tre stelle a cinque punte, aggiunte durante l'epoca borbonica. Ai lati dell'arma civica appaiono i termini \"Fidelis Laertini\", motto fatto fregiare da Giovanna II d'Angio, regina del regno di Napoli nel 1434. La pecora simboleggia la millenaria vocazione degli abitanti di Laterza all'allevamento degli ovini e alla concia delle loro pelli. L'arma civica \u00e8 stata arricchita di una corona nel periodo marchesale.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2011 la popolazione straniera residente nel comune di Laterza era di 182 persone, pari all'1,2% di tutti i residenti. Le nazionalit\u00e0 maggiormente rappresentate erano:\nIl dialetto laertino.\nIl dialetto laertino \u00e8 la variet\u00e0 del dialetto apulo-barese parlato prevalentemente nel territorio del comune affiancato alla lingua italiana. Lo stesso idioma viene parlato anche da comunit\u00e0 laertine emigrate nell'Italia settentrionale ed all'estero, usato come legame universale con la loro terra d'origine. Come tutte le variet\u00e0 del dialetto barese, anche il laertino \u00e8 un'evoluzione del latino volgare caratterizzata da un substrato di lingua greca (nella variante del dialetto dorico) ed, a seguito delle dominazioni di popolazioni straniere avvicendatesi nel tempo, si \u00e8 poi modificato con ulteriori influenze linguistiche, risentendo della presenza di un adstrato prevalentemente di spagnolo, ma anche di arabo e francese.\nCon la nascita del Regno di Napoli il dialetto laertino ha subito molte influenze della lingua napoletana, essendone in qualche modo imparentato. Infine con l'unificazione d'Italia molti termini originari del dialetto sono stati quasi totalmente soppiantati da italianismi.\nCultura.\nHa sede a Laterza l'istituto di istruzione secondaria superiore \"Gianbattista Vico\" che comprende classi di liceo scientifico (presente a Laterza dal 1968 e autonomo dal 1974) e di liceo artistico (presente come istituto d'arte dal 2001).\nLaterza dispone di una biblioteca comunale, sita nella Cittadella della Cultura nella quale, tra le altre cose, si svolgono le adunanze del Consiglio comunale.\nA Laterza dal Febbraio 2012 \u00e8 attivo un presidio NATI PER LEGGERE presso la Cittadella della Cultura.\nA Laterza nei mesi estivi si celebra la Rassegna Culturale \"Festival della Terra delle Gravine\".\nIl 1\u00ba dicembre 2015 a Laterza \u00e8 stato inaugurato il MUMA - Museo della Maiolica Laertina.\nGrazie alla propria offerta culturale turistica che Laterza \u00e8 stata premiata dall'organizzazione mondiale Creative Tourism Network come \"Miglior Destinazione Creative Emergente\" nell'ambito del 2021, dichiarato dalle Nazioni Unite \"Anno Internazionale dell'Economia Creativa per lo Sviluppo Sostenibile\".\nInfrastrutture e trasporti.\nStrade.\nLaterza \u00e8 interessata dal percorso della strada statale 7 Via Appia, dalla Strada provinciale ex SS 580 e dalle provinciali 6, 8, 15, 18, 19 e 20.\nIl centro abitato \u00e8 collegato alla zona Selva S.Vito, posta sull'altro versante della gravina, da un imponente ponte in cemento armato.\nDi tipo Maillart, costruito tra il 1960 ed il 1962 ed inaugurato il 14 aprile 1962, misura 185 metri di lunghezza totale per 60m di \u00abluce\u00bb, 52m di \u00absalto\u00bb e 11m di \u00abfreccia\u00bb.\nMobilit\u00e0 urbana.\nIl comune \u00e8 servito da autolinee interurbane gestite da Trasporti Pubblici Locali (CTP) e Sita Sud, societ\u00e0 aderenti al Cotrap.\nSono inoltre presenti corse extraurbane verso alcuni capoluoghi del centro-nord Italia gestite dalle compagnie Marozzi, Marino Autolinee e Interpuglia Bus.\nAmministrazione.\nLa tabella sottostante riporta la cronotassi dei sindaci del comune di Laterza eletti negli ultimi 30 anni.\nGemellaggi.\nLaterza \u00e8 gemellata con le seguenti citt\u00e0:\nAltre informazioni amministrative.\nIl comune di Laterza ha fatto parte, fino alla sua soppressione, della Comunit\u00e0 Montana della Murgia Tarantina, con sede a Mottola, che aveva l'obiettivo di imprimere una forte spinta promozionale all'intero territorio della murgia ionica. Attualmente fa parte dell'Associazione nazionale citt\u00e0 del pane, con sede ad Altopascio, che ha tra i suoi scopi quello di promuovere il riconoscimento e la valorizzazione dei pani e di tipologie specifiche di pane legate a determinati territori. \u00c8 anche membro dell'Associazione Italiana Citt\u00e0 della Ceramica, con sede a Faenza, che si pone l'obiettivo della creazione di una rete nazionale delle citt\u00e0 ove storicamente \u00e8 venuta a svilupparsi una significativa attivit\u00e0 ceramistica. Il comune di Laterza \u00e8 uno dei soci pubblici del gruppo di azione locale (G.A.L.) \u201dLuoghi del Mito\u201d, una societ\u00e0 consortile a responsabilit\u00e0 limitata volta a promuovere lo sviluppo dei comuni del versante occidentale della provincia di Taranto. Come socio privato, fra gli altri, fa parte del G.A.L. anche il Consorzio Pane di Laterza.\nIl Comune di Laterza \u00e8 stato insignito nel novembre 2014 del prestigioso riconoscimento \"Bandiera Verde Agricoltura\" per essersi distinto per politiche di difesa del territorio, dell'ambiente e del suolo e per la valorizzazione delle eccellenze eno-gastronomiche e agricole.\nIl Comune di Laterza \u00e8 stato premiato negli anni 2013, 2014, 2015 come Comune Riciclone di Puglia per aver raggiunto percentuali di raccolta differenziata dei rifiuti fra le pi\u00f9 alte di tutta la Regione Puglia.\nSport.\nLa squadra locale di calcio, negli ultimi anni chiamata \"Giovent\u00f9 Laterza\", nella stagione 2012-2013 ha disputato il campionato di Seconda Categoria Puglia girone B. Nella prima met\u00e0 degli anni novanta, e precisamente a partire dalla stagione 1994-1995, l'allora chiamato \"U.S. Laterza\" ha disputato diversi campionati di Eccellenza, massimo livello mai raggiunto da una squadra di calcio laertina. Nel luglio del 2013 la societ\u00e0 si \u00e8 sciolta in seguito alla costituzione di una nuova compagine calcistica, denominata \"Puglia Sport\" con sede ad Altamura (BA), ma disputante le partite casalinghe nello stadio comunale \"Madonna delle Grazie\" di Laterza. Nelle stagioni 2013-2014 e 2014-2015 la squadra \u00e8 stata iscritta al campionato di Promozione: nella prima il Laterza ha ottenuto la salvezza, mentre nella seconda la retrocessione decretata dai play out. Per questo motivo, nella stagione 2015-2016, la squadra ha disputato il campionato di Prima Categoria, girone B, vincendo la finale playoff contro il Massafra e garantendosi il ripescaggio nel campionato di Promozione pugliese girone A per la successiva stagione. Dopo un 2016/2017 a bassi livelli, il Laterza termina la stagione al terzultimo posto, e, a causa della sconfitta ai playout contro il Polimnia di Polignano a Mare, retrocede in prima categoria. La retrocessione ha causato lo scioglimento della societ\u00e1 \"Puglia Sport\" e la scomparsa del calcio laertino dal panorama dilettantistico pugliese per la successiva stagione sportiva. Una nuova societ\u00e1, denominata Hellas Laterza, viene creata a partire dalla stagione 2018/2019. La societ\u00e1 riparte dal campionato di terza categoria, vincendolo, e nella stagione 2019/2020 disputando il campionato di seconda categoria girone B, vincendo anch'esso.\nA Laterza \u00e8 anche presente la squadra di pallacanestro \"Terra delle Gravine\", nella stagione 2015-2016 militante nel campionato regionale di Prima Divisione maschile, girone C.\nImpianti sportivi.\nIl principale impianto sportivo di Laterza \u00e8 lo stadio comunale \"Madonna delle Grazie\", adiacente all'omonima chiesa, sito sulla strada provinciale n\u00b0 19 che collega Laterza a Santeramo in Colle. L'impianto polivalente, inaugurato nell'ottobre del 2004, e dotato di tribuna coperta nella met\u00e0 del 2006, \u00e8 composto da una campo di calcio in erba sintetica, omologato dalla FIGC, e da una pista di atletica leggera da 400 metri a 6 corsie, per corse su pista, e per gare di salto e lancio. Nelle edizioni del 2008, 2009, 2012 e 2013 l'impianto ha ospitato alcune partite della Scirea Cup."}
{"id": "1455738", "revid": "767487", "url": "https://it.wikipedia.org/wiki?curid=1455738", "title": "Berzovia", "text": "Berzovia \u00e8 un comune della Romania di 4.037 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Berzovia, Fize\u0219, Gherteni\u0219.\nStoria.\nFu fortezza legionaria (con il nome latino di \"Berzobis\" o \"Bersobis\") a partire dalla conquista della Dacia sotto l'imperatore romano Traiano. Qui soggiorn\u00f2 per quasi un ventennio (dal 102 al 118 circa) la \"legio IV Flavia Felix\"."}
{"id": "1455743", "revid": "124123", "url": "https://it.wikipedia.org/wiki?curid=1455743", "title": "Eugeniusz Kwiatkowski", "text": "Dopo il colpo di stato di maggio di J\u00f3zef Pi\u0142sudski del 1926 durante la Seconda Repubblica di Polonia, fu nominato dal Presidente Ignacy Mo\u015bcicki Ministro dell'Industria e del Commercio nel governo di Kazimierz Bartel.\nTra i successi pi\u00f9 famosi di Kwiatkowski vi furono progetti di costruzioni giganti: la costruzione del porto marittimo di Gdynia, lo sviluppo della Marina Mercantile Polacca e del commercio marittimo e la creazione del Centralny Okr\u0119g Przemys\u0142owy (regione industrializzata al centro della Polonia).\nDopo che l'Unione Sovietica si un\u00ec alla Germania nazista nell'invasione della Polonia nel 1939, Kwiatkowski scapp\u00f2 dalla Polonia con il resto del governo il 17 settembre. Fu internato in Romania fino al 1945; ritorn\u00f2 in Polonia e supervision\u00f2 i progetti di ricostruzione della costa marittima polacca, e negli anni 1947\u20141952 fu deputato al Sejm, il Parlamento polacco.\nCon il rafforzamento del comunismo e della stretta sovietica sul governo polacco, a cui si oppose, non fu pi\u00f9 apprezzato dal governo comunista della Repubblica Popolare Polacca e fu obbligato pertanto a ritirarsi nel 1948. Dal 1952 in avanti, si concentr\u00f2 su studi sulla chimica e sulla fisica.\nMor\u00ec a Cracovia il 22 agosto 1974."}
{"id": "1455744", "revid": "75421", "url": "https://it.wikipedia.org/wiki?curid=1455744", "title": "Live Fat, Die Young", "text": ""}
{"id": "1455748", "revid": "110157", "url": "https://it.wikipedia.org/wiki?curid=1455748", "title": "Schlo\u00df Holte-Stukenbrock", "text": "Schlo\u00df Holte-Stukenbrock \u00e8 una citt\u00e0 della Germania occidentale di 26.156 abitanti, posta nel circondario di G\u00fctersloh, nello stato federato della Renania Settentrionale-Vestfalia.\nGeografia fisica.\nSorge nei pressi dell'Eggegebirge, a 15 chilometri circa da G\u00fctersloh e a 15 chilometri a sud-est di Bielefeld.\nIl territorio \u00e8 suddiviso nei 2 abitati di Schlo\u00df Holte e Stuckenbrock.\nStoria.\nNel 2004 la citt\u00e0, una delle pi\u00f9 antiche del Nord Reno-Vestfalia, ha celebrato il suo 850\u00ba anniversario."}
{"id": "1455749", "revid": "767487", "url": "https://it.wikipedia.org/wiki?curid=1455749", "title": "Bolva\u0219ni\u021ba", "text": "Bolva\u0219ni\u021ba \u00e8 un comune della Romania di 1.490 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Bolva\u0219ni\u021ba e V\u00e2rciorova."}
{"id": "1455751", "revid": "287204", "url": "https://it.wikipedia.org/wiki?curid=1455751", "title": "Bolvasnita", "text": ""}
{"id": "1455753", "revid": "1573940", "url": "https://it.wikipedia.org/wiki?curid=1455753", "title": "Chiesa di San Giovanni Battista (Calcinaia)", "text": "La chiesa di San Giovanni Battista \u00e8 una chiesa di Calcinaia (PI).\nStoria e descrizione.\nRicostruzione settecentesca di un'antica chiesa attestata da una bolla papale del 1193, l'edificio \u00e8 stato restaurato nel 1946 a seguito dei gravi danni bellici. L'interno, ad unica navata, \u00e8 concluso da tre cappelle absidali. In una di queste si custodiscono le venerate reliquie della patrona santa Ubaldesca Taccini da Calcinaia, vissuta tra il 1136 ed il 1208, festeggiata la quarta domenica di maggio. Tra le opere conservate si trovano una scultura lignea quattrocentesca, raffigurante la \"Maddalena dolente\", e due pregevoli \"Angeli\" reggitorcia di scuola di Andrea della Robbia. In controfacciata, dietro la cantoria, spiccano le recenti decorazioni murali dedicate alla patrona eseguite da Enrico Formaini.\nIl campanile della chiesa \u00e8 stato profondamente restaurato nella seconda met\u00e0 degli anni Duemila, inaugurato il 6 giugno 2010 alla presenza dell'Arcivescovo di Pisa Mons. Giovanni Paolo Benotto ."}
{"id": "1455755", "revid": "1714743", "url": "https://it.wikipedia.org/wiki?curid=1455755", "title": "Luther von Braunschweig", "text": "Biografia.\nLuther nacque da Alberto I di Brunswick-L\u00fcneburg, e da Alessia, figlia del vassallo italiano, Bonifacio del Monferrato. Membro della Casa dei Guelfi, egli essendo il figlio minore della coppia, venne designato ad entrare nell'ordine militare. \nNel 1300 ader\u00ec all'Ordine Teutonico e la sua carriera ebbe inizio con la castellania del Castello di Christburg.\nNel 1308 divenne Komtur di Gollub, un anno dopo divenne Komtur di Christburg e nel 1313 Komtur del Castello di Marienburg. \nNel 1314 divenne Gran Araldo e Komtur di Christburg, fondando numerose citt\u00e0 a sud della citt\u00e0 e colonizzando la regione della Prussia.\nLuther divenne Gran Maestro durante la guerra con il Regno di Polonia, dopo la morte del Gran Maestro Werner von Orseln il 17 febbraio 1331. \nLuther continu\u00f2 la conquista di Kuyavia e ordin\u00f2 a Dietrich von Altenburg di invadere la Grande Polonia; durante l'invasione, i cavalieri teutonici raggiunsero Kalisz (Kalisch), distruggendo l'intera regione. \nLa Battaglia di Plowce del 1331 non ferm\u00f2 l'ordine da altre invasioni. Nel maggio del 1332, l'armata dei crociati cattur\u00f2 Brze\u015b\u0107 Kujawski e Inowroc\u0142aw e cre\u00f2 nuove komtur in Kuyavia.\nMalgrado la guerra, Luther tent\u00f2 di evitare altre questioni militari. \nEgli si dedic\u00f2 prevalentemente alla riforma della vita religiosa dell'ordine, come del resto si impegn\u00f2 nella letteratura scrivendo poesie e opere teologiche. \nLuther fece costruire il Castello di Marienburg, facendolo divenire una degna residenza per un monarca pi\u00f9 che un monastero. Luther ridisegn\u00f2 la Cappella di Sant'Anna e vi costru\u00ec nella cripta un mausoleo per accogliere le spoglie dei Gran Maestri.\nLuther mor\u00ec a Stuhm il 18 aprile 1335 e venne sepolto nella Cattedrale di K\u00f6nigsberg."}
{"id": "1455756", "revid": "33751", "url": "https://it.wikipedia.org/wiki?curid=1455756", "title": "Erzgebirge", "text": ""}
{"id": "1455760", "revid": "767487", "url": "https://it.wikipedia.org/wiki?curid=1455760", "title": "Bozovici", "text": "Bozovici \u00e8 un comune della Romania di 3.423 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Bozovici, Poneasca, Prilipe\u021b, Valea Mini\u0219ului."}
{"id": "1455762", "revid": "775372", "url": "https://it.wikipedia.org/wiki?curid=1455762", "title": "Risoluzioni del Consiglio di sicurezza delle Nazioni Unite (1701-1800)", "text": ""}
{"id": "1455763", "revid": "156992", "url": "https://it.wikipedia.org/wiki?curid=1455763", "title": "John Richard Nicholas Stone", "text": ""}
{"id": "1455764", "revid": "156992", "url": "https://it.wikipedia.org/wiki?curid=1455764", "title": "Sir John Richard Nicholas Stone", "text": ""}
{"id": "1455767", "revid": "75421", "url": "https://it.wikipedia.org/wiki?curid=1455767", "title": "Uncontrollable Fatulence", "text": ""}
{"id": "1455771", "revid": "2153076", "url": "https://it.wikipedia.org/wiki?curid=1455771", "title": "HAARP (album)", "text": "HAARP \u00e8 il primo album dal vivo del gruppo musicale britannico Muse, pubblicato il 17 marzo 2008 dalla Warner Bros. Records.\nDescrizione.\nIl nome del disco \u00e8 un esplicito riferimento all'omonimo impianto presente in Alaska e realizzato con un sistema di antenne emananti onde corte. Secondo i sostenitori di varie teorie del complotto, l'impianto sarebbe in grado di influenzare i fenomeni climatici. Questa struttura viene criticamente riproposta dai Muse nella scenografia del concerto che consiste in due enormi antenne paraboliche sistemate sul palco centrale e altre quattro sistemate alle due estremit\u00e0 esterne.\nL'album venne registrato durante i concerti che il gruppo tenne il 16 e 17 giugno 2007 al Wembley Stadium di Londra. Il CD contiene i brani eseguiti nel concerto del 16 mentre il DVD contiene il live dei brani eseguiti nel concerto del 17. I due concerti sono stati decretati attraverso un voto ufficiale su Internet come il pi\u00f9 grande evento in tutta la storia del Wembley Stadium, battendo esibizioni di artisti come Michael Jackson e dei Queen.\nAll'inizio del concerto il gruppo, per poter raggiungere il palco, percorre una passerella che attraversa la platea centrale sotto le note dell'opera classica \"Romeo e Giulietta\". Per salutare il pubblico Bellamy esegue alla chitarra la melodia del film del 1977 \"Incontri ravvicinati del terzo tipo\" diretto da Steven Spielberg. A differenza del CD, nel DVD sono presenti altri sei brani e un'improvvisazione. I brani in pi\u00f9 sono \"Feeling Good\", \"Plug in Baby\", \"Apocalypse Please\", \"Blackout\", \"Soldier's Poem\" e \"Hoodoo\". Durante l'esecuzione di \"Blackout\" la scenografia comprende due acrobate dell'aria legate ad enormi palloni aerostatici che fluttuano sull'arena.\nInoltre molte altre canzoni suonate nelle due date al Wembley Stadium sono state scartate dall'album, tra cui \"Citizen Erased\", \"Sunburn\", \"Sing for Absolution\" e \"Bliss\".\nPromozione.\nIn occasione del lancio dell'album, i Muse hanno realizzato una sottopagina all'interno del sito ufficiale del gruppo nel quale \u00e8 stato possibile scaricare gratuitamente alcune tracce del disco per iPod, iPod touch, formato video per iPhone e gli MP3 di \"Knights of Cydonia\", \"Supermassive Black Hole\", \"Unintended\" e \"Plug in Baby\", previa registrazione.\nUn'edizione speciale del disco \u00e8 stata pubblicata con in aggiunta al normale CD e DVD, una serie di bonus tra i quali un documentario del backstage e una serie di cartoline che raffigurano il gruppo."}
{"id": "1455775", "revid": "599013", "url": "https://it.wikipedia.org/wiki?curid=1455775", "title": "Ricardo Costa", "text": "Nel 2004 si \u00e8 laureato campione d'Europa con la maglia del .\nCaratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\n\u00c8 un prodotto delle giovanili del Boavista. Nel 2000, a 19 anni, si trasferisce al Porto. Debutta in prima squadra nel 2002, nel derby contro il Boavista. In sette anni al Porto ha vinto, tra le altre, una Coppa UEFA, una Champions League ed una Coppa Intercontinentale.\nIl 27 gennaio 2015 firma per una stagione e mezza con i greci del PAOK Salonicco.\nNazionale.\nDa giovane Costa ha vestito la divisa del : con la selezione giovanile (precisamente, quella olimpica) ha preso anche parte alle Olimpiadi 2004 di Atene. Due anni dopo \u00e8 stato convocato per il Mondiale 2006, come difensore di riserva.\nStatistiche.\nPresenze e reti nei club.\n\"Statistiche aggiornate al 7 febbraio 2016.\""}
{"id": "1455776", "revid": "1543377", "url": "https://it.wikipedia.org/wiki?curid=1455776", "title": "Opere e poetica di Cesare Pavese", "text": "Importante fu l'opera di Cesare Pavese scrittore di romanzi, poesie e racconti, ma anche quella di traduttore e critico e degna di essere messa in risalto \u00e8 la sua poetica. \nPoetica e stile.\nNella prima parte dell'opera Il mestiere di vivere dal titolo \"Secretum Professionale (ott.-dic. 1935 e febb. 1936)\", Pavese annota le sue riflessioni sul modo di fare poesia e in generale, di fare arte costruendo quella che si pu\u00f2 definire la sua poetica e precedentemente, nell\"'Appendice critica\" anteposta a Lavorare stanca intitolata \"Il mestiere di poeta\", il giovane scrittore riconosce allo studio su Walt Whitman (soggetto della sua tesi di laurea) e alla traduzione de \"Il nostro signor Wrenn\" di Sinclair Lewis, il merito di averlo reso libero dalla schiavit\u00f9 dei metri tradizionali.\nSempre nel \"Mestiere di vivere\" continuano infittendosi (soprattutto nel periodo del 1942 e l'inizio del 1945) e con maggiore sicurezza, le note su come devono essere strutturate le immagini, sulla necessit\u00e0 di utilizzare la commozione, sull'importanza del tempo presente e del passato per un valore costruttivo da dare all'opera, come condensare il racconto attraverso il tono, che cosa sia in realt\u00e0 il tono \"un ripensare avvenimenti pi\u00f9 o meno illuminati\" oltre ad analizzare il tempo narrativo e cercare il modo di renderlo pi\u00f9 scorrevole accorciandolo e rallentandolo, come costruire un personaggio e come farlo parlare, come passare dalla semplice proposizione alla frase, come ottenere un racconto ben equilibrato, l'importanza del punto di vista e ancora appunti sullo stile, sulla lingua e sulla tecnica.\nLa tecnica.\nSe a quei tempi la parola tecnica era, nel clima letterario crociano, parola disprezzata, essa viene spesso menzionata da Pavese per il quale, certamente grazie all'influenza dovuta alla sua cultura statunitense, la tecnica \u00e8 l'unico strumento in grado di decidere lo stile di un autore \nPavese parla spesso di arte intesa come \"mestiere\" e la tecnica gli serve come autodisciplina per sfuggire alle tentazioni del romanticismo con una scelta quindi che non intende solamente rispondere a canoni estetici ma soprattutto etici e che l'aiutano ad evitare di lasciarsi andare ad un semplice piacere narrativo.\nPavese evita nelle sue opere tutte le forme romanzesche che si basano su costruzioni tradizionali come gli intrighi e i colpi di scena e costruisce storie che si basano su una trama narrativa quasi inesistente, tanto \u00e8 vero che, come scrive Marziano Guglielminetti \"\"... \u00e8 stato osservato che il termine \"romanzo\", riferito alla narrativa pavesiana, viene usato non senza qualche approssimazione e impropriet\u00e0 (lo stesso Pavese prefer\u00ec del resto ricorrere alla formula di \"romanzo breve\")\".\nNell'esaminare le opere di Pavese si osserva inoltre che la sua narrativa si rif\u00e0 alla legge statica della ripetizione in quanto egli circoscrive il suo ambito tematico intorno a motivi fondamentali che non si cura di ampliare ma che al contrario cerca di ripetere con insistenza volutamente monotona, perch\u00e9, come egli scrive \nLo scrittore vuole cos\u00ec dimostrare che, per rappresentare la realt\u00e0 interiore finalmente trovata, non \u00e8 necessario cercare cose nuove ma che il pi\u00f9 grande sforzo \u00e8 da rivolgersi a come, tecnicamente, questa realt\u00e0 verr\u00e0 rappresentata\nIl simbolo.\nCome l'autore stesso scrive ne \"Il mestiere di vivere\" in data 10 dicembre 1939, si tratta di riuscire a rappresentare la realt\u00e0 attraverso i simboli perch\u00e9\nPertanto ci\u00f2 che interessa a Pavese veramente (e su questo argomento egli si sofferma pi\u00f9 volte nel suo Mestiere di vivere) \u00e8 quello di riuscire a rappresentare non tanto la realt\u00e0 oggettiva delle cose ma quella che egli definisce la \"realt\u00e0 simbolica\"\" , quella cio\u00e8 che si nasconde al di sotto della esteriorit\u00e0.\nOccorre inoltre specificare che, come ha affermato il professor Guido D. Bonino, Pavese unisce il concetto di simbolo con quello di \"mito\". Quest'ultimo, stando alla filosofia pavesiana, si profila come l'obiettivo cui la poetica deve tendere, il mistero arcano, oscuro da svelare, il lato selvaggio, truculento da domare, riscoprendolo con un secondo apprendimento, quello della memoria. Infatti tutti noi apprendiamo il mito nel periodo dell'adolescenza, facendo le nostre esperienze, in quella fase paragonabile a un limbo tra innocenza e maturit\u00e0, in cui ogni scoperta ha influssi simbolici, appunto, permanenti ed estremamente significativi. Ma la scoperta, lo scioglimento dell'enigma mitico rappresenta la fine dell'arte, un arresto incontrovertibile, in quanto - mediante questo processo - subentra la storia, la realt\u00e0, che domina il simbolo e lo chiarifica, estinguendolo, esaurendolo.\nSono pi\u00f9 d'uno gli scrittori del Novecento che adottano, nella propria arte, il mito. Questa \u00e8 una caratteristica tipica degli scrittori statunitensi, \"importata\" in Italia da intellettuali quali, appunto, Pavese, Elio Vittorini, Beppe Fenoglio. In Pavese, inoltre, la giovinezza stessa \u00e8 un mito, un'ossessione (termine molto caro, invece, a Pier Paolo Pasolini). Leggendo Pavese ci imbattiamo in un desiderio, in un costante rimpianto dell'adolescenza (fatto che lo rende accostabile, in un certo senso, a Giovanni Pascoli). Ma mentre per altri questo \"ritorno\" \u00e8 cosa possibile o, comunque, non messa in discussione ma semplicemente attesa e ammirata, Pavese respinge questa possibilit\u00e0, reputandola impossibile.\n\u00c8 questo il tema centrale del capolavoro pavesiano, \"La luna e i fal\u00f2\". Il protagonista, Anguilla, si \u00e8 allontanato dal paese natale, per far fortuna in America. Tornato, si trova di fronte a un senso di spaesamento, tenta di reintegrarsi ma non ci riesce. Tutti i legami che aveva con le proprie origini e con la propria adolescenza si sono scissi, eccetto quello con l'amico Nuto. In conclusione, il senso del ritorno (che riecheggia, in quanto Pavese era un grande appassionato di mitologia classica, il \"nostos\" dell'Ulisse omerico) \u00e8 fallito, le illusioni di recuperare il tempo perduto si dimostrano tali. \nE la storia (la guerra civile) ha sconfitto il mito, perch\u00e9 alla conclusione del romanzo, prendendo d'esempio il simbolo-chiave del romanzo, cio\u00e8 il \"fal\u00f2\", i significati simbolici cedono spazio a quelli reali: i fal\u00f2, interpretati come uso tradizionale contadino per \"risvegliare\" la terra, diventano roghi di morte e distruzione, riecheggianti le devastazioni della guerra civile.\nIl 17 novembre 1949, Pavese aveva stilato sul suo \"diario\" una classificazione delle opere fino a quel momento fatte basandosi su di un criterio storico-contenutistico\ne il 26 novembre dello stesso anno, evidentemente non soddisfatto dell'abbozzo precedente, dopo alcune righe di riflessione sui ricordi e sull'estasi del ricordo compila uno schema diverso dal quale lascia intendere che la costruzione narrativa si basa su precisi elementi che per\u00f2 da soli non rappresentano la realt\u00e0, ma, come scrive Marziano Guglielminetti, \"Dal gioco di rapporti che tra loro si stabilisce deve scaturire una realt\u00e0 ulteriore, oscura e ancestrale, alla quale i singoli elementi esteriori, immediatamente percepibili, rinviano in forma simbolica. In questa trama di corrispondenze, che strutturano in profondit\u00e0 il tessuto narrativo, consiste la particolare qualit\u00e0 del linguaggio metaforico di Pavese\".\nLo stile.\nNell'opera di Pavese lo stile si fonde con le situazioni attraverso la disposizione delle parole che seguono lo stesso ritmo delle emozioni vissute nella realt\u00e0 interiore. Il ritmo diventa pertanto il protagonista delle sue opere dove i personaggi e gli episodi non sono altro che un pretesto per raccontare. Un raccontare che rifugge dalle costruzioni complesse e che si basa su una sintassi essenziale fatta di cadenze prese dal linguaggio dialettale, da cesure del periodo e dall'uso della paratassi. La scrittura di Pavese pu\u00f2 dunque sembrare povera, ma \u00e8 una povert\u00e0 apparente perch\u00e9 essa corrisponde a un programma teorico ben delineato che si basa su un severo esercizio di stile e non \u00e8 una scrittura naturalistica come scrive lo stesso autore nel suo diario l'11 settembre del 1941\nLa poesia.\nLa poesia-racconto di \"Lavorare stanca\".\nLo sperimentalismo tecnico e metrico di Pavese viene applicato alla raccolta di \"Lavorare stanca\", isolando la stessa dalla tipologia della produzione poetica contemporanea. La sua vuole essere una \"poesia-racconto\", priva di immagini retoriche e basata sui fatti essenziali, il pi\u00f9 possibile basata sulla chiarezza, sulla semplicit\u00e0 e sull'oggettivit\u00e0 in contrapposizione alla poesia astratta degli ermetici.\nAd offrirgli l'esempio di un linguaggio improntato alla semplicit\u00e0 \u00e8 Gozzano che, nel nominare le cose e gli avvenimenti con il grigiore della quotidianit\u00e0, usa un tipo di verso che \u00e8 discorsivo e prosastico.\nLa presenza gozzaniana si avverte subito nella prima poesia della raccolta, \"I mari del Sud\", del 1931, dove viene ripetuta, con il racconto del cugino reduce dai mari del Sud, la situazione che si crea nella poesia \"L'Analfabeta\" di Gozzano che, arruolato nell'armata sarda, ha visitato le steppe di Crimea.\nIl verso di questa prima poesia, in endecasillabi, \u00e8 ampio e fluente e risente ancora di qualche misura tradizionale anche se gi\u00e0 prevalgono le lasse di dodici e tredici sillabe e l'irrompere del dialetto \u00e8 motivo nuovo e lontano dal linguaggio di Gozzano dal quale Pavese sembra volersi liberare.\nLa lirica di \"Verr\u00e0 la morte e avr\u00e0 i tuoi occhi\".\nBen diverse le poesie delle due ultime raccolte di Pavese, \" La terra e la morte \" (i versi che furono composti a Roma nel 1945 e pubblicati nel 1947 sulla rivista \"Le Tre Venezie\") e \"Verr\u00e0 la morte e avr\u00e0 i tuoi occhi\" (pubblicati postumi insieme ai versi della precedente raccolta dall'editore Giulio Einaudi nel 1951) dove il discorso diventa pi\u00f9 fluido e il discorso lirico si basa su immagini che non hanno pi\u00f9, come in \"Lavorare stanca\", un diretto rapporto con un fatto o un oggetto specifico ma sono da essi scollegati. L'ultima poesia di Pavese si rif\u00e0 pertanto alla tradizione lirica petrarchesca e leopardiana anche se i motivi ripresi, come il legame amore-morte, si presentano attraverso una nuova prospettiva che \u00e8 quella del mito.\nCon le poesie di queste due ultime raccolte avviene pertanto il passaggio da una poesia intesa come racconto ad una poesia intesa come canto che adotta il verso breve e si esprime in forme e ritmi melodici.\nLa narrativa.\nGli anni 1935-1936, quelli del confino a Brancaleone Calabro, se da una parte significano l'abbandono dei sogni giovanili, dall'altra segnano \"l'inizio di un ripensamento estetico e morale che schiuder\u00e0 la via alla prosa\".\nLa prima testimonianza di Pavese narratore si trova nei racconti scritti tra il 1936 e il 1938 che verranno pubblicati postumi nel 1953 con il titolo \"Notte di festa\" e nel romanzo \"Il carcere\" (1939), mentre le poesie vanno lentamente diminuendo."}
{"id": "1455777", "revid": "1573940", "url": "https://it.wikipedia.org/wiki?curid=1455777", "title": "Chiesa di Sant'Andrea in Pozzale", "text": "La chiesa di Sant'Andrea in Pozzale \u00e8 una chiesa di Fornacette, frazione del comune di Calcinaia (PI)\nCitata in un documento del 1213, la chiesa fu completamente riedificata nel corso del XVIII secolo secondo un rigoroso stile neoclassico evidente nella semplice partizione della facciata. All'interno, ad unica aula, si segnalano l'altare maggiore composto da due pregevoli mensole settecentesche in marmo provenienti dalla chiesa del Santo Sepolcro di Pisa, trasportate qui alla met\u00e0 dell'Ottocento, ed alcuni dipinti seicenteschi di scuola pisana.\n\u00c8 stata la principale chiesa di Fornacette per secoli, fino al 2002 quando venne inaugurata nel paese la pi\u00f9 grande chiesa \"Regina Pacis\". Viene tuttora utilizzata per alcune messe e funerali."}
{"id": "1455778", "revid": "1833487", "url": "https://it.wikipedia.org/wiki?curid=1455778", "title": "Maria Mazza", "text": "Biografia.\nNata negli Stati Uniti, a Weehawken (nel New Jersey), da genitori italiani originari di Somma Vesuviana (Napoli), dove, dall'et\u00e0 di 5 anni fino all'adolescenza, cresce al seguito del ricollocamento della famiglia in Italia. A 3 anni inizia a studiare pianoforte e, tre anni dopo, comincia lo studio della danza. Trascorre una buona parte della propria adolescenza nella vicina Sant'Anastasia; proprio in quel periodo, intorno al 1996, partecipa al concorso di Miss Italia, classificandosi al terzo posto e vincendo la fascia di \"Miss Eleganza\". Dopo una breve esperienza a Milano come modella, studia recitazione con Antonio Sanna.\nCarriera.\nNel 1998 partecipa come ballerina al variet\u00e0 estivo di Rai 2 \"Scirocco\". Nello stesso anno debutta come attrice con una piccola parte nella miniserie tv di Canale 5, \"Anni '50\", diretta da Carlo Vanzina, e come protagonista del videoclip di \"Amiga mia\", canzone del cantante spagnolo Alejandro Sanz. Viene inoltre spesso invitata come ospite a \"Quelli che il calcio\" in quanto fidanzata col calciatore Francesco Totti. Nelle stagioni televisive 1998/1999 e 1999/2000 \u00e8 una delle ballerine di \"Domenica in\".\nNel 2001 appare per la prima volta sul grande schermo con il film \"Stregati dalla luna\", diretto da Pino Ammendola e Nicola Pistoia. Recita in teatro nello spettacolo di Fabio Canino, \"Fiesta\". Nel 2002 \u00e8 tra gli interpreti principali del film \"Un amore perfetto\", regia di Valerio Andrei. L'anno successivo affianca Carlo Conti nella prima edizione de \"I raccomandati\", dopo una breve parentesi in Inghilterra dove conduce su Channel 4 un rotocalco settimanale, dedicato interamente al gossip e intitolato \"Too Fashion\".\nNel 2006 \u00e8 tra gli interpreti del film \"Ti lascio perch\u00e9 ti amo troppo\", per la regia di Francesco Ranieri Martinotti e con Alessandro Siani. Nell'aprile dello stesso anno approda alla 3\u00aa edizione del programma di Rai 2, \"Piazza Grande\", accanto a Giancarlo Magalli, in sostituzione di Mara Carfagna (che lasci\u00f2 il programma poich\u00e9 eletta deputata per Forza Italia). Nel 2009 recita in teatro nella commedia, in due atti, \"Non mi dire te l'ho detto\", regia di Guglielmo Marino e conduce un programma su Comedy Central, \"Parla con la Mazza\". Dal 2012 \u00e8 nel cast del programma di Canale 5 \"Avanti un altro!\" nel ruolo della Dottoressa. Il 21 settembre del 2013 partecipa alla festa di san Gennaro, organizzata a Napoli, dove viene ospitata insieme a Liliana De Curtis, Clementino, Sal Da Vinci e Mario Trevi, ricevendo un premio alla carriera. Nel settembre del 2016 \u00e8 una delle giurate della commissione tecnica di Miss Italia 2016.\nVita privata.\nIl 5 settembre del 2005 si \u00e8 sposata con Ludovico Lieto, dal quale si \u00e8 separata tre anni dopo. Dal 2013 \u00e8 fidanzata con Amedeo Quagliata, con il quale il 26 giugno del 2014 ha avuto una figlia."}
{"id": "1455782", "revid": "767487", "url": "https://it.wikipedia.org/wiki?curid=1455782", "title": "Brebu (Cara\u0219-Severin)", "text": "Brebu \u00e8 un comune della Romania di 1.049 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Apadia, Brebu, Valeadeni."}
{"id": "1455784", "revid": "84024428", "url": "https://it.wikipedia.org/wiki?curid=1455784", "title": "Dietrich von Altenburg", "text": "Biografia.\nVon Altenburg proveniva da Altenburg, in Turingia, regione del Sacro Romano Impero. Egli aveva servito l'ordine come Komtur di Ragnit (1320-1324) e di Balga (1326-1331). Divenne Gran Maresciallo dell'Ordine nel 1331 e conquist\u00f2 la regione della Cuiavia, nel Regno di Polonia. Egli venne accusato dal tribunale pontificio di aver commesso ineffabili crimini durante la campagna di Cuiavia.\nDopo la sua elezione a Gran Maestro, von Altenburg ordin\u00f2 la costruzione di molti castelli dell'Ordine. Egli inizi\u00f2 anche la ricostruzione della Chiesa della Beata Vergine Maria di Marienburg, costruita nel torrione principale del castello, e commissionando uno splendido mosaico raffigurante la Madonna. la Cappella di Sant'Anna, il primo ponte permanente a Nogat, e l'ingresso al medesimo ponte vennero completati sotto il suo regno.\nIntendendo negoziare con la Polonia, von Altenburg si rec\u00f2 a Thorn (Toru\u0144) nel 1341 ma mor\u00ec di malattia nell'ottobre dello stesso anno. Egli fu il primo Gran Maestro ad essere sepolto nella Cappella di Sant'Anna di Marienburg; la sua tomba pu\u00f2 essere qui visitata tutt'oggi."}
{"id": "1455788", "revid": "767487", "url": "https://it.wikipedia.org/wiki?curid=1455788", "title": "Brebu Nou", "text": "Brebu Nou (in tedesco \"Weidenthal\", in ungherese \"Temesf\u00f6\") \u00e8 un comune della Romania di 96 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Brebu Nou e G\u0103r\u00e2na."}
{"id": "1455791", "revid": "119852796", "url": "https://it.wikipedia.org/wiki?curid=1455791", "title": "Bacillus anthracis", "text": "Bacillus anthracis \u00e8 un batterio gram-positivo infettivo, agente eziologico del carbonchio ematico nell'animale e dell'antrace nell'uomo.\nFu isolato da Robert Koch, che descrisse per primo le sue caratteristiche nel 1876. Al microscopio ha l'aspetto di grossi bastoncini che si dispongono a catenelle, \u00e8 aerobio, anaerobio facoltativo, immobile, capsulato e sporigeno. \nColtura.\nIl \"Bacillus anthracis\" cresce su normali terreni di coltura arricchiti al sangue (agar-sangue), e forma colonie aggrovigliate, con la tipica forma a \"caput Medusae\", cio\u00e8 di una massa di capelli disordinata. Si possono distinguere due varianti del batterio a seconda della modalit\u00e0 di formazione delle colonie: l'una ad aspetto rugoso (forma R, \"rough\"), l'altra, pi\u00f9 virulenta, ad aspetto liscio (forma S, \"smooth\").\nSporificazione.\nIl bacillo dell'antrace \u00e8 in grado di sporificare, producendo spore ovali, subterminali, pi\u00f9 piccole del batterio stesso, che quindi non lo deformano. Per la sporificazione \u00e8 necessaria la presenza dell'ossigeno.\nSe un animale morto di carbonchio viene seppellito intero, i bacilli rimasti nel suo sangue e nei suoi organi periscono rapidamente in assenza di ossigeno; viceversa, se l'animale viene fatto a pezzi, e il suo sangue esposto all'aria, i bacilli, in presenza di ossigeno aereo, sporificano. In forma di spore i bacilli sopravvivono fino a 40 anni, e possono essere riportati alla luce da lavori agricoli (aratura) o dai lombrichi del terreno. Una volta all'esterno, sono facilmente ingeriti da altri animali erbivori o inalati.\nPatogenesi.\nLa letalit\u00e0 del \"Bacillus anthracis\" \u00e8 dovuta a due plasmidi, che codificano per i suoi due principali fattori di virulenza: la capsula e la tossina antracitica (o carbonchiosa).\nLa capsula di \"B. anthracis\" non \u00e8 un polisaccaride, ma un polipeptide, polimero dell'acido D-glutammico.\nPer tossina antracitica si intendono in realt\u00e0 tre diverse proteine: il fattore protettivo PA, il fattore edemigeno EF (un'adenilato ciclasi extracellulare) e il fattore letale LF. Sembrerebbe che il fattore protettivo sia importante per mediare l'ingresso degli altri due fattori nella cellula, dove produrrebbero necrosi ed edema cellulare (cause a livello microscopico della necrosi e dell'edema tissutale tipici della pustola antracitica).\nL'eliminazione di uno o di entrambi i plasmidi, rende il ceppo avirulento (su questo principio si basa la costituzione del vaccino di Pasteur, costituito di bacilli inattivati al calore).\nClinica.\nIl \"Bacillus anthracis\" \u00e8 responsabile di due patologie, distinte soltanto dalla forma clinica assunta: il carbonchio ematico e l'antrace.\nIl carbonchio \u00e8 una patologia degli animali, soprattutto erbivori, causata dall'ingestione o dall'inalazione di bacilli vivi o sporificati. Gli animali affetti presentano febbre alta e vanno incontro rapidamente a morte, presentando all'esame autoptico una milza nerastra (color piceo), fragile e ricchissima di bacilli, e sangue dall'aspetto scuro.\nL'antrace \u00e8 l'equivalente umano del carbonchio. Il contagio uomo-animale \u00e8 difficile, e ne sono esposti soltanto i pazienti che per lavoro sono a contatto prolungato con gli animali ospiti del batterio o con i loro prodotti, perci\u00f2 pu\u00f2 essere considerata una tipica zoonosi. Il contagio interumano \u00e8 impossibile. Esistono tre forme della malattia:\nI sintomi in tutte e tre le forme possono manifestarsi entro 7 giorni dal contatto con il batterio, con l'eccezione della forma polmonare che pu\u00f2 presentarli a distanza di 7-42 giorni.\nLa terapia nei confronti del \"B. anthracis\" si basa sulla somministrazione di ciprofloxacina, penicillina e tetraciclina, oppure di sulfonamidi e cefalosporine ad ampio spettro in caso di resistenza.\nDiagnosi.\nI sintomi della malattia (tranne che per la forma cutanea, pi\u00f9 specifica) difficilmente consentono una diagnosi sicura. Un metodo pi\u00f9 preciso \u00e8 rappresentato dalla coltura del batterio su agar-sangue, ottenuta seminando il materiale proveniente dai bordi dell'ulcera cutanea, dove vi sono pi\u00f9 bacilli. Nel caso della forma polmonare e gastrointestinale, il materiale d'elezione per la coltura \u00e8 il sangue (emocoltura).\nEpidemiologia.\nIl carbonchio rappresentava una gravissima malattia degli allevamenti fino a met\u00e0 Ottocento, che causava i cosiddetti \"campi maledetti\"; per di pi\u00f9, la sepoltura non idonea degli animali riempiva il terreno di spore di bacilli, che a distanza di anni provocavano nuove epidemie. Questa situazione fu ribaltata dalla scoperta del vaccino contro mutanti non sporificanti ad opera di Pasteur.\nPi\u00f9 complesso \u00e8 il problema dell'antrace umana. Il vaccino esistente contro la malattia non \u00e8 disponibile al pubblico, a causa della presenza di effetti collaterali; \u00e8 previsto invece il suo utilizzo per coloro che possono potenzialmente venire a contatto con il batterio, tra cui alcune forze armate statunitensi e il personale di laboratori in cui sono presenti i bacilli.\nNel 2001, negli Stati Uniti, l'antrace \u00e8 stata associata alla paura diffusa di un attacco bioterroristico, allorch\u00e9 spore di \"B. anthracis\" sono state deliberatamente diffuse a mezzo di pacchi e lettere postali contenenti polvere infetta. A seguito di questi avvenimenti, si verificarono negli USA 22 casi di antrace, di cui circa la met\u00e0 furono mortali.\nLa gravit\u00e0 della malattia, la capacit\u00e0 di diffusione aerea delle spore e la difficolt\u00e0 di prevenirla e curarla efficacemente e rapidamente, hanno fatto s\u00ec che il CDC statunitense indicasse l'antrace nella categoria A (massima priorit\u00e0) degli agenti infettivi associati a rischio potenziale d'uso come arma biologica. Il pericolo \u00e8 tanto pi\u00f9 grande per il fatto che la forma polmonare, contratta per inalazione, \u00e8 considerevolmente pi\u00f9 grave."}
{"id": "1455793", "revid": "6923", "url": "https://it.wikipedia.org/wiki?curid=1455793", "title": "Ludolf K\u00f6nig", "text": "Biografia.\nK\u00f6nig nacque probabilmente tra il 1280 e 1290. Non si sa la data precisa della sua adesione all'Ordine Teutonico, ma viene menzionato per la prima volta nel 1332 col titolo di Gran Tesoriere dell'ordine. Nel 1338 K\u00f6nig divenne Grand Komtur di Marienburg e colonizz\u00f2 immediatamente la regione circostante il castello. Nel 1342 il capitolo dell'ordine lo nomin\u00f2 Gran Maestro.\nL'evento pi\u00f9 rimarchevole del breve regno di K\u00f6nig fu il Trattato di Kalisz siglato con il Regno di Polonia l'8 luglio 1343.\nCome avevano fatto molti altri Grandi Maestri a lui predecessori, K\u00f6nig guid\u00f2 molte guerre contro il Granducato di Lituania. Una guerra con la Lituania, databile al 1345, caus\u00f2 danni in vasta scala alla regione della Prussia (amministrata dall'ordine), che caus\u00f2, secondo cronache dell'epoca, lo sviluppo di una malattia mentale di K\u00f6nig. Egli si dimise quindi dall'incarico di Gran Maestro nel 1345 e ottenne il titolo di Komtur di Engelsburg. Secondo le cronache, egli recuper\u00f2 la propria salute mentale, ma mor\u00ec nel 1347 o nel 1348."}
{"id": "1455794", "revid": "767487", "url": "https://it.wikipedia.org/wiki?curid=1455794", "title": "Buchin", "text": "Buchin \u00e8 un comune della Romania di 2.138 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 5 villaggi: Buchin, Lindenfeld, Poiana, Prisian, Valea Timi\u0219ului."}
{"id": "1455798", "revid": "767487", "url": "https://it.wikipedia.org/wiki?curid=1455798", "title": "Buco\u0219ni\u021ba", "text": "Buco\u0219ni\u021ba \u00e8 un comune della Romania di 3.026 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Buco\u0219ni\u021ba, Gole\u021b, Petro\u0219ni\u021ba, V\u0103li\u0219oara."}
{"id": "1455799", "revid": "287204", "url": "https://it.wikipedia.org/wiki?curid=1455799", "title": "Bucosnita", "text": ""}
{"id": "1455801", "revid": "287204", "url": "https://it.wikipedia.org/wiki?curid=1455801", "title": "Augustyn Michal Stefan Radziejowski", "text": ""}
{"id": "1455805", "revid": "124348744", "url": "https://it.wikipedia.org/wiki?curid=1455805", "title": "Castelmagno (Italia)", "text": "Castelmagno (\"Castelmagn\" in piemontese, \"Chastelmanh\" in occitano) \u00e8 un comune italiano sparso di 56 abitanti della provincia di Cuneo in Piemonte.\nGeografia fisica.\nTerritorio.\nCastelmagno si sviluppa interamente nel territorio montuoso della Valle Grana, della quale \u00e8 il centro pi\u00f9 elevato, con il santuario a quota 1761\u00a0.\nIl comune \u00e8 un aggregato di diverse localit\u00e0, in origine quindici, delle quali solo sette sono rimaste abitate a seguito dello spopolamento dovuto all'industrializzazione ed all'emigrazione. \"Campomolino (Champdamoulin)\" \u00e8 capoluogo del comune, \"Einaudi (Inaout)\", \"Colletto (Coulet)\", \"Valliera\" (\"Valiera)\", \"Campofei (Champdarfei),\" \"Nerone (Niroun)\", \"Chiotti (Quiot)\" e \"Chiappi (Quiap)\" sono le localit\u00e0 ancora abitate, mentre \"Riolavato (Rulav\u00e0)\", \"C\u00e0uri (Caouri)\", \"La Croce (La Crous)\", \"Bat\u00f9ira (Batouira)\", \"Narbona (Arbouno)\", \"Albrato (Albr\u00e8)\" e \"Tetti (Tech)\" sono state abbandonate.\nDalla fine del XX secolo ci sono stati tentativi di recupero di alcune di queste frazioni: Bat\u00f9ira era il luogo di una comunit\u00e0 buddhista, mentre a Valliera e Campofei si cerca di reintrodurre la produzione dell'omonimo formaggio tramite alcuni agriturismi e di attirare escursionisti con l'apertura di un rifugio.\nIl punto pi\u00f9 elevato del territorio comunale \u00e8 il monte Tibert.\n\u00c8 classificato nella zona sismica 3S(sismicit\u00e0 bassa).\nClima.\nIl comune \u00e8 stato inserito nella zona climatica F ed ha un fabbisogno termico di 3730 gradi giorno.\nOrigini del nome.\nIl comune trae suo nome dal latino \"castrum magnum\" (castello grande). Questo \u00e8 probabilmente dovuto al castello che anticamente controllava la valle, di cui si possono ancora vedere alcuni resti presso la frazione Colletto.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nGrazie ai lavori effettuati nel 1894 sulla cappella Allemandi (il nucleo pi\u00f9 antico del santuario) \u00e8 stato ritrovato un altare romano dedicato a Marte ed alcuni oggetti, fra cui monete risalenti a circa il 250, da cui \u00e8 evidente che la vallata \u00e8 stata abitata almeno dai tempi della Roma imperiale.\nLa storia di Castelmagno \u00e8 legata a quella della diocesi di Torino, il cui vescovo era signore della Valle Grana e a quella di Cuneo, nel cui distretto era inserito. Importante notare anche la forte influenza del marchesato di Saluzzo, delle terre dei Savoia e della Francia, siccome il territorio di Castelmagno veniva a trovarsi nel mezzo di queste potenze dell'epoca.\nEsempio di questi legami fu l'assedio di Cuneo del 1744, quando i franco-spagnoli utilizzarono il valico del Colle Fauniera per attaccare Cuneo e saccheggiarono le frazioni di Chiappi e Chiotti.\nAnche durante la seconda guerra mondiale il territorio di Castelmagno fu teatro di scontri, i quali vedevano contrapposte le brigate partigiane di Giustizia e Libert\u00e0 e le truppe tedesche occupanti.\nDall'inizio del XX secolo, fra industrializzazione e guerre il comune, come molti altri, ha subito un forte spopolamento. Nonostante ci\u00f2 ha sempre cercato di mantenere una certa vitalit\u00e0, soprattutto grazie all'attrattiva turistica del santuario, la produzione del formaggio e alla tradizione della lingua e cultura occitana.\nStemma.\nLo stemma di Castelmagno \u00e8 descritto come \"Inquartato, al I e IV troncato d'argento ai leoni passante d'oro, al losangato di verde e d'oro in quattro file, al II e III d'argento alla croce di rosso\".\nSociet\u00e0.\nPopolazione straniera residente.\nAl 31 dicembre 2019, gli unici due stranieri residenti nel comune erano provenienti dalla Romania.\nCultura.\nCastelmagno fa parte della linguistica storica occitana, motivo di diversi festeggiamenti durante l'anno, come il tradizionale \"San Jouan Muzico\" a luglio ed il concerto di ferragosto dei Lou Dalfin, nonch\u00e9 l'antichissima festa di San Magno il 19 agosto.\nIstruzione.\nNel comune di Castelmagno non sono presenti istituti di formazione, ma \u00e8 attiva una biblioteca con un fondo di ben 1500 volumi\nGastronomia.\nA Castelmagno si produce il formaggio omonimo.\nAmministrazione.\nGemellaggi.\n, ora confluito in Campiglia Cervo.\nAltre informazioni amministrative.\nIl comune fa parte della comunit\u00e0 montana Valle Grana ed appartiene alla minoranza linguistica storica occitana."}
{"id": "1455806", "revid": "729019", "url": "https://it.wikipedia.org/wiki?curid=1455806", "title": "Heinrich Dusemer", "text": "Biografia.\nDusemer proveniva dalla Svevia e ader\u00ec all'Ordine Teutonico nel 1311. Come giovane cavaliere combatt\u00e9 contro i Lituani. La leggenda vuole che proprio durante questi scontri avesse avuto frequenti duelli con il Granduca Vytenis di Lituania. Dimostrando cos\u00ec coraggio e sprezzo del pericolo, avanz\u00f2 rapidamente nella gerarchia dell'ordine.\nNel 1318 divenne membro del convento del castello di Labiau e nel 1329, Komtur di Ragnit. Nel 1333 divenne Vogt di Sambia e nel 1334 divenne Komtur di Brandeburgo-Ushakov. L'anno successivo, Dusemer divenne Gran Maresciallo e Komtur di K\u00f6nigsberg. Nel 1339 entr\u00f2 in conflitto con il Gran Maestro Dietrich von Altenburg dal quale venne punito e degradato. Egli venne inviato a Strasburgo dove ottenne la komtur locale. Egli venne ristabilito nell'ordine dal Gran Maestro successivo, Ludolf K\u00f6nig.\nIl 13 dicembre 1345, il capitolo dell'ordine, riunitosi al Castello di Marienburg, scelse Dusemer come Gran Maestro successore, dal momento che le continue sconfitte dell'ordine in campo politico imponevano una guida di solida esperienza bellica. Poco dopo la sua nomina, Dusemer attacc\u00f2 la Lituania in una campagna che si concluse con la totale vittoria sulle armate lituane sul fiume Strawa, il 2 febbraio 1349.\nIl piano di conquista della Lituania fu ad ogni modo bloccato dal dilagare della peste che aveva raggiunto la ragione della Prussia e aveva costretto Dusemer a ritirare le proprie armate dai territori conquistati. Ad ogni modo l'ordine fu in grado di raggrupparsi in seguito, e Dusemer decise di rassegnare le proprie dimissioni da Gran Maestro. Dopo che Winrich von Kniprode venne nominato al suo posto, Dusemer si ritir\u00f2 in Brattiana e non ricopr\u00ec altre funzioni di rilievo.\nDusemer mor\u00ec nel 1351 e venne sepolto nel Castello di Marienburg nel mausoleo sotterraneo alla Cappella di Sant'Anna."}
{"id": "1455808", "revid": "15756", "url": "https://it.wikipedia.org/wiki?curid=1455808", "title": "Ordine di Sant'Ambrogio ad Nemus", "text": "L'Ordine di Sant'Ambrogio ad Nemus (in latino \"Ordo Fratrum Sancti Ambrosii ad Nemus\"), o dei fratelli Ambrosiani, venne fondato a Milano e soppresso nel 1643.\nStoria.\nL'Ordine sorse verso la met\u00e0 del XIV secolo ad opera di tre ricchi nobili milanesi: Alberto Besozzo, Alessandro Crivelli e Antonio Pietrasanta. Animati da spirito di penitenza, i tre si ritirarono in una spelonca nel bosco (in latino \"nemus\") nei pressi di Milano dove, secondo la tradizione, si era nascosto sant'Ambrogio per sottrarsi all'elezione a vescovo.\nAlla comunit\u00e0 si unirono presto numerosi sacerdoti ed eremiti che progressivamente adottarono la vita cenobitica: la congregazione venne riconosciuta da papa Gregorio XI nel 1375, con l'obbligo di seguire la regola di sant'Agostino e il rito ambrosiano. Inizialmente organizzati in conventi autonomi, vennero poi costituiti in ordine mendicante accentrato con la bolla di papa Eugenio IV del 4 ottobre 1441; l'ordine era presieduto da un rettore generale espresso da un capitolo che si riuniva ogni tre anni e la cui elezione era soggetta all'approvazione dell'arcivescovo di Milano.\nIl principale convento degli Ambrosiani era quello adiacente alla chiesa milanese di San Primo (oggi trasformato nel Collegio Elvetico): un'altra importante casa era quella di Parabiago. Fuori dall'arcidiocesi di Milano esistevano solo due conventi, entrambi a Roma: quello di San Clemente e quello di San Pancrazio. Nel 1457, seguendo la vocazione religiosa, entr\u00f2 a fare parte dell'ordine il marchese Alessandro Gonzaga, per passare poi nel convento di san Nicol\u00f2 di Mantova.\nIl 15 agosto 1589 Sisto V promulg\u00f2 la bolla con cui univa gli Ambrosiani agli Apostolini (o frati di San Barnaba); con il breve del 2 dicembre 1643, papa Urbano VIII decret\u00f2 la soppressione dell'ordine, confermata da Innocenzo X con la bolla \"Quoniam\" del 1\u00ba aprile 1645.\nSopravvivono i conventi delle Monache Romite dell'Ordine di Sant'Ambrogio ad Nemus. Si tratta del convento di S.Maria del Monte,sopra Varese (pi\u00f9 conosciuto come Sacro Monte di Varese), ivi fondato dalle Beate Caterina e Giuliana, alle quali si unirono altre compagne. Tale monastero ottenne dalla S.Sede la bolla di fondazione nell'anno 1474,dal primario convento alcune monache vennero richieste per dare vita ai conventi di Bernaga - Perego (provincia di Lecco), Agra (provincia di Varese) e Revello (provincia di Cuneo, tutti di recente ri-fondazione. Il 14 dicembre 1963 infatti, con il sostegno dell'allora Arcivescovo di Milano cardinale Montini (in seguito papa Paolo VI) madre Maria Candida con altre otto consorelle provenienti dal monastero del Sacro Monte di Varese tornarono a dare vita al monastero. In seguito dal monastero dei Bernaga due piccoli gruppi di monache sciamando dal loro monastero fondarono quello di Agra (25 marzo 1974) e in seguito quello di Revello (7 aprile 1986). I tre monasteri sono accomunati dalla stessa regola e costituzioni che riprendono l'antico ordine di S. Ambrogio ad Nemus. (cfr.A. RIMOLDI, Madre Maria Candida, Lativa)"}
{"id": "1455810", "revid": "33277", "url": "https://it.wikipedia.org/wiki?curid=1455810", "title": "Ambrosiani", "text": ""}
{"id": "1455811", "revid": "123163763", "url": "https://it.wikipedia.org/wiki?curid=1455811", "title": "Winrich von Kniprode", "text": "Biografia.\nVon Kniprode nacque nel 1310 a Monheim am Rhein presso Colonia. Egli ricopr\u00ec l'incarico di Komtur di Danzica (1338-1341), di Balga (1341-1343), e nel 1341 venne promosso a Gran Maresciallo.\nVon Kniprode venne eletto Gran Maestro nel 1351. Egli si impegn\u00f2 costantemente nella battaglia contro il Granducato di Lituania per ottenere un accesso in Livonia. Una descrizione del personaggio viene compiuta in maniera sentita da un poeta contemporaneo, il quale riportava del comandante:\nVon Kniprode mor\u00ec nel 1382 e venne sepolto al Castello di Marienburg nel mausoleo sottostante la Cappella di Sant'Anna."}
{"id": "1455813", "revid": "767487", "url": "https://it.wikipedia.org/wiki?curid=1455813", "title": "Over the Hills and Far Away (Nightwish)", "text": "Over the Hills and Far Away \u00e8 un EP del gruppo musicale finlandese Nightwish, pubblicato nel 2001.\n\"Over the Hills and Far Away\" \u00e8 una cover di una canzone di Gary Moore. Il disco contiene un riarrangiamento di \"Astral Romance\", due canzoni inedite ed altre live dall'album \"From Wishes to Eternity\".\nQuesto album \u00e8 l'ultimo in cui appare il bassista Sami V\u00e4nsk\u00e4, prima di essere sostituito da Marco Hietala."}
{"id": "1455816", "revid": "84184", "url": "https://it.wikipedia.org/wiki?curid=1455816", "title": "Mauro Ceruti", "text": "Tra i filosofi protagonisti dell'elaborazione del pensiero complesso, \u00e8 uno dei pionieri della ricerca contemporanea inter- e trans-disciplinare sui sistemi complessi.\nLa riflessione filosofica di Ceruti si produce all'intersezione di una pluralit\u00e0 di domini di ricerca: epistemologia (filosofia e storia della scienza, storia delle idee, noologia\u2026), scienze della natura (fisica, biologia, cosmologia\u2026), scienze dell'uomo (antropologia, sociologia, psicologia, storia\u2026), scienze dell'organizzazione e del management.\nI suoi scritti sono pubblicati in italiano, inglese, francese, tedesco, portoghese, rumeno, spagnolo e turco.\nFormazione.\nSi laurea in filosofia della scienza con Ludovico Geymonat nel 1977 con una tesi dal titolo \"L'epistemologia genetica di Jean Piaget\", nella quale, attraverso l'analisi dell'opera epistemologica di Jean Piaget, viene posto il problema del ruolo della biologia e delle scienze del vivente, nelle varie articolazioni disciplinari, come decisiva interfaccia fra le scienze fisico-chimiche e le scienze umane, in grado di favorire processi di circolazione concettuale e di traduzione reciproca fra vari e multiformi campi del sapere. Nei suoi studi ha affrontato le questioni del significato filosofico ed epistemologico delle maggiori rivoluzioni scientifiche del ventesimo secolo (teoria dei quanti, relativit\u00e0, teoria dei sistemi, biologia molecolare) focalizzando le sue ricerche sui temi del cambiamento stilistico e delle relazioni fra stile e contenuto nella storia delle idee, nonch\u00e9 dello statuto conoscitivo dei risultati innovativi connessi alle rivoluzioni scientifiche. Una sintesi di queste ricerche \u00e8 contenuta nell'opera \"Disordine e costruzione. Un'interpretazione epistemologica dell'opera di Jean Piaget\" (1981).\nAttivit\u00e0 accademiche.\nDal 1981 al 1986 \u00e8 assunto dall'Universit\u00e0 di Ginevra, presso la Facolt\u00e0 di Psicologia e scienze dell'educazione fondata da Jean Piaget, in qualit\u00e0 di \"assistant\", svolgendo ricerche nel gruppo di lavoro coordinato da Alberto Munari. In questo periodo approfondisce le relazioni che connettono l'opera di Piaget a vari modelli e approcci del contesto scientifico a lui contemporaneo: alla termodinamica di non equilibrio di Ilya Prigogine, alle ricerche sul concetto e sui processi di auto-organizzazione e autopoiesi, all'embriologia di Conrad Waddington, ai nascenti dibattiti sul significato delle ricerche della biologia molecolare. Il tema chiave di queste convergenze disciplinari \u00e8 la possibile delineazione di modelli generali del cambiamento, nonch\u00e9 del ruolo della discontinuit\u00e0 in questi modelli. L'approfondimento dei singoli filoni disciplinari gli consente di interrogarsi pi\u00f9 estensivamente sul significato profondo e complessivo dei cambiamenti paradigmatici delle scienze alla fine del ventesimo secolo: dalla convergenza di varie discipline emerge la prospettiva di una \"scienza nuova\", caratterizzata da precise assunzioni relativamente alla natura del cambiamento, alla relazione fra soggetto e mondo, al ruolo del tempo, della storia e della narrazione negli approcci scientifici. La nozione di \"complessit\u00e0\" costituisce un'utile maniera sintetica di rapportarsi con tali assunzioni. Per ricostruire queste novit\u00e0 del contesto scientifico, imposta un programma di ricerca attorno al tema della epistemologia della complessit\u00e0, parte integrante del quale \u00e8 stata \u2013 a partire dal 1984 - l'organizzazione di convegni internazionali e di seminari, e la pubblicazione del volume \"La sfida della complessit\u00e0\" (con Gianluca Bocchi, 1984).\nDal 1986 al 1993 \u00e8 ricercatore associato presso il CETSAP (\"Centre d'Etudes Transdisciplinaires, Sociologie, Anthropologie, Politique\") diretto da Edgar Morin, centro di ricerca associato al CNRS e all\u2019\"Ecole des Hautes Etudes en Sciences Sociales\" di Parigi, presso il quale dirige l'unit\u00e0 di ricerca di filosofia della scienza. In quegli anni approfondisce le problematiche dell'epistemologia genetica e della cibernetica, pubblicando \"Il vincolo e la possibilit\u00e0\" (1986) e \"La danza che crea\" (1989). Svolge inoltre ricerche sul ruolo giocato dalle scienze evolutive e dalla teoria dell'evoluzione di tradizione darwiniana nel pi\u00f9 generale mutamento di prospettiva delle valenze cognitive e stilistiche del contesto scientifico, focalizzandosi sulle conseguenze epistemologiche e filosofiche dei modelli di cambiamento e delle relazioni fra continuit\u00e0 e discontinuit\u00e0 conseguenti alla teoria degli equilibri punteggiati di Stephen Jay Gould e di Niles Eldredge, ai dibattiti sulle estinzioni di massa e sulle testimonianze paleontologiche, alle nuove forme di collaborazione fra evoluzionismo e genetica, alle relazioni fra approcci storici e approcci nomotetici nelle scienze del vivente. Ne deriva una serie di ricerche compendiate nel volume \"Origini di storie\" (con G. Bocchi, 1993), in cui il tema del cambiamento discontinuo, e i connessi temi dell'evento, della contingenza e della sensibilit\u00e0 alle condizioni iniziali, vengono discussi all'interno di un ampio spettro disciplinare, che connette biologia evolutiva, cosmologia, fisica del caos, antropologia e storia delle idee. Gli interrogativi sul modo in cui dallo studio del radicamento naturale delle societ\u00e0 umane possano scaturire nuovi strumenti di comprensione dei fenomeni sociali e culturali della nostra specie lo portano a entrare in contatto con le ricerche condotte in questi stessi anni dal Santa Fe Institute, volte all'individuazione di leggi generali della complessit\u00e0 e di modelli generali sul comportamento dei sistemi complessi.\nUna nuova linea di ricerca di filosofia della scienza, che approfondisce a partire dalla met\u00e0 degli anni novanta, \u00e8 lo studio dei modelli di cambiamento dell'evoluzione umana, in relazione alla teoria degli equilibri punteggiati, alla visione discontinuista della storia naturale, alle dinamiche ecologiche e ambientali. Una seconda linea di ricerca epistemologica, strettamente interrelata alla prima, \u00e8 lo studio dell'importanza delle analisi genetiche per la ricostruzione dell'evoluzione e della storia umane, sia dei tempi lunghi della storia delle varie specie ominidi sia dei tempi medi della storia della nostra specie \"Homo sapiens\".\nA partire da \"Solidariet\u00e0 o barbarie. L'Europa delle diversit\u00e0 contro la pulizia etnica\" (con G. Bocchi, 1994), imposta una serie di seminari e di ricerche di filosofia delle scienze biologiche, evoluzionistiche e storiche sul tema dei confini e sulle identit\u00e0 nazionali e culturali. Nel far ci\u00f2 approfondisce una concezione evolutiva di tali identit\u00e0, consonante con la prospettiva epistemologica costruttivistica, e convergente con i presupposti epistemologici, costruttivisti e antiessenzialisti propri della tradizione evoluzionistica darwiniana. In queste ricerche, viene affrontata anche la questione del significato della rivoluzione darwiniana nell'intera storia della tradizione scientifica occidentale. Un ulteriore studio dedicato a tali problematiche \u00e8 il volume \"Educazione e globalizzazione\" (con G. Bocchi, 2004), che traccia un bilancio epistemologico degli intrecci disciplinari fra storia, geografia, antropologia, scienze evolutive e naturali per comprendere il ruolo della diversit\u00e0 culturale nella storia della specie umana e le radici profonde degli attuali processi di globalizzazione.\nMauro Ceruti \u00e8 stato professore ordinario di Epistemologia genetica e di Filosofia della Scienza presso le Universit\u00e0 degli Studi di Palermo, di Milano Bicocca, di Bergamo e all'Universit\u00e0 IULM di Milano, dove attualmente insegna nel corso di \"Filosofia della complessit\u00e0\". Dal 2008 al 2010 \u00e8 stato Presidente della SILFS - Societ\u00e0 Italiana di Logica e Filosofia delle Scienze.\nNegli anni accademici 1999-2000 e 2000-2001 \u00e8 stato Preside della Facolt\u00e0 di Scienze della Formazione dell'Universit\u00e0 degli studi di Milano Bicocca.\nDall'anno accademico 2001-2002 al 2008 \u00e8 stato Preside della Facolt\u00e0 di Scienze della Formazione dell'universit\u00e0 di Bergamo.\nDal 2001 al 2008 \u00e8 stato Direttore del CE.R.CO. (Centro di Ricerca sull'Antropologia e l'Epistemologia della Complessit\u00e0) che comprendeva la Scuola di dottorato in Antropologia ed Epistemologia della Complessit\u00e0, presso l'Universit\u00e0 degli Studi di Bergamo.\nPrincipali tematiche presenti negli studi di Ceruti:\nIncarichi istituzionali.\n\u00c8 membro della Commissione Nazionale di Bioetica della Presidenza del Consiglio dei ministri.\nNel 2006 \u00e8 stato nominato, dal Ministro della Pubblica Istruzione Giuseppe Fioroni, Presidente della Commissione incaricata di scrivere le nuove \"Indicazione per il Curricolo per la Scuola dell'Infanzia e per il Primo Ciclo di Istruzione\".\nNel 2007 ha partecipato alla fase di fondazione del Partito Democratico, venendo eletto all'Assemblea costituente del partito e assumendo l'incarico di relatore della Commissione incaricata di redigerne il Manifesto dei Valori.\nAlle elezioni politiche italiane del 2008 (XVI Legislatura) Mauro Ceruti \u00e8 stato eletto al Senato della Repubblica nelle liste del Partito Democratico. \u00c8 stato membro della 7\u00aa Commissione permanente (Istruzione pubblica, beni culturali), della Commissione parlamentare per l'indirizzo generale e la vigilanza dei servizi radiotelevisivi e della Commissione parlamentare per l'infanzia e l'adolescenza. Non si \u00e8 ripresentato alle elezioni della XVII legislatura.\nPubblicazioni.\nCeruti M. (2018), \"Il tempo della complessit\u00e0\", Raffaello Cortina Editore, Milano.\nCeruti M. (2015), \"La fine dell'onniscienza\", Studium, Roma, Prefazione di Giulio Giorello\nMorin E., Ceruti M. (2013), \"La nostra Europa\", Raffaello Cortina Editore, Milano (tr. in francese: \"Notre Europe\", Fayard, Paris, 2014; tr. in spagnolo: \"Nuestra Europa\", Paid\u00f3s Ib\u00e9rica, Barcelona, 2013; tr. in turco: \"Bizim Avrupamiz\", \u0130leti\u015fim Yayinlari, \u0130stambul, 2014; tr. in tedesco: \"Unser Europa\", Turia + Kant, Berlin 2018)\nCeruti M., Treu (2010), \"Organizzare l'altruismo\", Laterza, Roma-Bari\nBocchi G, Ceruti M (2009). \"Una e molteplice - Ripensare l'Europa\", Tropea, Milano (tr. in rumeno: Una \u015fi multipl\u0103 - S\u0103 reg\u00e2ndim Europa, Curtea Veche, Bucarest 2013)\nCeruti M. (1986; 2nd ed. 2009) \"Il vincolo e la possibilit\u00e0\", Feltrinelli, Milano, 1986, Prefazione di Heinz von Foerster \u2013 Seconda edizione Raffaello Cortina Editore, Milano, 2009 (tr. in inglese: English: \"Constraints and possibilities\", Gordon and Breach, New York, NY, USA, 1996; tr. in portoghese: \"V\u00ecnculo e a Possibilidade\", Instituto Piaget, Lisbona, 1995; tr. in spagnolo: \"Hombre. Conocimiento y pedagog\u00eda\", Trillas, Mexico City, 1994)\nBocchi G., Ceruti M. (1986; 2nd ed. 2009) \"Origini di storie\", Feltrinelli, Milano, 1993; Seconda edizione: 2009, Prefazione di Jerome Bruner (tr. in inglese: \"The Narrative Universe\", Hampton Press, Cresskill 2002; tr. in spagnolo: \"El Sentido de la Historia\", Editorial D\u00e9bate, Madrid 1994,; tr. in portoghese: \"Hist\u00f3rias e origens\", Instituto Piaget, Lisbona 1997)\nBocchi G., Ceruti M., Eds (1985; 2nd ed. 2007), \"La sfida della complessit\u00e0\", Feltrinelli, Milano 1985; Seconda Edizione: Bruno Mondadori, Milano 2007\nCeruti M., Fornari G. (2005), \"Le due paci. Cristianesimo e morte di Dio nel mondo globalizzato\", Raffaello Cortina Editore, Milano\nBocchi G., Ceruti M. (2004), \"Educazione e globalizzazione\", Raffaello Cortina Editore, Milano, Prefazione di Edgar Morin\nCallari Galli M., Cambi F., Ceruti M. (2003), \"Formare alla complessit\u00e0\", Carocci, Roma\nBocchi G., Ceruti M., a cura di (2002), \"Le origini della scrittura. Genealogie di un'invenzione\", Bruno Mondadori Editore, Milano 2002\nBocchi G., Ceruti M., a cura di (2001), \"Le radici prime dell'Europa. Gli intrecci genetici, linguistici,\" storici, Bruno Mondadori Editore, Milano\nCeruti M., Lo Verso G., a cura di (1998), \"Epistemologia e psicoterapia\", Raffaello Cortina Editore, Milano\nCallari Galli M., Ceruti M., Pievani T. (1998) \"Pensare la diversit\u00e0. Per un'educazione alla complessit\u00e0 umana\", Meltemi, Roma\nCeruti M (1995), \"Evoluzione senza fondamenti\", Laterza, Roma-Bari (tr. in inglese: \"Evolution without Foundations\", Hampton Press, Crosskill 2008)\nBocchi G., Ceruti M. (1994), \"Solidariet\u00e0 o barbarie. L'Europa delle diversit\u00e0 contro la pulizia etnica\", Raffaello Cortina Editore, Milano, Prefazione di Edgar Morin (tr. in inglese: \"Solidarity or Barbarism\", Peter Lang, S. Francisco 1997)\nFabbri P, Ceruti M., Giorello G., Preta L., a cura di (1994), \"Il caso e la libert\u00e0\", Laterza, Roma-Bari\nCeruti M., a cura di (1992), \"Evoluzione e conoscenza\", Lubrina, Bergamo\nBocchi G., Ceruti M., Morin E. (1991), \"L'Europa nell'era planetaria\", Sperling &amp; Kupfer, Milano (tr. in francese: \"Un nouveau commencement\", Seuil, Paris 1991; tr. in portoghes: \"Os problemas do fim de s\u00e9culo\", , Editorial Not\u00edcias, Lisbona 1991; tr. in tedesco: \"Einen neuen Anfang wagen: \u00dcberlegungen f\u00fcr das 21\", Jahrhundert Junius, Hamburg 1992)\nMorin E., Ceruti M., Bocchi G (1990), \"Turbare il futuro. Un nuovo inizio per la civilt\u00e0 planetaria\", Moretti &amp; Vitali, Bergamo\nCeruti M., Preta L., a cura di (1990), \"Che cos'\u00e8 la conoscenza\", Roma-Bari\nCeruti M. (1989), \"La danza che crea. Evoluzione e cognizione nell'epistemologia genetica\", Feltrinelli, Milano, Prefazione di Francisco Varela (tr. in spagnolo: \"A Dan\u00e7a que Cria\", Instituto Piaget, Lisbona, 1995)\nCeruti M., Lazlo E., a cura di (1988), \"Physis: abitare la terra\", Feltrinelli, Milano\nMorin E., Ceruti M., a cura di (1988), \"Simplicit\u00e9 et complexit\u00e9\", Mondadori, Milano\nMounoud P., Fabbri Montesano D., Ceruti M., Munari A., Inhelder B. (1985), \"Dopo Piaget. Aspetti teorici e prospettive per l'educazione\", Edizioni Lavoro, Roma\nBocchi G., Ceruti M. (1984), \"Modi di pensare postdarwiniani. Saggio sul pluralismo evolutivo\", Dedalo, Bari 1984\nBocchi G., Ceruti M., Fabbri Montesano D., Munari A., a cura di (1983), \"L'altro Piaget. Strategie delle genesi\", Emme Edizioni, Milano\nBocchi G., Ceruti M. (1981), \"Disordine e costruzione. Un'interpretazione epistemologica dell'opera di Jean Piaget\", Feltrinelli, Milano 1981\nMauro Ceruti \u00e8 stato direttore delle riviste scientifiche:"}
{"id": "1455817", "revid": "1543377", "url": "https://it.wikipedia.org/wiki?curid=1455817", "title": "Cara\u0219ova", "text": "Cara\u0219ova (in croato \"Kara\u0161ova\" o \"\u041a\u0430\u0440\u0430\u0448\u043e\u0432\u0430\", in ungherese \"Krass\u00f3v\u00e1r\") \u00e8 un comune della Romania di 3.169 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Cara\u0219ova (Kara\u0161evo), Iabalcea (Jabal\u010de), Nermed (Neremi\u0107).\nCara\u0219ova \u00e8 una localit\u00e0 conosciuta per essere sostanzialmente un\"'enclave\" croata in territorio romeno. I suoi abitanti hanno infatti tale origine ed hanno assunto i caratteri di una popolazione distinta, i cosiddetti \"Krashovani\".\nQuesta particolarit\u00e0 si esplicita anche in altre caratteristiche: negli ultimi censimenti infatti oltre il 90% della popolazione del comune si dichiarava croata o krashovana, mentre le altre due etnie presenti, quella romena e quella rom, non raggiungevano il 5% ciascuna. Analoga anomalia si riscontra nella fede religiosa, in quanto oltre il 90% della popolazione si dichiara cattolica.\nIl comune di Cara\u0219ova \u00e8 inoltre una delle poche localit\u00e0 ufficialmente bilingui della Romania, con utilizzo anche negli atti pubblici sia del romeno che del croato.\nSociet\u00e0.\nEvoluzione demografica.\nSecondo l'ultimo censimento su 3.260 abitanti cos\u00ec suddivisi:\nReligione.\nNell'ultimo censimento il 92,54% (3.017 abitanti) si sono dichiarati cattolici."}
{"id": "1455818", "revid": "287204", "url": "https://it.wikipedia.org/wiki?curid=1455818", "title": "Carasova", "text": ""}
{"id": "1455819", "revid": "61051", "url": "https://it.wikipedia.org/wiki?curid=1455819", "title": "Fritz-X", "text": ""}
{"id": "1455825", "revid": "1745361", "url": "https://it.wikipedia.org/wiki?curid=1455825", "title": "Khanato dell'Orda Bianca", "text": "Il Khanato dell'Orda Bianca (kazako: \u0410\u049b \u041e\u0440\u0434\u0430, \"Aq Orda\", tataro: \u0410\u043a \u0423\u0440\u0434\u0430, \"Aq Urda\", turco: \"Ak Ordu\"), \u00e8 stato uno dei khanati dell'Impero Mongolo, nato attorno al 1226, dopo la morte di Gengis Khan, e dopo la successiva divisione del suo impero. Consisteva nella parte orientale del Khanato dell'Orda d'Oro, mentre quella occidentale era chiamata Khanato dell'Orda Blu.\nStoria.\nInizialmente copriva la parte orientale del territorio governato da Djuci, inclusa l'Asia centrale e la Siberia meridionale. Il primo Khan fu Orda Khan, figlio di Djuci. La capitale dell'Orda Bianca si trovava originariamente sul Lago Balkhash, ma in seguito fu trasferita a Sygnaq, sul fiume Syr-Darya, in Kazakistan. \nNel 1364, durante il periodo di anarchia nell'Orda Blu, (1357-1380), Uros Khan, ottavo khan dell'Orda Bianca, divenne un khan controverso di entrambe le Orde, Blu e Bianca. Uros mor\u00ec nel 1377, e suo nipote Toktamish strapp\u00f2 il controllo dell'Orda Bianca dal figlio di Uros, Temur Malik nel 1378, e riacquist\u00f2 anche il controllo dell'Orda Blu. Toqtamish consolid\u00f2 le due Orde, diventando il Khan della riformata Orda d'Oro."}
{"id": "1455826", "revid": "1106276", "url": "https://it.wikipedia.org/wiki?curid=1455826", "title": "Ottavio de Carli", "text": "Biografia.\nDopo gli studi di pianoforte si \u00e8 laureato in musicologia presso l'Universit\u00e0 di Pavia nella sezione cremonese. \nHa lavorato nel comitato editoriale Fondazione-Stichting Pietro Antonio Locatelli di Amsterdam per la classificazione e la catalogazione dell'opera del musicista Locatelli. \n\u00c8 stato Direttore Artistico delle Settimane Musicali di Franciacorta. \nOggigiorno \u00e8 membro direttivo dell'Associazione Mozart Italia e della Societ\u00e0 dei Concerti di Brescia.\n\u00c8 membro dell'organo direttivo del concorso studentesco del festival Pianistico Internazionale di Brescia e Bergamo. Si dedica attivamente all'insegnamento e alla divulgazione musicale."}
{"id": "1455831", "revid": "767487", "url": "https://it.wikipedia.org/wiki?curid=1455831", "title": "Konrad Z\u00f6llner von Rothenstein", "text": "Biografia.\nLa carriera di Z\u00f6llner nell'Ordine Teutonico ebbe inizio nel 1353 quando divenne Procuratore della Marca Prussiana e poco dopo divenne Komtur di Christburg. Z\u00f6llner divenne Komtur di Danzica nel 1368 e Gran Ospitaliere e Komtur di Christburg nel 1372. \nMalgrado non avesse legami con personalit\u00e0 importanti nell'ordine e non avesse avuto esperienze di governo, Z\u00f6llner venne scelto come Gran Maestro nel 1382 dopo la morte del predecessore, Winrich von Kniprode. La sua prima preoccupazione fu di prendersi cura dei problemi interni dello stato monastico territoriale dell'ordine. Il comando delle armate che dovevano continuare la guerra contro il Granducato di Lituania venne lasciato a Konrad von Wallenrode, che venne nominato Komtur di K\u00f6nigsberg.\nZ\u00f6llner riform\u00f2 la divisione amministrativa della regione della Prussia, supportando la colonizzazione delle regioni disabitate e fondando un'universit\u00e0 a Kulm.\nFu durante il suo regno che la Lituania venne cristianizzata e Jogaila divenne Re con il nome di Ladislao II Jagellone. Nel suo ultimo anno di vita, Z\u00f6llner tent\u00f2 di soverchiare l'unione polacco-lituana, causando contrasti tra i due granduchi di Lituania, Vitoldo e Jogaila. \nZ\u00f6llner mor\u00ec a Christburg e venne sepolto nel Castello di Marienburg. Egli venne seppellito nel mausoleo dei gran maestri, sotto la Cappella di Sant'Anna, presente nel torrione della fortezza."}
{"id": "1455833", "revid": "75421", "url": "https://it.wikipedia.org/wiki?curid=1455833", "title": "Sick of it All", "text": ""}
{"id": "1455834", "revid": "106615877", "url": "https://it.wikipedia.org/wiki?curid=1455834", "title": "Salvatore Ruta", "text": "Salvatore Ruta \u00e8 stato la guida spirituale e morale del Movimento Tradizionale Romano e uno dei personaggi pi\u00f9 importanti del moderno paganesimo romano.\nNato da una famiglia di origine nobile ma di ristrette condizioni economiche, Ruta fece parte da settembre 1943 a maggio 1944 della rete clandestina di combattenti filo-salotini in Sicilia durante il periodo dell'occupazione alleata dell'isola. Arrestato fra il 10 e il 12 maggio del 1944 per ordine della Field Security Section e internato nel 381 \"P.O.W. Camp\" (\"campo per i prigionieri di guerra\") di Certosa di Padula, fu liberato nel novembre 1945.\nImpegnato in politica dapprima nelle file del MSI, poi in quelle di Ordine Nuovo fino al 1966, Ruta abbandon\u00f2 questa militanza per dedicarsi in modo pi\u00f9 approfondito alla cultura tradizionale, nel suo filone ghibellino, con la fondazione nel 1959 della rivista intitolata appunto \"Il Ghibellino\", esperienza terminata nel 1973 quando i collaboratori cattolici (tra i quali il pi\u00f9 importante era Attilio Mordini, ma si possono citare varie collaborazioni di giornalisti di matrice conservatrice pi\u00f9 moderata come quella di Giulio Attilio Schettini) avevano ormai progressivamente imposto un indirizzo opposto a quello originario della rivista. Nel 1971-1972 fu capo redattore della rivista \"Vie della tradizione\" di indirizzo pi\u00f9 propriamente tradizionale e non legata alla politica. Fu fra i principali animatori del gruppo messinese dei Dioscuri. Nel 1980 fond\u00f2 a Messina il gruppo Arx del quale cur\u00f2 praticamente da solo le pubblicazioni di Quaderni e Note tradizionali, pubblicazioni decisamente orientate verso il paganesimo romano e la sua riattuazione nel tempo attuale. Ruta fu nel 1992 tra i costituenti del Movimento Tradizionale Romano (MTR), la principale organizzazione romano-pagana in Italia. Al MTR dedic\u00f2 i restanti anni della sua vita, costituendone la guida spirituale con il titolo di Princeps (o Magister) della \"Curia Romana Patrum\" (il \"senato\" del MTR), e occupandosi anche della rivista \"La Cittadella\" che del MTR fu l'espressione fino al 2008."}
{"id": "1455844", "revid": "123544323", "url": "https://it.wikipedia.org/wiki?curid=1455844", "title": "Beatrice di Svevia", "text": "Origine.\nFiglia del duca di Svevia e re di Germania, Filippo di Svevia (1179-1208, figlio dell'imperatore, Federico I Barbarossa) e di Irene Angelo (1181-1208, figlia dell'imperatore di Costantinopoli, Isacco II Angelo e di Irene, forse della famiglia dei Paleologi).\nSecondo le dinastie reali di Germania, Elisabetta nacque nel 1205, anzich\u00e9 nel 1203.\nNel 1208, Elisabetta rimase orfana di entrambi i genitori e fu educata alla corte del re di Sicilia, il cugino e futuro imperatore del Sacro Romano Impero Germanico, Federico II.\nMatrimonio.\nSecondo le Cronache di San Gallo, Ottone VIII di Wittelsbach uccise Filippo di Svevia in quanto questo ruppe il fidanzamento tra il conte palatino e la figlia Beatrice per farla sposare a Ferdinando III di Castiglia.\nIl 30 novembre 1219, a Burgos, Elisabetta Hohenstaufen spos\u00f2 il re di Castiglia, Ferdinando III, figlio del re del Le\u00f3n, Alfonso IX e della seconda moglie, Berenguela di Castiglia, figlia del re di Castiglia Alfonso VIII e di Eleonora Plantageneta.\nArrivata in Castiglia, anzich\u00e9 Elisabetta fu chiamata Beatrice, probabilmente in onore sia della sorella maggiore, la santa imperatrice romana (che era morta nel 1212), sia della pi\u00f9 giovane (che mor\u00ec insieme alla madre nel 1208 durante il parto).\nNel 1230, Beatrice divenne anche regina consorte del Le\u00f3n. Dopo la morte del suocero, Alfonso IX di Le\u00f3n, che aveva lasciato il regno di Le\u00f3n alle figlie di primo letto, Sancha e Dolce, che per\u00f2 non erano gradite dal clero e dall'aristocrazia, che avrebbero preferito che il regno andasse al loro fratellastro, Ferdinando.L'accordo fu raggiunto dalle due ex mogli di Alfonso IX, Berenguela di Castiglia e Teresa del Portogallo, che a nome dei rispettivi figli, firmarono il \"Tratado de las Tercer\u00edas\", dove dietro un cospicuo indennizzo la due regine abdicarono a favore del fratellastro, che, finalmente e definitivamente pot\u00e9 riunire sotto un'unica corona i regni di Le\u00f3n e di Castiglia.\nBeatrice diede a Ferdinando dieci figli:\nMorte.\nBeatrice mor\u00ec il 30 novembre 1235 e fu tumulata nel monastero di Santa Mar\u00eda la Real di Las Huelgas, a Burgos, vicino al re Enrico I.Suo figlio Alfonso X il Saggio fece trasferire la sua salma a Siviglia, dove era gi\u00e0 stato sepolto il marito Ferdinando III, nella Catedral de Santa Mar\u00eda de la Sede."}
{"id": "1455845", "revid": "120234863", "url": "https://it.wikipedia.org/wiki?curid=1455845", "title": "Leacril", "text": "Leacril \u00e8 il marchio registrato di una delle fibre acriliche prodotte dalla Montefibre. In passato \u00e8 stato un marchio esclusivo dell'Acsa e successivamente, a seguito dell'incorporazione di quest'ultima, della Ch\u00e2tillon. Il materiale \u00e8 composto da macromolecole lineari che presentano nella catena almeno l'85% in massa di unit\u00e0 acrilonitriliche."}
{"id": "1455847", "revid": "767487", "url": "https://it.wikipedia.org/wiki?curid=1455847", "title": "Bitch (gruppo musicale)", "text": "Bitch \u00e8 stato un gruppo heavy metal statunitense, formatosi a Los Angeles nel 1981. Durante la loro carriera, erano pi\u00f9 che altro noti per i loro atteggiamenti live oltraggiosi, in particolare della loro frontwoman, Betsy Weiss (in arte Betsy Bitch), la quale soleva presentarsi dal vivo in tenuta sadomaso.\nBiografia.\nDopo essersi formata nel 1982, la band entra subito in contatto tramite il chitarrista della band, David Carruth, con Brian Slagel (futuro fondatore della Metal Blade Records). Con l'ausilio di Slagel, la band incide nel 1982 un EP autofinanziato, \"Damnation Alley\", che \u00e8 anche la prima registrazione effettuata da Metal Blade.\nIn quel periodo i Bitch condividono il palco con vari gruppi emergenti dell'epoca e famosi negli anni, come (Metallica, Slayer, Ratt, W.A.S.P., Armored Saint e Lizzy Borden).\nL'anno successivo pubblicano il loro primo album in studio, \"Be My Slave\", di genere heavy metal e dalle tinte speed. Durante il tour del disco, la band riesce a farsi notare per il suo abbigliamento caratterizzato da borchie e vestiti di pelle in stile sadomaso ma soprattutto grazie alla cantante Betsy Bitch. Ispirandosi alle performance scioccanti del suo mito, Alice Cooper, Betsy si esibisce emulando atti di sadomasochismo e bondage, tramite fruste, corde e catene. A causa di questo tipo di intrattenimento dal vivo, la band viene pi\u00f9 volte accusata.\nNel 1984, Betsy appare nell'Ep dei Lizzy Borden \"Terror Rising\", duettando con il leader della band in\"Don't Touch Me There\", reinterpretazione del brano dei The Tubes.\nPer via di problemi contrattuali, passano ben quattro anni prima dell'uscita del secondo disco, \"The Bitch is Back\" del 1987. Altre accuse cadono sul gruppo, mosse principalmente da Tipper Gore, fondatrice della P.M.R.C.. Nelle liste dei ringraziamenti contenute nel disco, la band inserisce quindi anche il suo nome, ritenendo che la donna facesse per loro pubblicit\u00e0 gratuita con le sue critiche in TV e con le foto che la ritraevano con il disco in mano per sostenere la sua causa.\nNel 1988, spinti da un tentativo di ricevere maggiori consensi dal pubblico, cambiano nome in \"Betsy\" ed abbandonano l'immagine trasgressiva che li ha distinti fino a quel momento. Pubblicano quindi l'omonimo \"Betsy\", album caratterizzato da un suono di molto pi\u00f9 facile ascolto rispetto ai precedenti. Comunque, questa svolta non porta notevoli differenze e la band torna nuovamente al vecchio nome.\nNel 1989, il gruppo pubblica un nuovo Ep \"A Rose By Any Other Name\", contenente brani che avrebbero dovuto successivamente far parte di un nuovo disco ma, per via di contrasti interni al gruppo si sciolgono l'anno seguente, nel 1990.\nLa band torna nuovamente unita in occasione del Bang Your Head Festival del 2003 ma, a detta dei membri del gruppo, non si \u00e8 mai pensato ad una riunione."}
{"id": "1455851", "revid": "125687327", "url": "https://it.wikipedia.org/wiki?curid=1455851", "title": "Adolf Anderssen", "text": "Adolf Anderssen fu uno dei pi\u00f9 forti giocatori di scacchi del suo secolo, considerato il massimo rappresentante della scuola romantica degli scacchi.\nBiografia.\nGli inizi.\nNacque a Breslavia, capitale storica della Slesia, quando essa era parte della Prussia, e l\u00ec visse, senza sposarsi, con la sorella e la madre vedova. Frequent\u00f2 le scuole pubbliche e all'universit\u00e0 studi\u00f2 matematica e filosofia.\nSi laure\u00f2 e nel 1847 divenne prima precettore in una famiglia privata e poi professore di matematica al liceo. Impar\u00f2 a giocare dal padre all'et\u00e0 di nove anni e affin\u00f2 la strategia di gioco leggendo un testo sulle partite tra La Bourdonnais e McDonnell. Non fu un ragazzo prodigio e solo nel 1842 attir\u00f2 l'attenzione del mondo scacchistico pubblicando un libretto di problemi scacchistici, mentre quattro anni dopo divenne editore di una rivista di scacchi. Visse una vita tranquilla da borghese della classe media, dedito all'insegnamento e al suo passatempo preferito, gli scacchi.\nIl maestro.\nNel 1848 pareggi\u00f2 un incontro con Daniel Harrwitz, un giocatore professionista. Sulla base di questo scontro e della sua reputazione, fu invitato a rappresentare la Germania nel torneo di Londra del 1851. Questo torneo rappresent\u00f2 il primo importante torneo di scacchi di livello mondiale e radunava i migliori giocatori dell'epoca.\nPur invitato, Anderssen era riluttante a partecipare a causa degli alti costi che avrebbe dovuto sostenere, ma in suo aiuto venne Howard Staunton, che si offr\u00ec di pagargli le spese. Anderssen riusc\u00ec a vincere il torneo battendo Lionel Kieseritzky, J\u00f3zsef Sz\u00e9n, lo stesso Staunton, e Marmaduke Wyvill. Questa vittoria fece di lui il migliore dell'epoca ma non il campione del mondo, non esistendo ancora n\u00e9 il titolo n\u00e9 una organizzazione che ne stabilisse le regole. Al suo gioco brillante si devono due partite memorabili, l'immortale giocata contro Lionel Kieseritzky nel 1851 e la \"sempreverde\" giocata contro Jean Dufresne a Berlino nel 1852. Dopo questa competizione egli ritorn\u00f2 alla sua vita di insegnante.\nNel 1858 accett\u00f2 la sfida del giovane statunitense Paul Morphy, apparso improvvisamente nel mondo scacchistico poco tempo prima ma che aveva gi\u00e0 sconfitto tutti gli altri giocatori di alto livello. Molte persone ritengono questo incontro come il primo campionato del mondo non ufficiale. Nonostante l'altissimo livello di entrambi i giocatori l'americano si dimostr\u00f2 nettamente superiore e vinse con un inequivocabile +7 =2 -2. In quel frangente egli gioc\u00f2 la curiosa mossa iniziale 1. a3 che divenne la \"Apertura Anderssen\" ma che trov\u00f2 ben pochi imitatori ad alto livello (la impieg\u00f2 per una sola volta anche Steinitz, con successo, nella 2\u00aa partita del match di spareggio con Blackburne nel torneo di Londra 1873).\nNel 1861 vinse un match a Parigi contro l'austriaco Ignatz von Kolisch (+ 4 \u2013 3 = 2). Al Torneo di Londra 1862 vinse con dodici vittorie su tredici incontri. A questo grande torneo partecip\u00f2 anche l'italiano Serafino Dubois, che si classific\u00f2 sesto (dietro al futuro campione del mondo Wilhelm Steinitz, che si classific\u00f2 quinto). Questa era la prima volta che un torneo di scacchi era organizzato con un girone all'italiana (in inglese round-robin), col quale tutti i contendenti incontrano tutti gli avversari. Morphy nel frattempo si era ritirato dagli scacchi e Anderssen ritorn\u00f2 ad essere il migliore.\nA Londra nel 1866 Anderssen gioc\u00f2 e perse per 6:8 un match, senza alcuna patta, contro il giovane Wilhelm Steinitz, che in quella occasione introdusse alcune delle pi\u00f9 significative novit\u00e0 teoriche del suo repertorio e che qui colse la palma di miglior giocatore dell'epoca, difendendola con successo per quasi tre decenni. Nel 1869 vinse a Barmen (una citt\u00e0 ora facente parte di Wuppertal) l'ottavo congresso della \"Westdeutschen Shachbund\". Nel 1870 vinse il torneo di Baden-Baden, considerato il pi\u00f9 forte giocato fino ad allora; precedette Steinitz e altri fortissimi maestri, tra cui Gustav Neumann e Joseph Blackburne.\nGioc\u00f2 anche in tarda et\u00e0 con buoni risultati, arrivando secondo a Lipsia nel 1877 quando gi\u00e0 aveva 59 anni. Non fu mai infastidito dalle sconfitte che sub\u00ec. A parte l'insegnamento, gli scacchi erano l'unico altro interesse che aveva, una fonte di evasione da una vita tranquilla e regolata da ritmi e doveri. Negli scacchi egli trasfuse la sua ricerca dell'avventura, della sfida e dell'ardimento. Queste le motivazioni di un gioco in stile romantico, aggressivo, in cui era naturale il sacrificio di qualche pezzo per tentare la sorte. Le sue aperture preferite erano il Gambetto di re e il Gambetto Evans. Sempre gentile e tranquillo era apprezzato anche dagli avversari per la sua onest\u00e0 intellettuale.\nLo storico degli scacchi Ludwig Bachmann scrisse una sua biografia in due volumi: \"Professor Adolph Anderssen, der langj\u00e4hrige Vork\u00e4mpfer deutscher Schachmeisterschaft\", Ansbach, 1914. \nIl problemista.\nAnderssen cominci\u00f2 la sua carriera come problemista. Si impose all'attenzione nel 1842 con la raccolta di 60 suoi problemi \"Aufgabe f\u00fcr Schachspieler\". Invi\u00f2 poi altri problemi a varie riviste tedesche e nel 1852 pubblic\u00f2 una seconda raccolta. Molti suoi problemi si basano su combinazioni brillanti e profonde, dallo svolgimento del tutto inatteso.\nNe vediamo un esempio nel problema del diagramma a fianco."}
{"id": "1455853", "revid": "76963", "url": "https://it.wikipedia.org/wiki?curid=1455853", "title": "Luke Eberl", "text": "Dopo aver frequentato la Peanut Butter Players, Luke inizia a recitare dodici anni nel film Phantoms, del 1998, accanto a Ben Affleck e Peter O'Toole. Ma \u00e8 nel 2001 che diventa famoso per la sua parte nel remake di: Il pianeta delle scimmie diretto da Tim Burton. In questo film lo si vede recitare accanto ad attori come Mark Wahlberg, Tim Roth e Helena Bonham Carter.\nNel 2002, produce, scrive e dirige il suo primo film, Incest, una commedia sullo scontro generazionale.\nNel 2003 recita accanto a Scott Glenn nel film La casa dipinta, tratto dal famoso libro di John Grisham.\nAlmeno fino al 2004, Luke appare soprattutto in tv, in serie come Cold Case. Dovremo aspettare il 2005 per rivederlo nel film Fellowship, che scrive, produce, recita e dirige. Il film parla d'un ragazzino d'otto anni, Erin, e del suo mondo, visto dai suoi occhi.\nIl 2006 lo vede impegnato nel film \"Letters from Iwo Jima\", diretto da Clint Eastwood, secondo capitolo del colossale progetto sulla Seconda Guerra Mondiale (il primo film della serie \u00e8 \"Flags of Our Fathers\").\nNel 2007 escono due suoi film, da lui prodotti scritti e diretti: Choose Connor e Everything You Don't Know I Don't Know. Il primo tratta varie tematiche, come la corruzione e la politica spicciola. Girato in un modo molto innovativo e quasi privo di musiche, Choose Connor era in concorso nella sezione under 18 di Alice nella citt\u00e0, durante la seconda Festa del Cinema di Roma.\nNel 2008 recita in Eyeborgs, film trattante un attentato al presidente degli Stati Uniti, mediante un robot chiamato \"Eyeborgs\"."}
{"id": "1455854", "revid": "78273", "url": "https://it.wikipedia.org/wiki?curid=1455854", "title": "San Giovanni Battista dei Fiorentini", "text": ""}
{"id": "1455855", "revid": "121422", "url": "https://it.wikipedia.org/wiki?curid=1455855", "title": "Antenna satellitare", "text": ""}
{"id": "1455857", "revid": "12430464", "url": "https://it.wikipedia.org/wiki?curid=1455857", "title": "Marchese del Grillo", "text": ""}
{"id": "1455858", "revid": "1543377", "url": "https://it.wikipedia.org/wiki?curid=1455858", "title": "La casa dipinta", "text": "La casa dipinta \u00e8 un romanzo del 2001 dello scrittore statunitense John Grisham.\nIl romanzo fu scritto da Grisham prima di diventare famoso e pubblicato solo in seguito. L'ambientazione \u00e8 sempre nel sud degli Stati Uniti, ma non \u00e8 un giallo giudiziario, differentemente dalle altre opere dello scrittore statunitense.\nTrama.\nArkansas, anni cinquanta. Una famiglia di contadini assume una famiglia di montanari per aiutarli nella raccolta del cotone nelle loro piantagioni. In questo apparentemente pittoresco quadro, si notano invece tutti i problemi, non ultimo il timore di perdere il raccolto. La storia ci viene raccontata da Luke Chandler, un bambino di sette anni che vive in prima persona tutta la situazione.\nAdattamento.\nNel 2003 dal romanzo \u00e8 stato tratto il film televisivo \"A Painted House\", diretto da Alfonso Arau."}
{"id": "1455860", "revid": "767487", "url": "https://it.wikipedia.org/wiki?curid=1455860", "title": "Il nascondiglio", "text": "Il nascondiglio \u00e8 un film del 2007 diretto da Pupi Avati.\nTrama.\n22 dicembre 1957: a Davenport, una cittadina dello Iowa, una grande casa isolata, la \"Snakes Hall\" (letteralmente \"Casa dei Serpenti\"), battuta dalle tormente di neve, \u00e8 sconvolta da un terribile delitto. L'edificio \u00e8 abitato da tre religiose e due converse, una delle quali, Liuba, rientra a notte fonda completamente ubriaca, disobbedendo alle rigide regole della madre superiora e trascorrendo del tempo con il suo amante. Terrorizzata all'idea che si scopra come la sua integrit\u00e0 sia stata violata dall'uomo che la vuole sposare - permettendole cos\u00ec di abbandonare quella vita da reclusa - mette in atto assieme all'amica Egle un macabro piano.\nCinquant'anni dopo, in quella grande casa rimasta chiusa per mezzo secolo, una donna di origini italiane decide di aprire un ristorante. \u00c8 appena uscita dalla clinica psichiatrica dove \u00e8 stata ricoverata per quindici anni in seguito al suicidio del marito, ed \u00e8 decisa a costruirsi una nuova vita, ma non appena mette piede nell'edificio, i fantasmi del passato tornano a tormentarla. Sentendo rumori e voci, cerca di chiedere aiuto alla clinica psichiatrica ma non viene ascoltata.\nGrazie ad un anziano signor, Padre Emil, scopre la macabra storia: Egle Lanzillo e Liuba Bransk avevano fatto a pezzi tre donne che vivevano nell'abitazione. La donna vuole andare pi\u00f9 a fondo e si rivolge a una scrittrice del posto, Paula Hardyn, decisa a far luce su una vicenda insabbiata troppo facilmente. Non sa ancora, per\u00f2, che Paula altri non \u00e8 che Rina Hines, la centralinista che aveva testimoniato il falso al processo riguardante l'omicidio. In seguito a varie peripezie e minacce, la protagonista si mette in contatto con la moglie del giudice Morton, Ella Murray, nipote del magistrato che si era occupato del caso. Le donne scoprono del coinvolgimento nei delitti del figlio di una delle vittime, l'anziano e oramai paralitico Les Shields, che grazie alla morte della madre aveva ereditato una fortuna grazie alla quale era riuscito a comprare il silenzio di molte persone e a tenerle tutt'ora sotto il proprio controllo.\nDopo aver scoperto la vera identit\u00e0 di Paula, ormai in fin di vita su un letto d'ospedale, ottiene da lei una mezza confessione: quando Shields si era recato alla villa, quella notte, due delle tre donne erano gi\u00e0 state uccise. La protagonista rientra a casa e trova Ella, venuta a farle visita insieme al figlio Lester, ferita e in fin di vita. Si palesa allora Liuba, rimasta tutti quegli anni nascosta con Egle, ormai morta, nei cunicoli dei condotti d'aerazione della casa. Liuba racconta di aver ucciso due delle tre vittime insieme ad Egle, mentre Las, il figlio di una delle vittime, aveva poi ucciso la terza donna e convinto le ragazze a rimanere nascoste nella casa per evitare la sedia elettrica.\nLiuba, che ha ferito Ella, tenta di uccidere la protagonista, che riesce tuttavia a sfuggirle. Nel frattempo sopraggiungono i soccorsi chiamati da Lester che, durante l'aggressione alla madre, era scappato dalla casa e aveva descritto alla polizia una vecchia mostruosa che tuttavia non viene trovata.\nUna scritta in sovrimpressione spiega poi che nello stesso anno la casa venne definitivamente abbattuta, senza che si trovasse traccia di Liuba e della sua amica.\nAmbientazione.\n La casa a Davenport \u00e8 stata l'abitazione del cornettista Bix Beiderbecke, che Pupi Avati e il fratello comprarono nel 1991 per girare il film Bix, basato sulla vita del musicista."}
{"id": "1455861", "revid": "136978", "url": "https://it.wikipedia.org/wiki?curid=1455861", "title": "Morte termica", "text": ""}
{"id": "1455866", "revid": "92723", "url": "https://it.wikipedia.org/wiki?curid=1455866", "title": "Antonio Raggi", "text": "Biografia.\nPrincipale collaboratore e allievo di Giovan Lorenzo Bernini per circa trent'anni, comincia la propria formazione presso lo studio di Alessandro Algardi, maestro da cui deriva lo stile aulico e solenne dei volti, ma la sua individualit\u00e0 verr\u00e0 alla luce solamente nel 1647 con il passaggio nell'atelier di Giovan Lorenzo Bernini, di cui diverr\u00e0 l'allievo pi\u00f9 vicino e sicuramente il pi\u00f9 prolifico, per effetto di quel modo di lavorare adottato da Bernini nella seconda met\u00e0 della propria carriera artistica, cio\u00e8 di creare un vero e proprio atelier assegnando di volta in volta l'esecuzione dei propri disegni ai suoi allievi.\nE di questi, Raggi era sicuramente il pi\u00f9 abile a interpretare l'estetica e la ricerca del maestro, ai modi del quale sar\u00e0 prossimo in diversi primi lavori e da cui attinger\u00e0 alla forte ricerca sull'utilizzo della luce nella messa in opera delle sculture, qualit\u00e0 che lo far\u00e0 designare da Francesco Borromini quale esecutore di opere da inserire in proprie architetture, come nel caso di San Giovanni dei Fiorentini e di San Carlo alle Quattro Fontane.\nIn questi anni (1665-1676) Raggi elabora il suo stile unico, coniugando l'esempio dei suoi due maestri e creando quelle opere che sembrano rappresentare popolani romani e insieme divinit\u00e0.\nOpere.\nUna delle sue opere pi\u00f9 belle \u00e8 la grande pala marmorea dedicata a Santa Cecilia in Sant'Agnese in Agone dove il suo afflato berniniano si confronta con il forte impianto algardiano del suo \"collega\" Ercole Ferrata nella pala gemella dedicata a Santa Emerenziana.\nNel 1656 lavora a Santa Maria della Pace realizzando su incarico di papa Alessandro VII la \"figura di San Bernardino da Siena\" per la Cappella Chigi e i putti al lato dei medaglioni posti ai lati della facciata di Pietro da Cortona.\nIl 1\u00ba luglio 1657 viene eletto Principe dell'Accademia di San Luca.\nNel 1665 inizia il grande gruppo scultoreo del \"Battesimo di Cristo con Dio Padre in Gloria\" inserito nell'altare maggiore creato dal Borromini per San Giovanni dei Fiorentini in Roma.\nTra le sue altre opere la \"Vergine col Bambino\" nella chiesa di Saint-Joseph-des-Carmes a Parigi (1650-1651), il completamento della decorazione in stucco della Collegiata di San Tommaso di Villanova in Castel Gandolfo (1660-1661), la decorazione di stucco di Sant'Andrea delle Fratte del Bernini (1662-1665), le statue di San Bernardino e papa Alessandro VII per il Duomo di Siena e quella di San Benedetto orante per il Sacro Speco di Subiaco e, sempre a Roma, il gruppo scultoreo del \"Noli me tangere\" per la Chiesa dei Santi Domenico e Sisto.\nSu disegno del Bernini ha scolpito uno dei dieci angeli - forse il pi\u00f9 bello - che portano gli strumenti della Passione sul Ponte Sant'Angelo, l\"'angelo con la colonna\", e la \"statua del Danubio\", completato nel 1651 nella Fontana dei Quattro Fiumi in Piazza Navona.\nSua \u00e8 pure in larga parte la decorazione scultorea che integra l'affresco sulla volta della Chiesa del Ges\u00f9 dell'altro allievo di Bernini, Giovan Battista Gaulli detto Baciccio. A fianco del portale della facciata del Palazzo ducale di Sassuolo si trovano due sue statue raffiguranti una \"Galatea\" e l'altra \"Nettuno\".\nSuoi stretti collaboratori furono Leonardo Reti, Michele Maglia e Paolo Naldini."}
{"id": "1455867", "revid": "1534511", "url": "https://it.wikipedia.org/wiki?curid=1455867", "title": "Teoria BCS", "text": "La teoria della condensazione BCS \u00e8 stata una delle prime teorie microscopiche proposte per spiegare la superconduttivit\u00e0. Descrive la superconduttivit\u00e0 sostanzialmente come un effetto quantistico di condensazione delle coppie di Cooper, che in questo modo si comportano come un insieme di bosoni. La teoria \u00e8 impiegata anche in fisica nucleare, per descrivere l'interazione di accoppiamento tra nucleoni in un nucleo atomico.\nLa teoria B.C.S. prende il nome dalle iniziali dei fisici John Bardeen, Leon Cooper e Robert Schrieffer, che la proposero nel 1957 e per cui ricevettero il premio Nobel per la fisica nel 1972.\nStoria.\nNel 1935 era stata proposta dai fratelli Fritz e Heinz London una prima teoria fenomenologica della superconduttivit\u00e0, riassunta nelle equazioni di London. \nNel 1948 F. London propose che le equazioni di London potessero essere una conseguenza della coerenza di uno stato quantico. Nel 1950 viene sviluppata la teoria di Ginzburg-Landau, basata sulla teoria di Landau delle transizioni di fase del secondo ordine. Una transizione di fase \u00e8 detta del secondo ordine se \u00e8 senza calore latente ed ha solo con un'anomalia nel calore specifico. Da un punto di vista sperimentale era evidente che la transizione superconduttrice fosse del secondo ordine. Nello stesso anno veniva scoperto il cosiddetto effetto isotopico, cio\u00e8 veniva trovato con sufficiente precisione che la temperatura critica dei vari isotopi del mercurio diminuiva con l'inverso della radice quadrata del numero di massa dei vari isotopi.\nNel 1953 B. Pippard, basandosi su risultati sperimentali, propose che le equazioni di London dovessero tenere conto di nuovo parametro di scala la lunghezza di coerenza superconduttrice. Successivamente \nJ. Bardeen fece notare che se vi era un tale parametro di scala era necessario introdurre una teoria con un salto energetico. Tale salto energetico venne spiegato l'anno successivo da L. N. Cooper mediante stati legati di elettroni\nsoggetti a una forza attrattiva. Infine l'anno successivo Bardeen e Cooper insieme a J. R. Schrieffer misero insieme queste idee formulando la teoria completa\n. La dimostrazione che la teoria preveda che la transizione di fase era del secondo ordine venne fatta in un articolo successivo. \nNel 1986 Bednorz e M\u00fcller scoprirono studiando delle perovskiti nuovi materiali a temperatura critica molto maggiore. Tale scoperta ha trovato una nuova classe di superconduttori con temperature critiche molto pi\u00f9 grandi dei superconduttori tradizionali. \nQuesti nuovi superconduttori non sembrano descrivibili mediante la teoria BCS nella sua formulazione iniziale.\nDescrizione.\nA temperatura sufficientemente bassa, gli elettroni vicini alla superficie di Fermi, si accoppiano formando uno stato legato di natura bosonica, chiamato coppia di Cooper. Cooper ha mostrato che tale legame avviene in presenza di un potenziale attrattivo, anche se molto debole. Tale interazione attrattiva fra due elettroni \u00e8 dovuta alla interazione elettrone-reticolo. Le coppie di Cooper sono i portatori di carica delle supercorrenti elettriche.\nL'interazione attrattiva fra i due elettroni \u00e8 mediata dalle vibrazioni del reticolo cristallino, ovvero dallo scambio di un fonone. In una figurazione approssimativa di questo meccanismo, un elettrone si muove attraverso il solido e attrae verso di s\u00e9 le vicine cariche positive del reticolo cristallino (gli ioni). La deformazione del reticolo cristallino fa muovere un altro elettrone verso la regione di maggiore carica positiva. I due elettroni sono dunque tenuti insieme con una certa energia di legame. Se questa energia di legame \u00e8 maggiore dell'energia cinetica fornita dall'oscillazione termica degli atomi, la coppia di elettroni rimarr\u00e0 legata. Sopra una certa temperatura, detta temperatura critica, l'agitazione termica \u00e8 sufficiente a rompere la coppia.\nIn qualche maniera il meccanismo \u00e8 il seguente:\nUn elettrone in moto in un conduttore attrae le cariche positive vicine nel reticolo cristallino. Questa deformazione nel reticolo causa il moto di un altro elettrone, di spin opposto, nella regione in cui vi \u00e8 una maggiore densit\u00e0 di cariche positive. Di conseguenza i due elettroni sono correlati. Poich\u00e9 vi \u00e8 un gran numero di tali coppie di elettroni in un superconduttore, tutte queste coppie si sovrappongono fortemente e formano un condensato fortemente correlato. In questo stato \"condensato\", la rottura di una coppia cambier\u00e0 l'energia dell'intero condensato, non solo quella di una singola coppia. In qualche maniera l'energia necessaria a rompere una singola coppia \u00e8 legata all'energia a rompere tutte le coppie. Quindi questo meccanismo collettivo rende il condensato estremamente stabile. Quindi il comportamento collettivo del condensato \u00e8 il meccanismo alla base della superconduttivit\u00e0.\nDettagli sulla teoria.\nLa teoria BCS parte dall'ipotesi che vi sia una qualche forma di interazione attrattiva che ha un effetto maggiore della repulsione coulombiana. Nella maggior parte dei materiali (superconduttori a bassa temperatura), questa forza attrattiva \u00e8 causata indirettamente dall'accoppiamento tra gli elettroni ed il reticolo cristallino, come descritto sopra. Tuttavia, il risultato della teoria BCS non dipende dalla origine della interazione attrattiva. Infatti, qualcosa di simile alle coppie di Cooper sono stati osservati anche in gas ultrafreddi di fermioni con l'applicazione di un campo magnetico. Il risultato originale BCS descrive lo stato superconduttore come onda s, questa sembra la regola per i superconduttori a bassa temperatura, mentre i nuovi materiali superconduttori non convenzionale sembrano pi\u00f9 del tipo onda d.\nQuindi si \u00e8 provato ad estendere i risultati della teoria BCS tenendo conto di queste peculiarit\u00e0 dei superconduttori non convenzionali, ma, apparentemente tali estensioni della teoria, non sono ancora sufficienti a descrivere tutti i fenomeni osservati.\nLa teoria BCS \u00e8 capace di dare una approssimazione per lo stato quantistico a molti corpi del sistema di elettroni (che si attraggono) dentro il metallo.\nQuesto stato \u00e8 attualmente detto stato BCS. Nello stato normale di un metallo, gli elettroni si muovono indipendentemente, mentre nello stato BCS essi sono legati in coppie di Cooper dalla interazione attrattiva. Il formalismo BCS \u00e8 basato sul potenziale ridotto dalla attrazione tra gli elettroni. Nell'ambito di questo potenziale \u00e8 proposta una ansatz (ipotesi a priori) variazionale per la funzione d'onda a molti corpi. Tale ipotesi a priori si dimostra essere esatta nel limite di coppie molto dense. Rimane un problema dibattuto, anche nell'ambito dei gas ultrafreddi, dove porre il limite tra regime diluito e denso di coppie di fermioni che si attraggono.\nRisultati sperimentali alla base della teoria.\nSecondo il portale HyperPhysics, curato dalla Georgia State University, i risultati sperimentali cruciali per la teoria sono i seguenti:\nPrevisioni della teoria.\nLa teoria BCS predice molte propriet\u00e0 che sono indipendenti dal dettaglio della interazione, \npoich\u00e9 le previsioni quantitative, descritte di seguito, valgono per qualsiasi attrazione sufficientemente debole tra gli elettroni e quest'ultima condizione \u00e8 soddisfatta per molti superconduttori a bassa temperatura - il cosiddetto caso di accoppiamento debole. Queste previsioni sono state confermate sperimentalmente:\nInoltre vicino alla temperatura critica esiste una relazione che pu\u00f2 scriversi approssimativamente come:"}
{"id": "1455868", "revid": "120748388", "url": "https://it.wikipedia.org/wiki?curid=1455868", "title": "Stocco di Mammola", "text": "Lo stocco di Mammola \u00e8 uno dei prodotti agroalimentari tradizionali italiani della provincia di Reggio Calabria a base di pesce, che si ottiene da stoccafisso (merluzzo essiccato).\nStoria e tradizione.\nLo stocco di Mammola \u00e8 un piatto tradizionale calabrese risalente a molti secoli fa. Anticamente era considerato il mangiare dei poveri, infatti i contadini lo consumavano e lo offrivano ai braccianti in occasione dei lavori duri nella campagna poich\u00e9 lo stoccafisso era ed \u00e8 considerato un alimento ad alto valore energetico; ancora oggi viene conservata questa tradizione. Pare, inoltre, che il consumo dello stocco venisse consigliato in quanto determinante un consistente aumento di produzione di latte materno.\nLa tradizione diffusa nella Locride vuole che le famiglie consumino lo stocco durante il Venerd\u00ec santo e la vigilia di Natale. Altra tradizione locale \u00e8 quella di usare lo stocco come regalo, derivante dall'usanza di molti emigrati che, al rientro delle ferie, portavano lo stocco sia per regalo che per consumo personale. Degna di nota \u00e8 la sagra tradizionale dello stocco che si svolge, dal 1978, il 9 agosto nel borgo antico di Mammola.\nIl piatto.\nLo stocco di Mammola fa parte della cucina tipica della dieta mediterranea. Pu\u00f2 essere preparato come antipasto o secondo piatto, talvolta servito con le patate.\nPer prepararlo \"alla mammolese\" bisogna:\nLo stoccafisso deve essere stato precedentemente lasciato in ammollo per due giorni, cambiando l'acqua in cui \u00e8 immerso circa ogni dodici ore.\nNonostante sia un piatto a base di pesce, viene generalmente accompagnato da vino rosso, solitamente locale o di Cir\u00f2.\nLo stoccafisso.\nLo stoccafisso viene importato in Italia (Genova, Venezia e Napoli) dai Paesi nordici dall'anno 1561 e usato come merce di scambio. La Calabria per l'importazione del merluzzo secco faceva riferimento al porto di Napoli (allora capitale del Regno delle due Sicilie), dal quale con piccole imbarcazioni, i battelli, raggiungevano il porticciolo di Pizzo. A dorso di mulo, poi, attraverso le strade mulattiere del tempo, le balle di stocco arrivavano a Mammola. Notizie certe sulle prime importazioni e lavorazioni dello stocco a Mammola, si hanno intorno al primo decennio dell'anno 1800. affermano pure che il prodotto era noto gi\u00e0 agli inizi del 1700. Successivamente si constat\u00f2 che il trattamento con l'acqua di Mammola e la tipica lavorazione, dava degli ottimi risultati in termini di qualit\u00e0 del prodotto commerciale, che diveniva sempre pi\u00f9 richiesto. Si presume che proprio per questo, si coni\u00f2 lo slogan, \u201cMammola: paese dello stocco\u201d valido ancora oggi.\nDescrizione sintetica del prodotto.\nLo stocco di Mammola \u00e8 di colore bianco, ha sapore corposo ed ha la forma caratteristica del merluzzo spugnato e aperto. Un chilogrammo di stocco ha un contenuto energetico equivalente a cinque chilogrammi di merluzzo fresco. \u00c8 altamente digeribile e adatto a qualunque dieta. Povero di grassi, \u00e8 ricco di proteine, vitamine e sali minerali. Le dimensioni variano in base lunghezza del merluzzo, da 60\u00a0cm fino a un metro. Il peso varia da 2 a 6\u00a0kg.\nTecniche di lavorazione.\nIl merluzzo viene importato dai Paesi nordici in Italia per essere trasformato, da prodotto duro e secco in alimento commestibile. Per la produzione dello stocco non \u00e8 previsto un periodo dell'anno in particolare.\nLa lavorazione \u00e8 esclusivamente artigianale e suddivisa in varie fasi. Inizialmente si tranciano le pinne esterne e quindi il merluzzo essiccato viene immerso in acqua corrente nella prima di vasche comunicanti successive. Il giorno successivo viene aperto con la roncola dalla parte inferiore e superiore. Il terzo giorno viene aperto completamente, il quarto giorno sono estratte la lisca e le ventresche. Il quinto giorno si rimuove il velo, ed il giorno successivo, completamente spugnato, \u00e8 pronto per essere venduto.\n\u00c8 evidente che l'acqua assume particolare rilevanza per la buona riuscita del prodotto finale. Le acque che scorgano dalle numerose sorgenti montane della catena Aspromonte-Serre di Mammola hanno infatti una particolare composizione chimico-fisica. Sono ricche di sostanze oligominerali, che, combinandosi tra loro, determinano una perfetta maturazione dello stocco in ammollo che ne esaltano il gusto."}
{"id": "1455869", "revid": "1888309", "url": "https://it.wikipedia.org/wiki?curid=1455869", "title": "Probino di Como", "text": "\u00c8 venerato come santo dalla Chiesa cattolica, che ne celebra la memoria l'8 marzo.\nBiografia.\nProbino era originario della Gallia transalpina e la tradizione medievale lo vuole originario di \"Pruvinum\", l'attuale Provins. Venne inviato alla fine del IV secolo da Ambrogio, anch'egli originario di quelle terre, ad aiutare Felice, primo vescovo di Como, nell'opera di evangelizzazione di quella regione.\nAlla morte di Felice gli successe come vescovo. Non vi sono molte altre notizie su questo prelato, se non che si impegn\u00f2 a difendere la diocesi comasca dall'eresia ariana. A lui si attribuisce l'edificazione della chiesa dei Santi Gervaso e Protaso, che fu il secondo edificio cristiano edificato nella citt\u00e0. La tradizione riporta la notizia che fu sepolto proprio in questa chiesa ma, nel 1096, Guido Grimoldi fece traslare le spoglie del santo nella chiesa di Sant'Antonio Abate \"intra moenia\", per preservarle da eventuali scorrerie. Questa chiesa, che ancor'oggi conserva un campanile di origine medievale, assunse poi il nome chiesa di San Provino.\nProvino mor\u00ec nel 420. Una forte venerazione fu dedicata a questo santo dai credenti di quella diocesi: prova ne sono i libri liturgici in uso presso la Diocesi di Como fino al Concilio di Trento, oltre alle molte chiese medioevali dedicate a san Provino, le pi\u00f9 note delle quali sono la collegiata di Agno e la parrocchiale di Dazio."}
{"id": "1455871", "revid": "68569", "url": "https://it.wikipedia.org/wiki?curid=1455871", "title": "Concurrent DOS", "text": ""}
{"id": "1455872", "revid": "339392", "url": "https://it.wikipedia.org/wiki?curid=1455872", "title": "San Probino", "text": ""}
{"id": "1455873", "revid": "110157", "url": "https://it.wikipedia.org/wiki?curid=1455873", "title": "International Bitterness Unit", "text": "International Bitterness Unit (simbolo IBU) \u00e8 un'unit\u00e0 utilizzata dai fabbricanti di birra per misurare l'amarezza del loro prodotto.\nUn IBU corrisponde a una parte per milione (ppm) di isohumulone (acido \u00de), il componente chimico che proviene dal luppolo ed \u00e8 responsabile del gusto amaro.\nL'IBU si calcola secondo la formula seguente:\nformula_1 \no :\nAd IBU pi\u00f9 elevati, corrispondono concentrazioni dell'agente amaro maggiori.\nLa maggior parte delle birre commerciali ha una IBU attorno a 16. Il gusto complessivo \u00e8 equilibrato, perch\u00e9 queste bevande non utilizzano grandi quantit\u00e0 di malto. Per birre pi\u00f9 corpose, ottenute con quantit\u00e0 maggiori di malto, \u00e8 necessario raggiungere IBU pi\u00f9 alti per continuare a mantenere bilanciato il gusto. Per esempio, una Imperial Stout pu\u00f2 avere una IBU di 50, ma al gusto sembrer\u00e0 meno amara di una English Bitter con una IBU di 30, perch\u00e9 quest'ultima \u00e8 ottenuta con meno malto della prima.\nBirre prodotte con molto malto possono arrivare a IBU 60-70, ma \u00e8 possibile trovarne con valore ancora pi\u00f9 alto. Il limite tecnico \u00e8 intorno al 100, al di sopra del quale non si hanno pi\u00f9 effetti di correzione del gusto.\nUna lager americana chiara pu\u00f2 avere un valore minimo di 5, mentre una Barley wine, una birra molto alcolica, pu\u00f2 arrivare fino a 100. I valori caratteristici per altre bevande sono:"}
{"id": "1455874", "revid": "1573940", "url": "https://it.wikipedia.org/wiki?curid=1455874", "title": "Jiji", "text": "Jiji (\u6280\u51fb, maestria nel colpire o nell'attaccare) \u00e8 un termine delle arti marziali cinesi che viene utilizzato gi\u00e0 dal periodo delle primavere e degli autunni. Viene anche tradotto con Scienza del Combattimento e indica la pratica del combattimento a mano nuda e della scherma. \u00c8 apparso per la prima volta nello Xunzi (\u8340\u5b50) in cui si pu\u00f2 leggere che gli uomini del regno di Qi (in una parte dell'attuale provincia di Shandong) stimavano moltissimo l'arte del combattimento (Jiji, appunto) e quelli tra di loro che vi si distinguevano erano riccamente ricompensati (Qi ren long jiji , qi ji ye, de yi shou zhe ze qi shu zi jin, wu ben shang yi \u9f50\u4eba\u9686\u6280\u51fb\uff0c\u5176\u6280\u4e5f\uff0c\u5f97\u4e00\u9996\u8005\u5219\u8d50\u8d4e\u9531\u91d1\uff0c\u65e0\u672c\u8d4f\u77e3). Nel Wushu Moderno o sportivo si riferisce all'applicazione marziale in opposizione allo Yangsheng, cio\u00e8 l'insieme di tecniche per la salute.\nMoltissimi libri di applicazione , anche degli stili tradizionali, menzionano nel loro titolo il termine Jiji."}
{"id": "1455875", "revid": "287204", "url": "https://it.wikipedia.org/wiki?curid=1455875", "title": "Sostanza P", "text": "La Sostanza P \u00e8 un neuropeptide, un polipeptide a catena corta, appartenente alla famiglia delle tachichinine, che agisce da neurotrasmettitore nei mammiferi.\nStoria.\n\u00c8 il primo neuropeptide a essere stato isolato: venne infatti descritto per la prima volta nel 1931 dallo svedese Ulf Von Euler, Premio Nobel per la Medicina nel 1970, e dal britannico John Gaddum, in estratti alcolici di cervello equino e nell'intestino del coniglio. Mostrava attivit\u00e0 ipotensiva e una potente azione stimolante sul digiuno differente da quelle conosciute. Venne chiamata \"\"sostanza P\" a causa di onde di contrazione associate, denominate \"P\"\" nei tracciati. Fu isolata in forma pura dall'ipotalamo bovino solo 40 anni dopo e sequenziata nel 1973.\nStruttura.\nIl polipeptide \u00e8 composto da 11 aminoacidi con sequenza: \"Arg-Pro-Lys-Pro-Gln-Gln-Phe-Phe-Gly-Leu-Met\". La regione N-terminale non \u00e8 essenziale per l'attivit\u00e0; lo sono invece molti frammenti C-terminali: Peptidi contenenti gli ultimi otto (4-11), sette (5-11) o sei (6-11) amminoacidi hanno attivit\u00e0 maggiore o uguale del peptide completo degli undici aminoacidi.\nRecettore.\nIl recettore endogeno della Sostanza P \u00e8 il recettore 1 della neurochinina (NK1R), appartenente alla famiglia dei recettori accoppiati a proteine G.\nFunzione.\nLa Sostanza P \u00e8 presente nel sistema nervoso centrale, dove agisce da neurotrasmettitore e nel tratto gastrointestinale dove agisce da ormone locale. \u00c8 implicata nella modulazione del dolore e nel vomito.\nLa Sostanza P \u00e8 un potente vasodilatatore e provoca marcata ipotensione in molte specie animali e negli esseri umani. La vasodilatazione appare conseguire a un effetto inibitorio diretto sulla muscolatura liscia della parete delle arteriole.\nAl contrario degli effetti sulle arteriole, la Sostanza P stimola la contrazione delle fibre muscolari lisce di vene, tratto gastrointestinale, bronchi.\nCausa inoltre secrezione nelle ghiandole salivari, diuresi e natriuria nel rene, e molteplici effetti nel sistema nervoso centrale e periferico.\nSono stati sintetizzati analoghi della Sostanza P che ne antagonizzano gli effetti \"in-vivo\" e \"in-vitro\".\nAnimali privi di Sostanza P.\nLa sostanza P \u00e8 assente nell'Eterocefalo glabro, un roditore dell'Africa orientale che vive sotto terra in colonie, \u00e8 cieco, \u00e8 poco sensibile al dolore e, caso eccezionale fra i mammiferi, \u00e8 un animale a sangue freddo. La ridotta sensibilit\u00e0 agli stimoli dolorifici e la mancanza dei meccanismi di termoregolazione sono attribuiti all'assenza di recettori per la sostanza P."}
{"id": "1455876", "revid": "12430710", "url": "https://it.wikipedia.org/wiki?curid=1455876", "title": "Pietro Berrettini", "text": ""}
{"id": "1455877", "revid": "1573940", "url": "https://it.wikipedia.org/wiki?curid=1455877", "title": "Irina Viktorovna \u010ca\u0161\u010dina", "text": "Carriera.\nHa cominciato a praticare ginnastica ritmica all'et\u00e0 di 6 anni. La ragazza fu portata alla scuola sportiva da suo nonno, uno sportivo appassionato e dilettante. Proprio il giorno prima, Irina aveva guardato i Campionati del Mondo di Ginnastica ritmica in tv e ne era rimasta entusiasta; i parenti appoggiarono la sua idea, specialmente a causa del suo peso eccessivo che chiaramente necessitava lo svolgimento di un'attivit\u00e0 fisica. La madre della ragazza, un'insegnante di musica in una scuola locale, era desiderosa che sua figlia seguisse le sue orme; la famiglia aveva insistito anche per farle prendere lezioni di nuoto. Cos\u00ec i giorni di Irina passavano in questa maniera frenetica: lezioni di nuoto, musica e ginnastica. \nAll'et\u00e0 di 12 anni Irina per\u00f2 dovette fare la sua scelta, e lei opt\u00f2 per la ginnastica.\nDall'et\u00e0 di 12 anni era gi\u00e0 nella squadra nazionale russa e and\u00f2 fino a Mosca per prendere parte alle ore di allenamento. Conquist\u00f2 la medaglia di bronzo ai Campionati russi cos\u00ec come la vittoria di squadra nei campionati europei. Ad agosto 1999 Irina \u010ca\u0161\u010dina cominci\u00f2 ad allenarsi nella scuola preparatoria delle olimpiadi, sotto la guida di Irina Viner, e vinse per la prima volta i Campionati del Mondo a Osaka, in Giappone. Quando Yulia Barsukova lasci\u00f2 la scena, Irina reclam\u00f2 il suo posto come numero due nella classificazione internazionale e cominci\u00f2 a competere individualmente.\nNel 2004 alle Olimpiadi di Atene vinse la medaglia d'argento, capolista nelle prime due rotazioni, scese dalla testa della classifica in seguito al suo esercizio alle clavette, non riusc\u00ec a recuperare con il nastro (attrezzo finale) col quale commise un grave errore poco dopo l'inizio della sua performance.\nNel 2006 Irina si ritir\u00f2 dalla ginnastica ritmica. Dopo il ritiro \u00e8 entrata in politica."}
{"id": "1455883", "revid": "207432", "url": "https://it.wikipedia.org/wiki?curid=1455883", "title": "Debiti funzionamento", "text": ""}
{"id": "1455888", "revid": "6923", "url": "https://it.wikipedia.org/wiki?curid=1455888", "title": "Yim Wing Chun", "text": "Nascose e ospit\u00f2 la monaca Ng Mui fuggita dal tempio di Shaolin che, in cambio del favore, insegn\u00f2 alla giovane Yim l'arte del Kung-Fu nello stile \"Wing chun\".\nDopo alcuni anni dal massacro del tempio di Shaolin la ragazza venne promessa in sposa ad un giovane figlio di nobili locali, ella non voleva concedere la propria mano al ragazzo e decise, in accordo con il padre, di concedersi a lui soltanto a patto che il giovane la sconfiggesse nelle arti marziali.\nDal combattimento usc\u00ec vincitrice Yim, che per\u00f2, eccedendo troppo nel combattimento, fin\u00ec per uccidere il giovane promesso e fu costretta a fuggire nel nord della Cina dove dopo anni di vagabondaggio trasmise la sua arte a Leung Bok-chau."}
{"id": "1455890", "revid": "110157", "url": "https://it.wikipedia.org/wiki?curid=1455890", "title": "Haunted Cities", "text": "Haunted Cities \u00e8 il secondo album della band Transplants formata dal cantante dei Rancid Tim Armstrong, dal rapper Rob Aston e dal batterista dei blink-182 Travis Barker.\nL'album, nonostante il successo iniziale nella prima settimana, quando furono vendute circa 35.000 copie raggiungendo la posizione n. 28 nella classifica di Billboard, \u00e8 considerato un flop rispetto al precedente, tanto che di fatto caus\u00f2 lo scioglimento della band stessa."}
{"id": "1455891", "revid": "256896", "url": "https://it.wikipedia.org/wiki?curid=1455891", "title": "Lago del Gattero", "text": "Il lago del Gattero \u00e8 un lago della Toscana situato all'interno del parco dell'Alta Valdera nel comune di Peccioli.\nHa una superficie di 70.537\u00a0m2."}
{"id": "1455896", "revid": "599013", "url": "https://it.wikipedia.org/wiki?curid=1455896", "title": "Kasper B\u00f8gelund", "text": "Carriera.\nInizi\u00f2 a giocare nelle giovanili della squadra locale, l'Odense Boldklub, guadagnando la convocazione nelle Nazionali giovanili, dove spesso ha ricoperto il ruolo di capitano. Nel 1996 fu eletto \"Miglior giocatore danese Under-17\" dalla Dansk Boldspil Union e nel marzo del 1997 firm\u00f2 il suo primo contratto da professionista con il allenato dal suo connazionale Frank Arnesen. Dopo due anni nel team delle riserve, nel marzo 2000 fece il suo debutto in prima squadra con il nuovo coach Eric Gerets.\nLa stagione successiva conquist\u00f2 un posto da titolare, e fu convocato nella Nazionale danese, con cui prese parte anche al . Nel 2003 vinse l'Eredivisie con il PSV. Fu convocato anche per il .\nNell'autunno 2004, a seguito di un infortunio, perse il posto in Nazionale e nel , dove venne rimpiazzato da Andr\u00e9 Ooijer, e l'anno successivo decise di lasciare la squadra olandese per passare al Borussia M\u00f6nchengladbach. Il suo esordio con i bianconeri \u00e8 datato 27 agosto 2005, in cui segn\u00f2 un gol contro lo che fu premiato come \"Gol dell'anno\" dalla televisione tedesca ARD.\nNel 2008 viene ceduto all'Aalborg, con cui conclude la carriera nel 2012."}
{"id": "1455897", "revid": "287204", "url": "https://it.wikipedia.org/wiki?curid=1455897", "title": "Vincentas Sladkevicius", "text": ""}
{"id": "1455898", "revid": "1149807", "url": "https://it.wikipedia.org/wiki?curid=1455898", "title": "Adrian Gecko", "text": ""}
{"id": "1455899", "revid": "125059372", "url": "https://it.wikipedia.org/wiki?curid=1455899", "title": "Hanna Bezsonova", "text": "Biografia.\nAnna Bessonova \u00e8 nativa di Kiev.\nSuo padre, Vladimir Bessonov, fu calciatore per la Dinamo e per la Nazionale sovietica, e prese parte al ; sua madre, Viktorija Serikh, fu ginnasta anch'essa per l'URSS, diventando campionessa del mondo. Stranamente i genitori all'inizio non volevano che iniziasse la carriera di ginnasta, cos\u00ec le hanno fatto iniziare danza classica, ma Anna ha sempre voluto fare ginnastica, cos\u00ec all'et\u00e0 di 5 anni \u00e8 stata portata dalla sua prima allenatrice Albina Deriugina. Nel 1998 partecipa per la prima volta all'AEON CUP.\nNel 1999 entr\u00f2 a far parte della squadra senior nazionale insieme. In quello stesso anno, partecip\u00f2 al suo primo campionato mondiale a Osaka, dove vinse la medaglia di bronzo nel concorso generale a squadre.\nIl 2003 \u00e8 stato il suo anno migliore. Vinse la Deriugina Cup e, agli europei di Riesa, ben 3 ori in cerchio, clavette e nastro. L'anno dopo arriv\u00f2 la qualificazioni ai Giochi della XXVIII Olimpiade ad Atene dove vinse la sua prima medaglia di bronzo olimpica.\nGrazie al suo esercizio al cerchio sulle note de \"Il Lago dei Cigni\", Anna prese il nome di \"Cigno di Kiev\".\nNel 2007 partecip\u00f2 ai Campionati Mondiali di Ginnastica Ritmica a Patrasso come individualista dove vinse l'oro nel concorso generale, realizzando il sogno tanto ambito di diventare campionessa mondiale.\nRiconferm\u00f2 il bronzo di Atene nel 2008 a Pechino come individualista.\nSi qualific\u00f2 terza ai campionati di Mi\u00e8 2009. Dopo questo mondiale, Anna Bessonova si ritir\u00f2 ufficialmente dopo vari ripensamenti.\nNonostante non partecipi pi\u00f9 come ginnasta, Anna \u00e8 sempre presente nel mondo della Ginnastica Ritmica come allenatrice ed eseguendo gala in molte competizioni a livello internazionale. Ora vive a Kiev e allena la Nazionale Juniores. Il 4 Novembre 2020 diventa mamma di un bambino."}
{"id": "1455900", "revid": "54476", "url": "https://it.wikipedia.org/wiki?curid=1455900", "title": "Dottrina avventista", "text": "La dottrina avventista si sintetizza in ventotto punti focali sui quali si fonda la teologia della Chiesa cristiana avventista del settimo giorno.\nLe sante Scritture.\nSecondo la dottrina della Chiesa cristiana avventista del settimo giorno, le Scritture, ebraiche e greche, sono la parola di Dio redatta, trasmessa per ispirazione divina da santi uomini di Dio, che hanno parlato e scritto guidati dallo Spirito Santo. Tramite questa Parola, Dio avrebbe comunicato all'Uomo la conoscenza necessaria per la salvezza. Le Scritture sarebbero la rivelazione infallibile della sua volont\u00e0. Esse rappresentano il modello per il carattere, il banco di prova per l'esperienza, l'autorevole rivelazione delle dottrine e sarebbero l'attendibile racconto degli atti di Dio nella storia (cfr. 2 Pt 1:20,21; 2 Tm 3:16,17; Sal 119:105; Prv 30:5,6; Is 8:20; Gv 17:17; 1 Ts 2:13; Eb 4:12).\nLa Trinit\u00e0.\nSecondo gli avventisti ci sarebbe un solo Dio: Padre, Figlio e Spirito Santo, un'unit\u00e0 di tre persone coeterne. Dio sarebbe immortale, onnipotente, onnisciente, onnipresente e ubiquo. Dio sarebbe infinito e trascenderebbe l'umana comprensione, ma si farebbe conoscere tramite la sua rivelazione. Egli sarebbe degno per sempre dell'adorazione e del servizio di tutta la creazione (cfr. Dt 6:4; Mt 28:19; 2 Cor 13:14; Ef 4:4-6; 1 Pt 1:2; 1 Tm 1:17; Ap 14:7).\nIl Padre.\nSecondo la dottrina avventista Dio, l'Eterno Padre, sarebbe il creatore, la fonte, il sostegno, il sovrano di tutta la creazione. Egli sarebbe giusto e santo, misericordioso e pietoso, lento all'ira, ricco di immutabile amore e di fedelt\u00e0. Le qualit\u00e0 e i poteri espressi nel Figlio e nello Spirito Santo sarebbero anche rivelazione del Padre (cfr. Gn 1:1; Ap 4:11; 1 Cor 15:28; Gv 3:16; 1 Gv 4:8; 1 Tm 1:17; Es 34:6,7; Gv 14:9).\nIl Figlio di Dio.\nDio, l'Eterno Figlio, si sarebbe incarnato in Ges\u00f9 Cristo. Grazie a lui sarebbero state create tutte le cose, sarebbe stato rivelato il carattere di Dio, si sarebbe compiuta la salvezza dell'umanit\u00e0 e il mondo sar\u00e0 giudicato. Per sempre vero Dio, egli sarebbe diventato anche vero uomo: Ges\u00f9 Cristo. La dottrina avventista afferma che dio fu concepito dallo Spirito Santo e nacque dalla vergine Maria. Visse e speriment\u00f2 la tentazione come un essere umano, ma fu un esempio perfetto della giustizia e dell'amore di Dio. Tramite i suoi miracoli manifest\u00f2 la potenza di Dio e fu dichiarato il Messia promesso da Dio. Soffr\u00ec e mor\u00ec volontariamente sulla croce per i nostri peccati e al nostro posto. Risuscitato dai morti, ascese al cielo per esercitare nel santuario del cielo il suo ministero in nostro favore. Egli verr\u00e0 di nuovo in gloria per la liberazione finale del suo popolo e per la restaurazione di tutte le cose (cfr. Gv 1:1-3,14; Col 1:15-19; Gv 10:30; 14:9; Rm 6:23; 2 Cor 5:17-19; Gv 5:22; Lc 1:35; Fil 2:5-11; Eb 2:9-18; 1 Cor 15:3,4; Eb 8:1,2; Gv 14:1-3).\nSpirito Santo.\nGli avventisti affermano che Dio, l'Eterno Spirito, partecip\u00f2 con il Padre e con il Figlio alla creazione, all'incarnazione e alla redenzione. Egli ispir\u00f2 gli autori delle Scritture. Manifest\u00f2 la sua potenza nella vita del Cristo. Sensibilizza e convince gli esseri umani, rigenera e trasforma a immagine di Dio coloro che rispondono al suo invito. Inviato dal Padre e dal Figlio per essere per sempre con i suoi figli, egli concede i doni spirituali alla chiesa, le accorda potenza per testimoniare del Cristo e, in armonia con le Scritture, la guida in tutta la verit\u00e0 (cfr. Gn 1:1,2; Lc 1:35; 4:18; At 10:38; 2 Pt 1:21; 2 Cor 3:18; Ef 4:11,12; At 1:8; Gv 14:16-18,26; 15:26,27; 16:7-13).\nLa creazione.\nLa dottrina della Chiesa avventista afferma che Dio sarebbe il Creatore di tutte le cose e avrebbe rivelato nelle Scritture il resoconto autentico della sua attivit\u00e0 creativa. In sei giorni il Signore cre\u00f2 i cieli e la Terra e tutte le cose viventi che sono in essa e si ripos\u00f2 il settimo giorno di quella prima settimana. In questo modo egli stabil\u00ec il sabato come un memoriale perpetuo della sua opera creativa. Il primo uomo e la prima donna furono formati a immagine di Dio, come coronamento dell'opera della creazione; a loso sarebbe stato assegnato il dominio sul Mondo e la responsabilit\u00e0 di averne cura. Quando il mondo fu compiuto, era \u00abmolto buono\u00bb e manifestava la gloria di Dio (cfr. Gn 1:2; Es 20:8-11; Sal 19:1-6; 33:6,9; 104; Eb 11:3).\nLa natura dell'uomo.\nLa dottrina avventista afferma che l'Uomo e la Donna sarebbero stati creati a immagine di Dio, ognuno con la propria individualit\u00e0, con il potere e la libert\u00e0 di pensare e di agire. Sebbene creati come esseri liberi, ognuno sarebbe un'unit\u00e0 indivisibile di corpo, mente e spirito, dipendente da Dio per la vita, il respiro e ogni altra cosa. Quando i progenitori dell'Uomo disubbidirono al Signore, negarono la loro dipendenza dal Creatore e decaddero dall'elevata posizione che detenevano in lui. L'immagine di Dio in loro fu deturpata e divennero soggetti alla morte. I loro discendenti hanno ereditato questa natura decaduta e le sue conseguenze. Essi nascono con le debolezze e le tendenze al male. Dio per\u00f2, in Cristo, riconcili\u00f2 il mondo con s\u00e9 e, tramite il suo Spirito, ripristina negli esseri umani pentiti l'immagine del loro Creatore. Creati per la gloria di Dio, essi sono chiamati ad amarlo, ad amarsi gli uni gli altri e ad aver cura dell'ambiente che li circonda (cfr. Gn 1:26-28; 2:7; Sal 8:4-8; At 17:24-28; Gn 3; Sal 51:5; Rm 5:12-17; 2 Cor 5:19,20; Sal 51:10; 1 Gv 4:7,8,11,20; Gn 2:15).\nIl gran conflitto.\nLa teologia avventista afferma che tutta l'umanit\u00e0 sarebbe coinvolta in un grande conflitto fra il Cristo e Satana riguardo al carattere di Dio, alla sua legge e alla sua sovranit\u00e0 sull'universo. Questo conflitto sarebbe iniziato in cielo, quando un essere creato, dotato di libert\u00e0 di scelta, esaltando se stesso, divenne Satana, l'avversario di Dio, inducendo alla rivolta una parte degli angeli. Egli introdusse uno spirito di ribellione in questo mondo quando convinse Adamo ed Eva a peccare. Il peccato dell'uomo port\u00f2 alla deformazione dell'immagine di Dio nell'umanit\u00e0, al disordine del mondo creato e alla sua devastazione all'epoca del diluvio universale. Osservato da tutto il creato, questo mondo \u00e8 diventato l'arena del conflitto universale, alla fine del quale la giustizia di Dio sar\u00e0 definitivamente riconosciuta. Per assistere il suo popolo in questo conflitto, il Cristo invia lo Spirito Santo e gli angeli fedeli a guidarlo, proteggerlo e sostenerlo nella via della salvezza (cfr. Ap 12:4-9; Is 14:12-14; Ez 28:12-18; Gn 3; Rm 1:19-32; 5:12-21; 8:19-22; Gn 6-8; 2 Pt 3:6; 1 Cor 4:9; Eb 1:14).\nLa vita, la morte e la resurrezione del Cristo.\nLa dottrina avventista afferma che con la vita di perfetta ubbidienza di Cristo alla volont\u00e0 di Dio, con le sue sofferenze, la sua morte e la sua risurrezione Dio ha provveduto all'unico mezzo per espiare il peccato dell'uomo, affinch\u00e9 coloro che per fede accettano questa espiazione possano avere la vita eterna e l'intera creazione possa comprendere meglio l'infinito e santo amore del Creatore. Questa perfetta espiazione rivendica la giustizia della legge di Dio e la misericordia del suo carattere: essa infatti condanna il nostro peccato ma provvede anche al nostro perdono. La morte di Cristo \u00e8 sostitutiva ed espiatoria, riconciliatrice e trasformatrice. La risurrezione di Cristo proclama il trionfo di Dio sulle forze del male e a coloro che accettano l'espiazione essa assicura la loro vittoria finale sul peccato e sulla morte. Essa dichiara che Ges\u00f9 Cristo \u00e8 il Signore, davanti al quale \u00absi piegher\u00e0 ogni ginocchio in cielo e sulla terra\u00bb (cfr. Gv 3:16; Is 53; 1 Pt 2:21,22; 1 Cor 15:3,4,20-22; 2 Cor 5:14,15,19-21; Rm 1:4; 3:25; 4:25; 8:3,4; 1 Gv 2:2; 4:10; Col 2:15; Fil 2:6-11).\nL'esperienza della salvezza.\nLa dottrina avventista afferma che nel suo amore infinito e nella sua grande misericordia Dio consider\u00f2 il Cristo, che non pecc\u00f2, come peccatore al nostro posto affinch\u00e9 in lui potessimo diventare giustizia di Dio. Guidati dallo Spirito Santo ci rendiamo conto dei nostri limiti, riconosciamo la nostra colpevolezza, ci pentiamo dei nostri errori ed esercitiamo la nostra fede in Ges\u00f9 accettandolo come Signore e Cristo, come Sostituto ed Esempio. Questa fede che riceve salvezza proviene dal divino potere della Parola ed \u00e8 un dono della grazia di Dio. Tramite il Cristo siamo giustificati, adottati come figli e figlie di Dio e liberati dal dominio del peccato. Mediante lo Spirito nasciamo di nuovo e siamo santificati; lo Spirito rinnova le nostre menti, scrive la legge d'amore di Dio nei nostri cuori e ci d\u00e0 la forza per vivere una vita santa. Rimanendo fedeli a lui diventiamo partecipi della natura divina e abbiamo la certezza della salvezza ora e nel giorno del giudizio (cfr. 2 Cor 5:17-21; Gv 3:16; Gal 1:4; 4:4-7; Tt 3:3-7; Gv 16:8; Gal 3:13,14; 1 Pt 2:21,22; Rm 10:7; Lc 17:5; Mc 9:23,24; Ef 2:5-10; Rm 3:21-26; Col 1:13,14; Rm 8:14-17; Gal 3:26; Gv 3:3-8; 1 Pt 1:23; Rm 12:2; Eb 8:7-12; Ez 36:25-27; 2 Pt 1:3,4; Rm 8:1-4; 5:6-10).\nCrescere in Cristo.\nLa dottrina avventista afferma che con la sua morte sulla croce, Ges\u00f9 ha trionfato sulle forze del male. Durante il suo ministero terreno ha soggiogato gli spiriti demoniaci, ha distrutto il loro potere e reso certa la loro sorte finale. La vittoria di Ges\u00f9 ci d\u00e0 la vittoria sulle forze del male che ancora cercano di dominarci, quando camminiamo con lui in pace e gioia, sicuri del suo amore. Ora lo Spirito Santo dimora in noi e ci conferisce potenza. Incessantemente consacrati a Ges\u00f9 come nostro Salvatore e Signore, siamo resi liberi dal peso delle azioni passate. Non viviamo pi\u00f9 nell'oscurit\u00e0, nella paura delle potenze del male, nell'ignoranza e nell'insensatezza della nostra vita passata. Liberi di nuovo in Ges\u00f9, siamo chiamati a crescere all'altezza del suo carattere comunicando con lui quotidianamente in preghiera, nutrendoci della sua Parola, meditando su di essa e sulla provvidenza divina, cantando le sue lodi, incontrandoci insieme per adorarlo e partecipando alla missione della Chiesa. Quando impegniamo noi stessi nel servizio amorevole verso quelli che ci circondano e nella testimonianza della salvezza in Ges\u00f9, la sua costante presenza al nostro fianco santifica ogni momento e ogni nostra attivit\u00e0 (Sal 1:1,2; 23:4; 77:11,12; Col 1:13,14; 2:6,14,15; Lc 10:17-20; Ef 5:19,20: 6:12-18; 1 Ts 5:23; 2 Pt 2:9; 3:18; 2 Cor 3:17,18; Fil 3:7-14; 1 Ts 5:16-18; Mt 20:25-28; Gv 20:21; Gal 5:22-25; Rm 8:38,39; 1 Gv 4:4; Eb 10.25).\nLa Chiesa.\nLa Chiesa \u00e8 la comunit\u00e0 dei credenti che confessano Ges\u00f9 Cristo come unico e sufficiente Signore e Salvatore. Come il popolo di Dio dell'Antico Testamento, gli avventisti si impegnano a distaccarsi dal mondo e unirsi per il culto, per la comunione fraterna, per lo studio della parola di Dio, per la celebrazione della Cena del Signore, per il servizio nei confronti di tutta l'umanit\u00e0 e per la proclamazione mondiale del Vangelo. La chiesa trae la sua autorit\u00e0 dal Cristo, che \u00e8 la Parola incarnata, e dalle Scritture, che sono la Parola scritta. La chiesa \u00e8 la famiglia di Dio: adottati da lui come figli, i suoi membri vivono secondo il nuovo patto. La chiesa \u00e8 il corpo di Cristo, una comunit\u00e0 di fede della quale il Cristo stesso \u00e8 il capo. La chiesa \u00e8 la sposa per la quale il Cristo \u00e8 morto per santificarla e purificarla. Al suo ritorno in gloria, egli la presenter\u00e0 come chiesa gloriosa, chiesa fedele di tutte le epoche, acquistata con il proprio sangue, senza n\u00e9 macchia n\u00e9 ruga, ma santa e irreprensibile (cfr. Gn 12:3; At 7:38; Ef 4:11-15; 3:8-11; Mt 28:19,20; 16:13-20; 18:18; Ef 2:19-22;)\nIl \"rimanente\" e la sua missione.\nLa dottrina afferma che la chiesa universale sarebbe composta da tutti coloro che credono veramente in Cristo, ma negli ultimi giorni, in un periodo di totale apostasia, un rimanente sarebbe chiamato a osservare i comandamenti di Dio e preservare la fede di Ges\u00f9. Questo rimanente annuncierebbe che \u00e8 giunta l'ora del giudizio, proclamerebbe la salvezza tramite il Cristo e l'avvicinarsi del momento del suo ritorno. Questa proclamazione \u00e8 simboleggiata dai tre angeli di Apocalisse 14; coinciderebbe con l'opera del giudizio in cielo e ha come risultato un'opera di ravvedimento e di riforma sulla terra. Ogni credente \u00e8 chiamato a partecipare personalmente a questa testimonianza di portata mondiale (cfr. Ap 12:17; 14:6-12; 18:1-4; 2 Cor 5:10; Gd 3,14; 1 Pt 1:16-19; 2 Pt 3:10-14; Ap 21:1-14).\nUnit\u00e0 del corpo di Cristo.\nLa dottrina avventista afferma che la chiesa \u00e8 un corpo con molte membra chiamate da ogni nazione, trib\u00f9, lingua e popolo. In Cristo l'Uomo diventa una nuova creatura: distinzioni di razza, cultura, istruzione, nazionalit\u00e0, differenze di classe, fra ricchi e poveri o fra maschi e femmine, non devono rappresentare motivi di divisione. Tutti sono uguali in Cristo che, mediante un unico Spirito, ha unito a lui l'Uomo e gli uni con gli altri. Si deve servire ed essere serviti senza parzialit\u00e0 o riserve. Tramite la rivelazione di Ges\u00f9 Cristo nelle Scritture gli avventisti partecipano della stessa fede e della stessa speranza rendendone testimonianza a tutti. Questa unit\u00e0 trova la sua fonte nell'unit\u00e0 del Dio \u00abtrino\u00bb che ha adottato i credentii come suoi figli (cfr. Rm 12:4,5; 1 Cor 12:12-14; Mt 28:19,20; Sal 133:1; 2 Cor 5:16,17; At 17:26,27; Gal 3:27,29; Col 3:10-15; Ef 4:14-16; 4:1-6; Gv 17:20-23).\nBattesimo.\nCon il battesimo si afferma la fede degli avventisti nella morte e nella risurrezione di Ges\u00f9 Cristo che testimoniano della nostra morte al peccato e della nostra decisione di iniziare una nuova vita. In questo modo riconosciamo il Cristo come Signore e Salvatore, diventiamo suo popolo e siamo accolti come membri dalla sua chiesa. Il battesimo \u00e8 il simbolo della nostra unione con il Cristo, del perdono dei nostri peccati e del fatto che abbiamo ricevuto lo Spirito Santo. Si celebra per immersione nell'acqua ed \u00e8 subordinato alla dichiarazione di fede in Ges\u00f9 e alla manifestazione di un reale ravvedimento dal peccato. Esso segue allo studio delle Sacre Scritture e all'accettazione del loro insegnamento (cfr. Rm 6:1-6; Col 2:12,13; At 16:30-33; 22:16; 2:38; Mt 28:19,20).\nLa santa Cena.\nSecondo gli avventisti la santa Cena \u00e8 la partecipazione ai simboli del corpo e del sangue di Ges\u00f9 come espressione di fede in lui, nostro Signore e Salvatore. In questa esperienza di comunione il Cristo \u00e8 presente per incontrarsi con il suo popolo e per fortificarlo. Partecipandovi proclamiamo con gioia la morte del Signore fino al suo ritorno. La preparazione per la santa Cena include un esame di coscienza, il pentimento e la confessione. Il Maestro ordin\u00f2 di celebrare il servizio della lavanda dei piedi per sottolineare una rinnovata purificazione, per esprimere una volont\u00e0 di servizio reciproco con la sua stessa umilt\u00e0 e per unire i nostri cuori nell'amore. Il servizio di comunione \u00e8 aperto a tutti i credenti cristiani (1 Cor 10:16,17; 11:23-30; Mt 26:17-30; Ap 3:20; Gv 6:48-63; 13:1-17).\nI doni dello Spirito.\nGli avventisti credono che Dio conceda a tutti i membri della Chiesa, indipendentemente dall'epoca in cui vivono, i doni spirituali che ognuno dovrebbe utilizzare per il bene comune della Chiesa e dell'umanit\u00e0. Donati dallo Spirito Santo, che li distribuisce \u00aba ciascuno in particolare come Egli vuole\u00bb, i doni assicurano quelle capacit\u00e0 e quella vocazione necessarie alla chiesa per l'esercizio delle funzioni stabilite da Dio. Secondo le Scritture, questi doni sono: la fede, la guarigione, la profezia, la predicazione, l'insegnamento, l'amministrazione, la comprensione, la riconciliazione, il servizio altruistico e la bont\u00e0 per aiutare e incoraggiare le persone. Alcuni membri sono chiamati da Dio e ricevono i doni dello Spirito per esercitare le funzioni riconosciute dalla chiesa nel ministero pastorale, evangelistico, apostolico e nell'insegnamento. Queste funzioni sono particolarmente importanti per preparare i membri al servizio, per aiutare la chiesa a crescere verso il raggiungimento della maturit\u00e0 spirituale, per promuovere l'unit\u00e0 della fede e la conoscenza di Dio. Quando i membri usano questi doni spirituali \u00abcome buoni amministratori della svariata grazia di Dio\u00bb, la chiesa \u00e8 protetta dagli influssi distruttivi delle false dottrine, si sviluppa grazie all'intervento di Dio e si rafforza nella fede e nell'amore (cfr. Rm 12:4-8; 1 Cor 12:9-11,27,28; Ef 4:8,11-16; At 6:1-7; 1 Tm 2:1-3; 1 Pt 4:10,11).\nIl dono della profezia.\nGli avventisti affermano che uno dei doni dello Spirito Santo sarebbe la profezia. Questo dono \u00e8 un segno che identificherebbe la Chiesa manifestata nel ministero di Ellen G. White. Quale messaggera del Signore, i suoi scritti sarebbero una continua e autorevole fonte di verit\u00e0 offrendo alla Chiesa incoraggiamento, guida, istruzione e correzione. Essi affermano anche, in modo chiaro, che la Bibbia \u00e8 la norma in base alla quale ogni insegnamento e ogni esperienza devono essere provati (cfr. Gal 2:28,29; At 2:14-21; Eb 1:1-3; Ap 12:17; 19:10).\nLa legge di Dio.\nLa dottrina afferma che i grandi principi della legge di Dio sono contenuti nei dieci comandamenti e sono stati manifestati nella vita di Cristo. Essi sono l'espressione dell'amore di Dio, della sua volont\u00e0 e dei suoi propositi relativi alla condotta e alle relazioni umane e sono vincolanti per tutti gli uomini di ogni epoca. Questi principi costituiscono la base del patto di Dio con il suo popolo e rappresentano il criterio del giudizio. Grazie all'opera dello Spirito Santo, essi indicano il peccato e risvegliano il desiderio di un Salvatore. La salvezza viene attribuita per grazia e non per opere, ma i suoi frutti si manifestano nell'ubbidienza ai comandamenti. Questa ubbidienza sviluppa un carattere cristiano e produce effetti positivi. \u00c8 una dimostrazione del nostro amore per il Signore e dell'interesse per i nostri simili. L'ubbidienza della fede dimostra la potenza di Cristo nel trasformare la vita e perci\u00f2 rafforza la testimonianza cristiana (cfr. Es 20:1-17; Sal 40:7,8; Mt 22:36-40; Dt 28:1-14; Mt 5:17-20; Eb 8:8-10, Gv 16:7-10; Ef 2:8-10; 1 Gv 5:3; Rm 8:3,4; Sal 19:7-14).\nIl sabato.\nLa religione avventista crede che Dio, dopo i sei giorni della creazione, si fosse riposato il settimo giorno istituendo il sabato per tutti come memoriale della creazione. Il quarto comandamento dell'immutabile legge di Dio richiede l'osservanza di questo settimo giorno, il sabato, come giorno di riposo, di culto e di servizio in armonia con l'insegnamento e l'esempio di Ges\u00f9, Signore del sabato. Il sabato \u00e8 un giorno di comunione con Dio e con il prossimo. Esso \u00e8 un simbolo della redenzione in Cristo, un segno della santificazione dell'Uomo, un'espressione della fedelt\u00e0, un'anticipazione del futuro eterno nel regno di Dio. Il sabato sarebbe il segno perpetuo scelto da Dio per rappresentare il suo patto eterno con il suo popolo. La lieta osservanza di questo tempo sacro, da tramonto a tramonto, \u00e8 una celebrazione dell'opera creatrice e redentrice di Dio (cfr. Gn 2:1-3; Es 20:8-11; Lc 4:16; Is 56:5,6; 58:13,14; Mt 12:1-12; Es 31:13-17; Ez 20:12,20; Dt 5:12-15; Eb 4:1-11; Lv 23:32; Mc 1:32).\nGestione cristiana della vita.\nGli avventisti affermano di essere gli amministratori di Dio che gli ha affidato tempo e opportunit\u00e0, capacit\u00e0 e beni, ricchezze dalla natura e sue risorse. Sanno di essere responsabili nei suoi confronti del loro giusto uso. Riconoscono la sovranit\u00e0 di Dio mediante un leale servizio, offerto a lui e ai nostri simili, restituendo la decima e dando le offerte per la proclamazione del Vangelo e per il sostentamento e lo sviluppo della sua chiesa. La dottrina avventista afferma che l'amministrazione \u00e8 un privilegio offerto da Dio ai fedeli per coltivare l'amore e riportare la vittoria sull'egoismo e l'avarizia. L'amministratore cristiano si rallegra delle benedizioni che gli altri ricevono come risultato della sua fedelt\u00e0 (cfr. Gn 1:26-28; 2:15; 1 Cr 29:14; Ag 1:3-11; Ml 3:8-12; 1 Cor 9:9-14; Mt 23:23; Rm 15:26,27).\nStile di vita cristiano.\nGli avventisti sono invitati a essere un popolo santo che pensa, sente e agisce in armonia con i principi del cielo. Affinch\u00e9 lo Spirito possa ricreare in noi il carattere del nostro Signore, dobbiamo impegnarci soltanto in ci\u00f2 che produrr\u00e0 nella nostra vita purezza cristiana, salute e gioia. Questo significa che cercheremo di conformare i nostri divertimenti e i nostri svaghi ai pi\u00f9 elevati principi di gusto e bellezza cristiani. Pur riconoscendo le differenze culturali, il nostro modo di vestire deve essere improntato alla semplicit\u00e0, alla modestia e all'ordine, consono con il modo di vivere di coloro la cui vera bellezza non consiste nell'ornamento esteriore, ma in quello duraturo di uno spirito quieto e gentile. Ci\u00f2 significa anche che, siccome i nostri corpi sono il tempio dello Spirito Santo, dobbiamo averne cura in modo intelligente. Oltre a un adeguato esercizio fisico e al riposo, dobbiamo adottare la dieta pi\u00f9 sana possibile e astenerci dai cibi impuri indicati nelle Scritture. Poich\u00e9 le bevande alcoliche, il tabacco e l'uso irresponsabile di droghe e narcotici sono dannosi al nostro corpo, dobbiamo astenercene. Al contrario dobbiamo impegnarci in ci\u00f2 che aiuta i nostri pensieri e i nostri corpi ad essere in armonia con l'insegnamento di Cristo, che desidera la nostra salute, la nostra gioia e il nostro bene (cfr. Rm 12:1,2; 1 Gv 2:6; Ef 5:1-21; Fil 4:8; 2 Cor 10:5; 6:14-7:1; 1 Pt 3:1-4; 1 Cor 6:19,20; 10:31; Lv 11:1-47; 3 Gv 2).\nIl matrimonio e la famiglia.\nIl matrimonio, secondo gli avventisti, fu istituito da Dio nell'Eden e da Ges\u00f9 fu definito un'unione d'amore, per tutta la vita, fra un uomo e una donna. Per il cristiano il matrimonio \u00e8 un impegno con Dio oltre che con il coniuge e perci\u00f2 \u00e8 bene che sia contratto solo fra due persone che condividono la stessa fede. L'amore, l'onore, il rispetto e la responsabilit\u00e0 reciproci sono gli elementi essenziali di questa relazione che deve riflettere l'amore, la santit\u00e0, l'intimit\u00e0 e la perpetuit\u00e0 della relazione esistente fra il Cristo e la sua chiesa. Riguardo al divorzio, Ges\u00f9 insegn\u00f2 che la persona che lo attua - salvo che per fornicazione - e contrae un nuovo matrimonio, \u00e8 colpevole di adulterio. Sebbene alcuni rapporti coniugali possano allontanarsi dall'ideale, quei coniugi che si sono impegnati reciprocamente in Cristo, potranno raggiungere una vera unione grazie alla guida dello Spirito Santo e all'aiuto della chiesa. Dio benedice la famiglia e vuole che i suoi membri si sostengano a vicenda per il raggiungimento di una completa maturit\u00e0. I genitori devono educare i loro figli ad amare e a ubbidire a Dio. Con il loro esempio e con le loro parole devono insegnare loro che il Cristo \u00e8 un Maestro affettuoso, tenero e pieno di attenzioni, che vuole aiutarli a diventare membra del suo corpo che \u00e8 la famiglia di Dio. Una delle caratteristiche del messaggio evangelico finale \u00e8 la maggiore unione familiare (cfr. Gn 2:18-25; Mt 19:3-9; Gv 2:1-11; 2 Cor 6:14; Ef 5:21-33; Mt 5:31,32; Mc 10:11,12; Lc 16:18; 1 Cor 7:10,11; Es 20:12; Ef 6:1-4; Dt 6:5-9; Prv 22:6; Ml 4:5,6).\nIl ministero di Cristo nel santuario del cielo.\nSecondo la dottrina avventista, in cielo ci sarebbe un santuario: il vero tabernacolo \u00abche il Signore e non un uomo, ha eretto\u00bb. Il Cristo vi officierebbe in favore dell'Uomo, mettendo cos\u00ec a disposizione dei credenti i benefici del sacrificio espiatorio da lui offerto una volta per sempre sulla croce. Egli inaugur\u00f2 il suo ministero di sommo sacerdote e di intercessore alla sua ascensione. Nel 1844, alla fine del periodo profetico dei duemilatrecento giorni/anni, Ges\u00f9 inizi\u00f2 la seconda e ultima fase del suo ministero d'espiazione. Si tratta di un giudizio investigativo, che rappresenta una soluzione definitiva per il peccato, simboleggiata dalla purificazione dell'antico santuario ebraico nel giorno dell'espiazione. In quel servizio simbolico il santuario veniva purificato mediante il sangue di animali sacrificati, mentre quello del cielo \u00e8 purificato dal perfetto sacrificio di Cristo. Il giudizio investigativo rivela agli esseri celesti chi, fra i morti, si \u00e8 addormentato in Cristo e, grazie a lui, \u00e8 considerato degno di partecipare alla prima risurrezione. Esso, inoltre, manifesta chi, fra i viventi, \u00e8 fedele al Cristo, osserva i comandamenti di Dio e ha la fede di Ges\u00f9 e quindi, in lui, \u00e8 pronto per la traslazione nel suo regno eterno. Questo giudizio dimostra la giustizia di Dio nel salvare coloro che credono in Ges\u00f9. Esso dichiara che quanti sono rimasti fedeli a Dio riceveranno il regno. La conclusione di questo ministero di Cristo segner\u00e0 la fine del tempo di grazia prima del secondo avvento (cfr. Eb 8:1-5; 4:14-16; 9:11-28; 10:19-22; 1:3; 2:16,17; Dn 7:9-27; 8:13,14; 9:24-27; Nm 14:34; Ez 4:6; Lv 16; Ap 14:6,7; 20:12; 14:12; 22:12).\nIl ritorno di Cristo.\nGli avventisti credono che il ritorno di Cristo sia la \u00abbeata speranza\u00bb della chiesa, il grande obiettivo del Vangelo. La venuta del Salvatore sar\u00e0 letterale, personale, visibile e mondiale. Quando ritorner\u00e0 i morti giusti risusciteranno e, insieme con i viventi giusti, saranno glorificati e traslati in cielo, mentre gli empi morranno. L'adempimento della maggior parte degli eventi profetizzati e l'attuale condizione del mondo indicano che il ritorno di Cristo \u00e8 imminente. Il tempo di questo evento non \u00e8 stato rivelato, perci\u00f2 siamo esortati a essere pronti in ogni istante (cfr. Tt 2:13; Eb 9:28; Gv 14:1-3; At 1:9-11; Mt 24:14; Ap 1:7; Mt 26:43,44; 1 Ts 4:13-18; 1 Cor 15:51-54; 2 Ts 1:7-10; 2:8; Ap 14:14-20; 19:11-21; Mt 24; Mc 13; Lc 21; 2 Tm 3:1-5; 1 Ts 5:1-6).\nLa morte e la resurrezione.\nSecondo gli avventisti Dio, immortale, dar\u00e0 la vita eterna ai redenti. Fino a quel giorno la morte \u00e8 uno stato di assoluta incoscienza per tutti. Quando il Cristo, che secondo i fedeli di questa religione, \u00e8 al centro della loro vita, apparir\u00e0, i giusti risuscitati e i giusti viventi saranno glorificati e portati a incontrare il Signore nell'aria. La seconda risurrezione, la risurrezione degli empi, dovrebbe avvenire mille anni pi\u00f9 tardi (cfr. Rm 6:23; 1 Tm 6:15,16; Ec 9:5,6; Sal 146:3,4; Gv 11:11-14; Col 3:4; 1 Cor 15:51-54; 1 Ts 4:13-17; Gv 5:28,29; Ap 20:1-10).\nIl millennio \u00e8 la fine di un'era di peccato.\nPer gli avventisti il millennio \u00e8 il regno di mille anni di Cristo con i suoi santi fra la prima e la seconda risurrezione. In questo periodo di tempo saranno giudicati gli empi e la terra sar\u00e0 in uno stato di totale desolazione, priva di esseri umani viventi e abitata soltanto da Satana e dai suoi angeli. Alla fine del millennio, il Cristo con i suoi santi e la santa citt\u00e0 scenderanno dal cielo sulla terra. Allora gli empi risusciteranno e insieme a Satana e ai suoi angeli circonderanno la santa citt\u00e0, ma il fuoco inviato da Dio li consumer\u00e0 e purificher\u00e0 la terra. In questo modo l'universo sar\u00e0 definitivamente liberato dal peccato e dai peccatori (cfr. Ap 20; 1 Cor 6:2,3; Gr 4:23-26; Ap 21:1-5; Ml 4:1; Ez 28:18,19).\nLa nuova terra.\nSecondo gli avventisti nella nuova terra, in cui vivranno i giusti, Dio assicurer\u00e0 una dimora eterna per i redenti e un ambiente perfetto per la vita eterna, l'amore, la gioia e la conoscenza in sua presenza. Dio stesso infatti abiter\u00e0 con il suo popolo e la sofferenza e la morte non ci saranno pi\u00f9. Il gran conflitto \u00e8 finito e il peccato \u00e8 stato eliminato. Tutte le cose, quelle animate e quelle inanimate, dichiareranno che Dio \u00e8 amore ed egli regner\u00e0 per sempre (cfr. 2 Pt 3:13; Is 35; 65:17-25; Mt 5:5; Ap 21:1-7; 22:1-5; 11:15)."}
{"id": "1455901", "revid": "923674", "url": "https://it.wikipedia.org/wiki?curid=1455901", "title": "Gori", "text": ""}
{"id": "1455902", "revid": "120780602", "url": "https://it.wikipedia.org/wiki?curid=1455902", "title": "Paesaggio della cultura vinicola dell'isola Pico", "text": "Il Paesaggio della cultura vinicola dell'isola Pico (Paisagem da Cultura da Vinha da Ilha do Pico) \u00e8 un patrimonio dell'umanit\u00e0 dell'UNESCO situato in Portogallo, sull'isola Pico.\nIl vigneto \u00e8 diviso in lotti (currais) protetti da mura (paredes, murinhos). I muri sono costruiti con blocchi di basalto segnati dal tempo, spaccati ed impilati senza l'uso di malta. L'arte vinicola della regione risale al quindicesimo secolo.\nL'area \u00e8 anche protetta dal WWF che le ha attribuito il codice PA0403."}
{"id": "1455903", "revid": "287204", "url": "https://it.wikipedia.org/wiki?curid=1455903", "title": "Taizzano", "text": "Taizzano \u00e8 una frazione del comune di Narni, in provincia di Terni.\nSecondo i dati del censimento Istat del 2001, \u00e8 popolato da 339 abitanti .\nIl paese si trova su un'altura che d\u00e0 sulla estremit\u00e0 meridionale della Valnerina, a 194 ; \u00e8 in prossimit\u00e0 delle statali \"Ortana\" e \"Tiberina\", controllandole entrambe, e domina la frazione di Stifone.\nStoria.\nNel XII secolo risulta essere annoverato tra i castelli le cui rendite sono raccolte dalla Diocesi narnese. Il nome, probabilmente, deriva da \"Fundus Tatianus\". Nel 1229 si ha la notizia che offriva un cero per la festa di san Giovenale, patrono di Narni, confermandone la soggezione: fino al 1600 rimangono tracce di questa devozione.\nNel XV secolo il cardinale Giuliano Della Rovere, futuro papa Giulio II, possedeva un casale in zona.\nAllo stato attuale non \u00e8 possibile trovare tracce visibili del castello o delle sue mura.\nLa storiografia locale ha spesso accostato alla frazione l'esistenza dello scalo fluviale sul fiume Nera, dovendosi invece ritenere che la struttura citata dalle fonti fosse quella recentemente individuata nei pressi del centro abitato di Stifone. L'equivoco nasceva da un contributo lasciato nel XVI secolo dal gesuita Fulvio Cardoli che suona in questi termini:\nEconomia e manifestazioni.\nIl 1\u00ba agosto si festeggia il patrono sant'Azio e la festa dura dall'ultima domenica di luglio alla seconda di agosto."}
{"id": "1455905", "revid": "121297342", "url": "https://it.wikipedia.org/wiki?curid=1455905", "title": "Goretti", "text": ""}
{"id": "1455906", "revid": "207432", "url": "https://it.wikipedia.org/wiki?curid=1455906", "title": "Debiti di finanziamento", "text": ""}
{"id": "1455908", "revid": "287204", "url": "https://it.wikipedia.org/wiki?curid=1455908", "title": "Laura Magitteri", "text": "Ha gareggiato in coppia con Ond\u0159ej Hot\u00e1rek fino al 2009, conquistando due primi (2007 e 2008) e un terzo posto (2009) ai Campionati italiani di pattinaggio di figura."}
{"id": "1455910", "revid": "23117", "url": "https://it.wikipedia.org/wiki?curid=1455910", "title": "Crediti di funzionamento", "text": ""}
{"id": "1455912", "revid": "44735", "url": "https://it.wikipedia.org/wiki?curid=1455912", "title": "The Video Collection 1997-2005", "text": ""}
{"id": "1455915", "revid": "1186766", "url": "https://it.wikipedia.org/wiki?curid=1455915", "title": "Martelli (disambigua)", "text": ""}
{"id": "1455922", "revid": "57342", "url": "https://it.wikipedia.org/wiki?curid=1455922", "title": "Diana Giuntini", "text": "\u00c8 la patrona di Santa Maria a Monte nella Diocesi di San Miniato, nonostante la sua beatificazione sia da considerarsi frutto della devozione popolare.\nStoria.\nDiana fu una giovane che scelse di vivere in povert\u00e0 e dedita ad una vita contemplativa. Proveniva da una ricca famiglia di Santa Maria a Monte, la famiglia Giuntini.\nDella sua vita si hanno pochissime informazioni. Diana mor\u00ec giovane, tra i 20 e i 30 anni e la mummificazione naturale, che le sue spoglie hanno subito, mostra come non sia mai stata sepolta secondo l'usanza del tempo, segno di una devozione iniziata subito dopo la morte.\nTutto ci\u00f2 trova conferma nell'esistenza gi\u00e0 nel 1373 di un ospedale dedicato alla \u201cBeata Diana in S. Maria a Monte\u201d che va ad accrescere l'idea che questa donna riempisse la propria vita di carit\u00e0 autentica verso i pi\u00f9 poveri.\nSebbene le rare e ben pi\u00f9 tarde testimonianze iconografiche la ritraggano con l'abito monacale, spesso agostiniano, essa non fece mai parte di alcun ordine religioso.\nCulto.\nIl popolo santamariammontese la considera Beata da tempo immemorabile. \u00c8 beata a furor di popolo, come comunemente accadeva nella Chiesa prima della riforma del XVIII secolo. Pi\u00f9 volte, nel corso dei secoli, i vescovi della diocesi hanno officiato nel giorno della sua festa additandola come esempio ed invocando la sua intercessione. Nell'anno giubilare 2000 il vescovo di San Miniato le ha nuovamente riconosciuto il culto diocesano.\nNello stesso anno la \u201cCongregazione della Beata Diana Giuntini da S. Maria a Monte\u201d (vedi sotto) si \u00e8 preoccupata di far restaurare l'urna - reliquiario, il loculo in cui \u00e8 deposta nella Chiesa di S. Giovanni Apostolo ed Evangelista e le vesti antiche della stessa Diana. Sono stati fatti pi\u00f9 esami sul suo corpo come la TAC e l'autopsia per cercare di avere pi\u00f9 informazioni su questa donna. I risultati delle analisi ci confermano le sue scelte: i denti poco usurati, segno di un'alimentazione povera, pi\u00f9 umile di quella dei suoi contemporanei; l'ispessimento della cute delle ginocchia che ci induce a pensarla genuflessa a lungo in preghiera e, soprattutto, l'assenza dei segni del parto nelle ossa del bacino che fanno presupporre una vocazione alla verginit\u00e0.\nIl corpo.\nLe spoglie della Beata Diana sono conservate in un'urna di vetro con intelaiatura di legno dorato, riccamente scolpita, posta in un loculo a fianco dell'altare nella Collegiata di San Giovanni.\nIl reliquiario \u00e8 una teca di forma trapezoidale incorniciata da una fascia intagliata a volute, fiori e foglie ornata agli spigoli da teste di Cherubini. Al centro del lato maggiore una testa di cherubino tra due angeli recanti l'uno una ghirlanda e l'altro una croce ed un ramo fiorito sormonta un cartiglio con su scritto \"Beata Diana Giuntini\". L'urna fu fabbricata nel 1695 per dare una pi\u00f9 decorosa sistemazione al corpo della Beata, che prima era conservato in una pi\u00f9 semplice urna del XV secolo. Sopra ad essa, sulla parete, una tela pi\u00f9 volte ritoccata e quindi di difficile datazione, probabilmente seicentesca, raffigura la Beata in un tripudio di angeli. Prima dei restauri degli anni settanta l'urna si trovava sul presbiterio, collocata sopra l'altare che \u00e8 ora nella cappella del Santissimo Sacramento.\nFesteggiamenti.\nI festeggiamenti in suo onore hanno inizio con il Vespro della Domenica di Pasqua a cui segue l'apertura dell'urna e hanno termine con il canto del Te Deum il Mercoled\u00ec successivo.\nCulmine delle celebrazioni si ha il Luned\u00ec pomeriggio con la Processione detta \u201cdelle Paniere\u201d dove delle ragazze portano paniere fiorite in testa, ricordando le loro compagne che in tempi pi\u00f9 remoti portavano in capo il recipiente dell'olio per la lampada che arde di continuo davanti all'urna di Diana. Ogni paniera proviene da una diversa zona del paese e viene portata da una ragazza accompagnata da un cavaliere.\nIl giorno dopo, Marted\u00ec di Pasqua, una seconda processione per la Patrona ha inizio dalla parte di San Dalmazio e questa volta le ragazze portano ceri.\nLa Confraternita.\nIl culto della religiosa \u00e8 da tempo immemore affidato ad una Congregazione laica che porta il suo nome: \"Congregazione della Beata Diana Giuntini\", che si occupa anche di curare i festeggiamenti ordinari e straordinari. Dall'ultimo decennio del XX secolo questa Congregazione \u00e8 prevalentemente composta da giovani. Al fine di migliorare la struttura della Congregazione, nel 2008 l'allora parroco della Collegiata Mons. Alvaro Gori ha incaricato due giovani, Antonio Milite e Marco Billeri, allora alla guida della Congregazione, di iniziare delle ricerche storiche sul culto della religiosa e di stendere uno Statuto che adattasse la Congregazione all'attuale contesto storico. Il primo gennaio 2011, solennit\u00e0 della Gran Madre di Dio Maria Santissima, il vescovo della diocesi di San Miniato Fausto Tardelli ha approvato lo Statuto che modifica la Congregazione in una Confraternita: nasce cos\u00ec la \"Confraternita della Beata Diana Giuntini\", eretta nella medesima parrocchia."}
{"id": "1455924", "revid": "1123126", "url": "https://it.wikipedia.org/wiki?curid=1455924", "title": "Chiesa cattolica in Lituania", "text": "La Chiesa cattolica in Lituania \u00e8 parte della Chiesa cattolica in comunione con il vescovo di Roma, il Papa. La religione cattolica \u00e8 la confessione religiosa maggioritaria nel Paese; nel 2016 contava circa 2,5 milioni di battezzati (circa l'80% della popolazione lituana).\nStoria.\nXIX secolo.\nA met\u00e0 dell'800 divenne simbolo della devozione popolare la \u00abCollina delle croci\u00bb, che rappresentava tutti coloro che erano morti per la libert\u00e0 e l'indipendenza del Paese.\nLa repressione sovietica.\nLa Chiesa lituana fu duramente colpita dalla repressione sovietica. Il paese fu invaso dall'Armata Rossa il 14 giugno 1941. Successivamente un decreto indic\u00f2 la Chiesa cattolica come \u00abentit\u00e0 sociale pericolosa\u00bb. Cominciarono le deportazioni in massa; molti sacerdoti resistenti furono crocifissi.\nLa resistenza continu\u00f2 anche dopo la fine della seconda guerra mondiale: si combatt\u00e9 ancora a met\u00e0 degli anni Cinquanta, mentre svariate decine di migliaia di lituani erano rinchiusi nei gulag. Fra gli oltre 400.000 lituani deportati in Siberia sotto l'impero staliniano si contavano 180 sacerdoti. Divent\u00f2 popolare il detto: \"Siamo pi\u00f9 lituani in Siberia che in Lituania\". Dei nove vescovi cattolici esistenti in Lituania, un solo vescovo era restato in patria nel 1947, Kazimieras Paltarokas: mor\u00ec il 3 gennaio 1958.\nLa Collina delle croci venne pi\u00f9 volte abbattuta dalle ruspe sovietiche, ma i lituani riuscirono sempre a portare croci sul luogo, eludendo la sorveglianza dell'Armata Rossa.\nNel maggio del 1972 nacque un foglio clandestino, la \u00abCronaca della Chiesa cattolica lituana\u00bb, unica voce libera del Paese, che pubblic\u00f2 lettere di deportati, documenti sulle violenze nei gulag, appelli all'ONU per il rispetto dei diritti umani, tra cui uno clamoroso che giunse sul tavolo della Conferenza di Helsinki, mettendo in imbarazzo i dirigenti sovietici.\nUn'altra iniziativa rischiosa fu intrapresa nel 1987, quando fu lanciato un appello alle autorit\u00e0 di Mosca per rendere pubblici i protocolli del Patto Molotov-Ribbentrop.\nLa nuova indipendenza.\nNel 1993, all'indomani del ritorno all'indipendenza, papa Giovanni Paolo II effettu\u00f2 una storica visita nel paese baltico.\nMete di pellegrinaggio.\nLe pi\u00f9 famose mete di pellegrinaggio in Lituania sono la Collina delle Croci presso \u0160iauliai, \u0160iluva nella regione di Raseiniai e la Porta dell'Aurora a Vilnius.\nOrganizzazione ecclesiastica.\nLa Chiesa cattolica \u00e8 presente in Lituania con due province ecclesiastiche, che comprendono sette diocesi.\nEsiste inoltre un ordinariato militare in Lituania.\nNunziatura apostolica.\nNel 1922, con l'indipendenza dei Paesi baltici, la Santa Sede eresse la delegazione apostolica di Lettonia, Lituania e Estonia, e nomin\u00f2 delegato apostolico il gesuita Antonino Zecchini (20 ottobre 1922).\nL'internunziatura apostolica della Lituania fu eretta il 10 marzo 1927, con il breve \"Regiones quae\" di papa Pio XI. Essa fu promossa a nunziatura apostolica il 9 dicembre 1928\nIn seguito all'occupazione sovietica del Paese le relazioni diplomatiche furono interrotte.\nEsse sono riprese il 30 settembre 1991 dopo la riottenuta indipendenza della Lituania.\nConferenza episcopale.\nL'episcopato locale costituisce la Conferenza episcopale della Lituania (\"Lietuvos Vyskup\u0173 Konferencija\", LVK), i cui statuti sono stati approvati dalla Santa Sede nel 1992.\nLa LVK \u00e8 membro del \"Consiglio delle conferenze dei vescovi d'Europa\".\nElenco dei presidenti della Conferenza episcopale:\nElenco dei vicepresidenti della Conferenza episcopale:\nElenco dei segretari generali della Conferenza episcopale:"}
{"id": "1455925", "revid": "287204", "url": "https://it.wikipedia.org/wiki?curid=1455925", "title": "Carlo di Lorena (1524-1574)", "text": "Figlio di Claudio I di Guisa e di Antonia di Borbone-Vend\u00f4me, cugino e collaboratore del duca Carlo III, fu arcivescovo di Reims (dal 1538) e vescovo di Metz (dal 1550); venne elevato alla porpora da papa Paolo III nel 1547.\nBiografia.\nCarlo venne avviato sin dalla giovinezza alla carriera ecclesiastica e studi\u00f2 teologia presso il \"Coll\u00e8ge de Navarre\" di Parigi: ancora quattordicenne venne eletto arcivescovo di Reims (6 febbraio 1538) e in tal veste incoron\u00f2 re di Francia Enrico II (26 luglio 1547); coadiutore del vescovo di Metz Giovanni di Lorena (suo zio) gli succedette nel 1550.\nPapa Paolo III lo nomin\u00f2 cardinale presbitero di Santa Cecilia nel concistoro del 27 luglio 1547: nel 1550 opt\u00f2 per la diaconia Sant'Apollinare (titolo \"pro illa vice\").\nProtettore di Fran\u00e7ois Rabelais e Pierre de Ronsard, contribu\u00ec alla fondazione dell'Universit\u00e0 di Reims e di quella di Pont-\u00e0-Mousson (poi trasferita a Nancy).\nPartecip\u00f2 al sinodo di Poissy (1561), dove sostenne con forza la parte cattolica, ed al Concilio di Trento, dove fu strenuo difensore delle libert\u00e0 gallicane: nel 1563 present\u00f2 a papa Pio IV una petizione in cui chiedeva di permettere la comunione sotto ambo la specie e di tradurre la Bibbia in lingua volgare, suscitando l'indignazione del pontefice.\nPartecip\u00f2 ai negoziati per il matrimonio di Carlo IX con Elisabetta d'Asburgo e di Margherita di Valois con Enrico di Navarra. Mor\u00ec nel 1574 ad Avignone, dove si era recato per accogliere Enrico di Valois di ritorno dalla Polonia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nLetteratura.\nCarlo di Lorena compare come personaggio nell'ultimo capitolo della trilogia di Ken Follett \"La Colonna di Fuoco\", romanzo del 2017. Compare come personaggio nel romanzo storico \"Colloqui di Poissy\" di Agostino di Bondeno (del 2018), a proposito della vicenda del pamphlet diffamatorio \"\u00c9p\u00eetre au Tigre de France\" (\"Le Tigre\")."}
{"id": "1455927", "revid": "37401", "url": "https://it.wikipedia.org/wiki?curid=1455927", "title": "Proposizione soggettiva", "text": "La proposizione soggettiva \u00e8 una proposizione subordinata che sostituisce il soggetto della proposizione principale. Ci\u00f2 che viene indicato sotto forma di soggetto in una frase semplice pu\u00f2 infatti essere espresso con un'intera frase, come accade nel prossimo esempio:\nLa coppia di enunciati mostra come il sintagma nominale costruito con il soggetto (\"l'arrivo di Massimo\") venga sostituito dalla subordinata (\"che Massimo sia arrivato\").\nNella frase principale che regge la subordinata soggettiva, si ritrovano di solito delle espressioni impersonali (\"bastare, bisognare, convenire\" ecc.), per la quale identificare un soggetto pu\u00f2 essere problematico. Per questo diremo che \u00e8 la proposizione soggettiva a ricoprirne la funzione:\nSpesso, si ha nella principale una combinazione del verbo \"essere\" con un aggettivo o sostantivo:\nLa frase spesso dipende anche da costruzioni introdotte dal pronome impersonale \"si\":\nIn tutti questi casi, abbiamo incontrato dei verbi coniugati nella secondaria: si tratta della esplicita. Per la subordinata soggettiva esplicita, si usa di solito il congiuntivo.\nAltre volte, il verbo della soggettiva non \u00e8 coniugato, ma all'infinito:\nIn questi casi si parla di subordinata soggettiva implicita."}
{"id": "1455928", "revid": "94647", "url": "https://it.wikipedia.org/wiki?curid=1455928", "title": "Subordinata", "text": ""}
{"id": "1455944", "revid": "36426", "url": "https://it.wikipedia.org/wiki?curid=1455944", "title": "Dinastia dei Canossa", "text": ""}
{"id": "1455945", "revid": "36426", "url": "https://it.wikipedia.org/wiki?curid=1455945", "title": "Manfredi (Faenza)", "text": ""}
{"id": "1455949", "revid": "339392", "url": "https://it.wikipedia.org/wiki?curid=1455949", "title": "Melkita", "text": ""}
{"id": "1455950", "revid": "125126380", "url": "https://it.wikipedia.org/wiki?curid=1455950", "title": "Edwin Hawkins", "text": "\u00c8 stato uno degli ideatori dello urban contemporary gospel. Lui e gli Edwin Hawkins Singers sono molto conosciuti per il loro arrangiamento di \"Oh Happy Day\" (1968-69), che fu incluso nella lista delle canzoni del secolo. \"Oh Happy Day\" fu riprodotta dal gruppo The Four Seasons nel loro album \"Half &amp; Half\" uscito nel 1970. Gli Edwin Hawkins Singers sono molto conosciuti anche per la cantante (backing) Melanie nella canzone \"Lay Down (Candles in the Rain)\".\nAll'et\u00e0 di sette anni Hawkins \u00e8 gi\u00e0 il pianista del coro gospel di famiglia. Insieme a Betty Watson \u00e8 stato il cofondatore del \"Northern California State Youth Choir\", che includeva quasi 50 membri. Questo coro registra il suo primo album nel 1968, \"Let Us Go into the House of the Lord\" che fu un vero flop. Quando le radio dell'area di Baia di San Francisco iniziarono a trasmettere una canzone dell'album, \"Oh Happy Day\", questa divenne molto popolare. Caratterizzando la lead vocal di Dorothy Coombs Morrison, fu pubblicato il singolo che vendette milioni di copie in due mesi. Nel 1969 il singolo salt\u00f2 alla quarta posizione della classifica pop degli Stati Uniti e alla seconda in quelle del Regno Unito.\nLa canzone divennne un successo internazionale, vendendo pi\u00f9 di 7 milioni di copie e Hawkins fu premiato con il suo primo Grammy Award. In tutto ha vinto quattro Grammy Awards:\nOnorificenze.\nIntrodotto nel Christian Music Hall of Fame nel 2007."}
{"id": "1455951", "revid": "1718925", "url": "https://it.wikipedia.org/wiki?curid=1455951", "title": "Grimaldi", "text": ""}
{"id": "1455952", "revid": "729019", "url": "https://it.wikipedia.org/wiki?curid=1455952", "title": "Francesco Piccinino", "text": "Fu signore di Borgo Val di Taro, Borgonovo Val Tidone, Candia Lomellina, Castell'Arquato, Compiano, Fiorenzuola d'Arda, Frugarolo, Gragnano Trebbiense, Pellegrino Parmense, Solignano, Somaglia e Varzi.\nBiografia.\nAlla morte di suo padre Niccol\u00f2 Piccinino, aveva gi\u00e0 dato prova di valore come condottiero, militando al soldo dello Stato Pontificio e del Ducato di Milano. Nel 1425 in val Lamone era stato prigioniero di Muzio Attendolo Sforza, nel 1429 fu al servizio di Papa Martino V. Nel 1431 scamp\u00f2 ad un agguato orditogli non si sa se da Papa Eugenio IV o dalla Repubblica di Firenze. Ritornato in favore del pontefice nel 1432, fu assoldato da esso e riconfermato alle armi. Nel 1436 era alla difesa di Alfonso V d'Aragona in Napoli. Nel 1438 prese parte all'assedio di Cerreto di Spoleto. Nelle prime scaramucce contro lo Sforza ebbe il sopravvento, ma quando le cose volsero al peggio il Piccinino prefer\u00ec allontanarsi mettendosi all'assedio di Assisi e quindi alla Pergola, il 30 maggio 1438.\nDue anni dopo si trov\u00f2 all'assedio di Anghiari, dove suo padre sub\u00ec un notevole rovescio. Il 19 agosto 1444 fu di nuovo battuto dagli sforzeschi a Montolmo e fatto prigioniero, mentre suo fratello Jacopo si salv\u00f2 con la fuga.\nPer due anni non ebbe modo di mettersi in luce in fatti d'arme di rilievo. Nel 1446 si trov\u00f2 di fronte Michele Attendolo nel Cremonese: qui Scaramuccia da Forl\u00ec, inviato dalla Repubblica di Venezia, intervenne liberando Cremona dall'accerchiamento del Piccinino e di Luigi Dal Verme, al soldo di Filippo Maria Visconti. Il 28 settembre dello stesso anno il Piccinino sub\u00ec una prima sconfitta a Casalmaggiore e un'altra pi\u00f9 grave a Monte Brianza nel 1447.\nNon disanimato, pass\u00f2 di nuovo al servizio di Milano, con il fratello Jacopo, quando lo Sforza con le sue arti si dimostrava n\u00e9 amico n\u00e9 fedele al ducato, divenuto nel contempo repubblica. Questo \u00e8 il periodo meno brillante della vita del personaggio, lo Sforza, determinato a togliere a Milano il sussidio delle armi dei Piccinino, mentre nel ducato continuavano le scorrerie, i frequenti assedi e le numerose rapine. Francesco era sempre disposto a tener fronte a colui che considerava come il maggiore nemico di suo padre e suo personale, ma lo colse il medesimo male che aveva ucciso Niccol\u00f2, l'idropisia, che lo condusse alla morte il 16 ottobre 1449. Sei anni prima aveva sposato Camilla/Innamorata Fortebraccio, nipote del capitano di ventura Braccio da Montone."}
{"id": "1455954", "revid": "36426", "url": "https://it.wikipedia.org/wiki?curid=1455954", "title": "Centurione (famiglia genovese)", "text": ""}
{"id": "1455956", "revid": "709565", "url": "https://it.wikipedia.org/wiki?curid=1455956", "title": "Stadio Olimpico (Tokyo)", "text": " \nLo \u00e8 stato un impianto sportivo multifunzione di Tokyo, in Giappone. Demolito nel 2015, \u00e8 stato sostituito dal nuovo stadio nazionale.\nStoria.\nInaugurato nel 1958, aveva una capacit\u00e0 di 57\u00a0000 posti e fu lo stadio sede dei Giochi Olimpici del 1964. Al termine dell'evento sportivo \u00e8 stato utilizzato per usi principalmente calcistici, infatti ha ospitato annualmente la Coppa dell'Imperatore.\n\u00c8 stato inoltre lo stadio ufficiale per la nazionale di calcio del Giappone e per la nazionale di rugby.\nDal 1980 al 2001 ha ospitato le finali della Coppa Intercontinentale di calcio Europa-Sud America, e nel 2009, si \u00e8 disputata la prima finale in gara unica dell'AFC Champions League.\nTra le stagioni 1983 e 1989 ha ospitato il Rice Bowl, finale nazionale del campionato giapponese di football americano.\nOltre agli avvenimenti calcistici, rugbistici e di football americano ha ospitato i Campionati del mondo di atletica leggera 1991.\nIn seguito all'ottenimento dell'organizzazione da parte del Giappone della Coppa del Mondo di rugby 2019 e di Tokyo delle Olimpiadi 2020 si \u00e8 deciso di demolire il vecchio impianto per poterne costruire uno pi\u00f9 moderno sullo stesso sito. La demolizione \u00e8 stata completata nel maggio 2015."}
{"id": "1455957", "revid": "2228424", "url": "https://it.wikipedia.org/wiki?curid=1455957", "title": "Proposizione comparativa", "text": "La proposizione comparativa \u00e8 una proposizione subordinata che sostituisce il complemento di paragone della proposizione principale.\nPu\u00f2 essere retta da un comparativo di maggioranza, uguaglianza o minoranza e vi \u00e8 presente normalmente un verbo all'indicativo o al congiuntivo. Nel caso dell'uguaglianza il verbo \u00e8 all'indicativo, sostituito dal condizionale quando la comparazione \u00e8 data come possibile o ipotetica. Si riscontra a volte l'uso del \"non\" fraseologico, che non cambia il significato dell'enunciato (\"di quanto io \"non\" abbia pensato\").\nNella forma implicita la proposizione comparativa si esprime con il verbo all'infinito, mentre per esplicita la proposizione comparativa ha la congiunzione e la locuzione\nQuando il paragone non \u00e8 reale ma ipotetico, si ha una proposizione comparativa ipotetica che \u00e8 introdotta dalle congiunzioni o locuzioni congiuntive \"come\", \"come se\", \"quasi che\"."}
{"id": "1455958", "revid": "36426", "url": "https://it.wikipedia.org/wiki?curid=1455958", "title": "Famiglia Tempesta", "text": ""}
{"id": "1455962", "revid": "92723", "url": "https://it.wikipedia.org/wiki?curid=1455962", "title": "Eparchia di Nostra Signora del Libano a San Paulo", "text": ""}
{"id": "1455965", "revid": "125789185", "url": "https://it.wikipedia.org/wiki?curid=1455965", "title": "Proposizione modale", "text": "La proposizione modale \u00e8 una proposizione subordinata che sostituisce il nome della proposizione principale. Viene di solito introdotta da locuzioni del tipo \"come, come se, nel modo che, nel modo in cui\" e simili. \nSe ha valore ipotetico, prevede l'uso del congiuntivo:\nEsistono casi di subordinata modale implicita formata non con una congiunzione, ma grazie al gerundio:"}
{"id": "1455967", "revid": "1282260", "url": "https://it.wikipedia.org/wiki?curid=1455967", "title": "Wide receiver", "text": "Il wide receiver (traducibile con \"ricevitore distante\" , abbreviato con WR negli schemi di gioco), \u00e8 un ruolo offensivo del football americano e canadese, lo specialista della ricezione dei lanci nelle azioni di attacco.\nI wide receiver, anche conosciuti come \"wideout\" o detti semplicemente \"receiver\" ossia \"ricevitori\", sono tra i pi\u00f9 agili e veloci giocatori della squadra: le loro imprese atletiche sono tra le pi\u00f9 emozionanti e spettacolari, specialmente quando conseguono a un lungo lancio del pallone proveniente dalle mani del quarterback.\nAttualmente, il giocatore n. 1 nella classifica dei migliori giocatori di tutti i tempi della National Football League \u00e8 proprio un wide receiver: Jerry \"World\" Rice, protagonista nel campionato professionistico pi\u00f9 importante negli anni '80 e '90.\nCompito principale.\nIl compito principale del wide receiver \u00e8 di ricevere il passaggio dal quarterback, il regista offensivo.\nDurante le azioni di passaggio, egli tenta di evitare, sconfiggere, o semplicemente sorpassare il marcatore diretto (tipicamente un cornerback) ed i giocatori difensivi sulla traiettoria del passaggio (linebacker, cornerback e safety): se il ricevitore si \u00e8 smarcato ed \u00e8 libero, o se non ha ostacoli sul percorso da eseguire (detto \"traccia\") per ricevere il passaggio, pu\u00f2 diventare un valido \"target\" del quarterback. Quando la palla lascia la mano del QB, l'obiettivo del receiver \u00e8 di riceverla prima che tocchi il suolo per poi correre verso il fondocampo, nell'area di segnatura (la end zone) e segnare un touchdown.\nAlcuni receiver sono percepiti come minacce per i passaggi in profondit\u00e0 (\"deep threat\") a causa della loro notevole velocit\u00e0, mentre altri, abili nel possesso (\"possession receiver\"), non si fanno scappare la palla dalle mani, sfruttano percorsi a centrocampo, e sono utili per guadagni di terreno limitati ma sicuri, e decisivi nelle situazioni di terzo tentativo (terzo down) per la conquista del \"primo tentativo\" di una nuova serie di 4 azioni d'attacco.\nEssere alti e snelli pu\u00f2 essere un considerevole vantaggio per giocare in questo ruolo, ma alcuni dei \"top player\" della NFL non sono particolarmente alti .\nI wide receiver, e le azioni di passaggio in generale, sono fondamentali quando una squadra in attacco \u00e8 schierata in hurry-up offense cio\u00e8 quando si cerca di massimizzare il guadagno di terreno nel minore tempo possibile: possono posizionarsi vicino alla linea laterale per correre fuori campo, fermando il tempo alla fine dell'azione (anche un passaggio fallito - \"incompleto\" - causa lo stop del cronometro).\nAltri compiti.\nIl wide receiver ha due potenziali ruoli nelle azioni di corsa (in cui la palla viene passata dietro la linea di scrimmage con un pece o di mano in mano, cio\u00e8 con un handoff).\nIn particolare, nel caso di giocate ad esca (\"draw play\"), pu\u00f2 seguire un percorso con l'intento di attirare i giocatori della difesa fuori dal fuoco dell'azione offensiva. In alternativa, pu\u00f2 bloccare i giocatori avversari per favorire le giocate del running back (\"crack\"). I ricevitori di stazza sono ben noti per le loro abilit\u00e0 di blocco dei defensive back oltre a quelle di ricezione, e gli specialisti di tale opzione sono tipicamente i tight end.\nA volte i wide receiver possono anche essere i protagonisti delle azioni di corsa, di solito nelle azioni di ribaltamento del lato di gioco, dette end around e reverse: questa opzione offensiva pu\u00f2 essere molto efficace, perch\u00e9 solitamente la difesa non si aspetta che un receiver possa essere il portatore di palla nelle azioni di corsa. Ad esempio, il gi\u00e0 citato Jerry Rice, oltre ad aver detenuto ogni record di ricezioni della NFL, ha anche effettuato azioni di corsa 87 volte per 645 yard e 10 touchdown nelle sue 20 stagioni NFL .\nIn altri casi, i receiver possono addirittura passare la palla nei giochi a sorpresa (trick play). Malgrado la rarit\u00e0 di queste giocate, alcuni receiver hanno dimostrato buone capacit\u00e0 nel passaggio, in particolare quelli con un passato da quarterback alle spalle.\nI wide receiver giocano anche nelle formazioni speciali (special team) per ritornare la palla dei kickoff e dei punt, o come parte della squadra di ricezione (\"hands team\") negli onside kick .\nInfine, sui passaggi vaganti, i receiver devono spesso giocare un ruolo difensivo per prevenire un ingente guadagno di yard nel caso il passaggio venga intercettato. Se il passaggio viene intercettato, i receiver devono usare la loro velocit\u00e0 per cercare di atterrare o placcare immediatamente il portatore di palla avversario.\nPosizioni.\nNonostante il termine wide receiver venga comunemente utilizzato per ogni tipo di giocatore offensivo \"wideout\", esistono differenti posizioni in cui un receiver pu\u00f2 giocare:\nFlanker.\nIl \"flanker\" (FL) \u00e8 un receiver posizionato dietro la linea di scrimmage. Di solito \u00e8 il miglior receiver della squadra. Il flanker utilizza l'iniziale distanza dal defensive back per evitare il \"jamming\", il contatto regolare nelle prime 5 yard difensive dalla linea di scrimmage. Solitamente il flanker \u00e8 posizionato sullo stesso lato del tight end. Questo receiver \u00e8 il giocatore pi\u00f9 lontano dal centro sul suo lato del campo. Il flanker \u00e8 schierato come uno split end, a parte il fatto che prendendo la posizione iniziale dietro la linea di scrimmage, gioca nel \"backfield\" e non sulla linea .\nSlot back.\nLo \"slot back\" (SB) \u00e8 un receiver schierato nella zona arretrata del campo della squadra in attacco (la \"offensive back field\"). Il football canadese e l'arena football gli permettono di iniziare a correre dalla linea di scrimmage. Di solito sono giocatori pi\u00f9 forzuti perch\u00e9 devono ricevere la palla nella zona centrale del campo. Nel football americano, gli slot back sono tipicamente utilizzati nelle formazioni flexbone o altre \"opzioni triple\" .\nSlot receiver.\nLo \"slot receiver\" (SR) \u00e8 un soprannome attribuito ai receiver addizionali agli split end ed ai flanker. Questi \"wideout\" sono schierati tra lo split end/flanker e l'offensive tackle (l'uomo di linea pi\u00f9 esterno). Se schierato con un flanker, lo slot receiver \u00e8 solitamente sulla linea di scrimmage. Con lo split end, invece, \u00e8 schierato dietro la linea di scrimmage. Come per il flanker, la posizione di slot receiver viene spesso occupata da receiver molto capaci per evitare lo jamming .\nSplit end.\nLo \"split end\" (SE) \u00e8 un receiver posizionato sulla linea di scrimmage, necessario per rispettare la regola che richiede sette giocatori allineati al momento dello snap. Quando richiesto, questo receiver \u00e8 sul lato opposto del tight end ed \u00e8 il giocatore pi\u00f9 lontano dal centro sul suo lato del campo .\nDivisa.\nLa divisa del wide receiver \u00e8 leggera e consta di meno protezioni di quella di altri ruoli, per non limitare la velocit\u00e0 e l'agilit\u00e0 nei movimenti del giocatore.\nNumero di maglia.\nNella NFL il wide receiver pu\u00f2 scegliere un numero da 80 a 89; per questo ruolo, sono disponibili anche i numeri da 40 a 49, se il primo range \u00e8 gi\u00e0 completamente utilizzato. Nel 2004 sono state portate alcune modifiche al sistema di numerazione, ed anche i numeri dal 10 al 19 sono vestibili dai wide receiver e dai tight end .\nNella NCAA il wide receiver pu\u00f2 vestire un numero qualsiasi da 1 a 99."}
{"id": "1455968", "revid": "287204", "url": "https://it.wikipedia.org/wiki?curid=1455968", "title": "Jemmy Button", "text": "Biografia.\nOrundellico fu portato in Europa assieme ad altri tre fuegini (chiamati York Minster, Fuegia Basket e Boat Memory) dal Capitano FitzRoy sul HMS \"Beagle\" e divenne una celebrit\u00e0 nell'Inghilterra dell'epoca. Nel 1830, Robert FitzRoy, al comando della prima spedizione del famoso \"Beagle\", prelev\u00f2 un gruppo di ostaggi indigeni in seguito al furto di una imbarcazione, e decise di portare quattro di essi con s\u00e9. Ebbe grande riguardo di questi, affid\u00f2 le loro cure a un ufficiale e volle che fossero educati e cristianizzati, per essere poi riportati nelle loro trib\u00f9 per \"civilizzarle\". Boat Memory mor\u00ec di vaiolo appena sbarcato. Secondo l'equipaggio, Jemmy Button fu pagato con un bottone di vetro, e da qui fu scelto per lui questo nome.\nIl \"Beagle\" arriv\u00f2 a Plymouth a met\u00e0 ottobre 1830. I giornali pubblicizzarono i dettagli degli esotici visitatori e questi divennero delle celebrit\u00e0. A Londra incontrarono il re Guglielmo IV del Regno Unito. La ragazza, Fuegia Basket, ebbe in dono dalla regina Adelaide di Sassonia-Meiningen un cappello, un anello e del denaro. Un anno dopo il \"Beagle\" inizi\u00f2 il viaggio nel quale vennero riportati i tre sopravvissuti nella loro terra, sempre con FitzRoy come capitano e Charles Darwin a bordo come naturalista nel secondo viaggio del HMS Beagle. Sebbene Jemmy non avesse imparato un buon inglese, aveva difficolt\u00e0 a parlare e capire la lingua della sua trib\u00f9. Qui rimase con gli altri due fuegini e un missionario, che per\u00f2 pochi giorni dopo, preso dallo sconforto per l'\"incivilt\u00e0\" dei nativi, ripart\u00ec con la nave.\nAlcuni mesi pi\u00f9 tardi il \"Beagle\" torn\u00f2 sul posto e trov\u00f2 Jemmy ben diverso dal paffutello vanitoso dei propri abiti inglesi che avevano lasciato: era magro, vestito con solo una pelle, coi capelli lunghi e il visto pitturato. Darwin scrisse in \"Viaggio di un naturalista intorno al mondo\" che si vergognava dello stato in cui era e attribu\u00ec il suo rifiuto di tornare in Inghilterra alla \"giovane e affascinante moglie\", Lassaweea. Basket e York Minster erano invece scappati dal villaggio. I tre avevano insegnato le basi dell'inglese agli altri nativi.\nCirca venti anni dopo un gruppo di missionari cristiani, la Societ\u00e0 Missionaria della Patagonia, incontr\u00f2 un fuegino che conosceva alcune parole di inglese: quasi certamente si trattava di Jemmy. Pi\u00f9 tardi, nel 1859, il gruppo fu massacrato a \"Wulaia Bay\" dai fuegini, probabilmente guidati da Jemmy e dalla sua famiglia.\nBibliografia.\nHarry Thompson, \"Questa creatura delle tenebre\", Nutrimenti Mare, 2006. ISBN 978-88-6594-230-7"}
{"id": "1455971", "revid": "287204", "url": "https://it.wikipedia.org/wiki?curid=1455971", "title": "Volti di Belmez", "text": ""}
{"id": "1455979", "revid": "124503225", "url": "https://it.wikipedia.org/wiki?curid=1455979", "title": "Monte Volturino", "text": "Il Monte Volturino - il cui nome deriva dal latino \"vultur\" (avvoltoio) - \u00e8 una cima situata al centro dell'Appennino lucano che s'innalza sino a toccare i 1.836 metri d'altitudine s.l.m. al centro di un vasto ed articolato gruppo montuoso, di cui costituisce la vetta pi\u00f9 elevata. La montagna \u00e8 visibile in tutta la sua maestosit\u00e0 sia dalla val d'Agri sia dalla val Camastra.\nL'intero comprensorio montuoso si configura come una serra dentata le cui cime principali, cima nord (1.805 m), vetta centrale (1.800 m) e quella principale (1.836 m) - in un avvicendarsi di picchi e dirupi, si presentano l'una (quella esposta a nord) spoglia, aspra e rocciosa, le altre due (spostate pi\u00f9 a sud) pulite, verdi e rotondeggianti.\nDescrizione.\nFlora, fauna e tracce di glacialismo.\nIl ricco patrimonio forestale si compone di faggi, castagni, cerri, aceri e carpini.\nAll'ombra dei faggi, molti dei quali secolari, crescono gli ellebori, le dentarie, le stelline odorose, le orchidee selvatiche e i ciclamini.\nL'amenit\u00e0 dei luoghi e la lontananza dai grossi centri abitati contribuiscono alla conservazione di specie animali ormai rare come la lontra, il lupo e il gatto selvatico.\nDurante le escursioni nei boschi, \u00e8 facile avvistare ricci, volpi, faine, scoiattoli e cinghiali.\nTra i volatili si registra la presenza della ghiandaia e del nibbio reale.\nPer cinque-sei mesi all'anno le sue vette, con i loro ripidi contrafforti, appaiono abbondantemente innevate.\nSecondo i geologi F. Boenzi e G. Palmentola, un pianoro tipico del glacialismo e dei climi periglaciali si estende in una conca semicircolare situata in prossimit\u00e0 della cresta del versante est, a circa 1.800\u00a0m di quota; a tale proposito, anche il geologo De Giorgi scrive di una probabile esistenza in loco di un antico circo glaciale."}
{"id": "1455987", "revid": "666489", "url": "https://it.wikipedia.org/wiki?curid=1455987", "title": "Fiat Bravo HGT", "text": ""}
{"id": "1455995", "revid": "1318658", "url": "https://it.wikipedia.org/wiki?curid=1455995", "title": "Arequipa", "text": "Arequipa \u00e8 una citt\u00e0 del Per\u00f9, situata sulle rive del fiume Chili e capoluogo della provincia e della regione omonima con 610.519 abitanti al censimento 2007.\nCon il suo agglomerato urbano \u00e8 la seconda citt\u00e0 pi\u00f9 popolosa del Paese, dopo la capitale Lima, con oltre 900.000 abitanti. \u00c8 conosciuta come \"La Ciudad Blanca\" (\"la citt\u00e0 bianca\") dal colore della pietra con la quale sono stati costruiti tutti gli edifici principali del suo centro storico che, nel 2000, \u00e8 stato dichiarato patrimonio dell'umanit\u00e0 dall'UNESCO. Fu fondata nel 1540 da Garc\u00ed Manuel de Carbajal, che la chiam\u00f2 \"La Villa Hermosa de Arequipa\".\nLa citt\u00e0 sorge ai piedi del grande vulcano El Misti (5.822 m s.l.m.) la cui ultima eruzione risale al 1784. Secondo la tradizione il nome di Arequipa deriva dalla lingua quechua. Quando i sudditi dell'Inca Mayta C\u00e1pac, meravigliati dalla bellezza della valle del Chili, gli chiesero il permesso di fermarsi e costruire una citt\u00e0, egli rispose \"Ari qhipay\", cio\u00e8 \"s\u00ec, fermatevi qui\".\nUn'altra versione fa risalire il nome della citt\u00e0 ad una parola nella lingua degli indigeni Aymara: \"ari qquepan\", una conchiglia marina utilizzata come tromba bellica, per es. per suonare la carica. Una terza versione fa risalire il nome della citt\u00e0 all'espressione nella lingua degli indigeni Aymara: \"ari qhipaya\", che significa al di l\u00e0 della vetta. L'espressione fa riferimento alla migrazione degli indigeni dagli altopiani, a cui la citt\u00e0 appariva dopo aver superato la vetta del vulcano Misti\nLa citt\u00e0.\nIl centro della citt\u00e0 \u00e8 la Plaza de Armas, dominata dalla Cattedrale, edificata nel 1656 e ricostruita nel XIX secolo, in seguito a un incendio (1844) e a un devastante terremoto (1868). Attorno alla Plaza de Armas, le vie si sviluppano a scacchiera, secondo l'usanza coloniale.\nMonumenti e luoghi di interesse.\nLe principali attrazioni turistiche sono:\nAmministrazione.\nGemellaggi.\nArequipa \u00e8 gemellata con:"}
{"id": "1455996", "revid": "178259", "url": "https://it.wikipedia.org/wiki?curid=1455996", "title": "Bona Sforza d'Aragona", "text": ""}
{"id": "1455998", "revid": "113878473", "url": "https://it.wikipedia.org/wiki?curid=1455998", "title": "G\u00fctersloh", "text": "G\u00fctersloh \u00e8 una citt\u00e0 di 96.284 abitanti della Renania Settentrionale-Vestfalia, in Germania.\n\u00c8 capoluogo del circondario (\"Kreis\") omonimo (targa GT).\nG\u00fctersloh si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nUna delle pi\u00f9 antiche certificazioni sull'esistenza di un insediamento umano in quella che oggi \u00e8 G\u00fctersloh \u00e8 il \"Pavenst\u00e4dter Riesenbecher\", risalente al XVII secolo a.C.\nLa localit\u00e0 di G\u00fctersloh fu menzionata per la prima volta nell'anno 1184, nel documento dell'abate di Osnabr\u00fcck. La municipalit\u00e0 di Isselhorst, oggi appartenente alla citt\u00e0, fu a sua volta menzionata per la prima volta nel 1050.\nGeografia fisica.\nPosizione.\nG\u00fctersloh si trova al centro del suo circondario e nella parte meridionale della foresta di Teutoburgo, vicino al confine con la Bassa Sassonia. Da Bielefeld dista circa 15\u00a0km, 20 da Osnabr\u00fcck, e circa 60 da Hannover.\nSuddivisione.\nLa citt\u00e0 si suddivide in 7 distretti cittadini (\"Stadtteile\"):"}
{"id": "1455999", "revid": "97509785", "url": "https://it.wikipedia.org/wiki?curid=1455999", "title": "Silva Gallinaria", "text": "La Silva Gallinaria (o Selva Gallinaria) \u00e8 una ricca boscaglia sempreverde caratterizzata da alberi di leccio e arbusti tipici della macchia mediterranea, che cresce spontaneamente su fondo sabbioso e privo di acqua. \nLa Silva Gallinaria, in tempi remoti, probabilmente si estendeva da Cuma fino alla foce del Volturno. Nel corso del tempo si \u00e8 ridotta: una parte inizia dal Lago di Patria e giunge alla foce del Volturno prendendo i nomi di \"Pineta di Patria\" e \"Pineta di Castelvolturno\", l'altra parte si sviluppa da Cuma giungendo fino a Licola. La Selva \u00e8 parte di due riserve: il Parco Regionale dei Campi Flegrei e la Riserva naturale Foce Volturno - Costa di Licola.\nSi ritiene che il nome dato alla foresta, probabilmente, sia associato alla specie \"Gallinula chloropus\", un tempo abbondante nel territorio flegreo.\nComposizione floristica ed endemismi.\nTipica del territorio flegreo, un tempo si estendeva senza limiti e separava la spiaggia di Cuma dalla fascia paludosa retrostante, sino ad arrivare alla catena del Massico e al fiume Volturno.\nTalvolta la macchia pu\u00f2 essere frammista alla Gallinaria Pinus ovvero pineta litoranea.\nLa Silva Gallinaria nella storia.\nNella zona costiera della Selva nacquero due citt\u00e0: Cuma e Liternum.\nRicordata pi\u00f9 volte da autori come Giovenale e Cicerone, in passato fu utilizzata (secondo Strabone) per la costruzione delle navi della flotta di Sesto Pompeo nel corso delle Guerre Civili, causando un massiccio diradamento soprattutto degli alberi di Leccio, ottimi per la qualit\u00e0 del legno essendo loro una variet\u00e0 di Quercia, mentre altre aree della selva furono destinate al pascolo, in particolare i querceti produttori di ghiande.\nIl risultato causato dal depauperamento della cintura arborea, che costituiva una provvidenziale difesa frangivento per le colture retrostanti, ebbe come effetto la bruciatura delle piantagioni, non pi\u00f9 riparate dai forti venti di Libeccio e Maestrale che provenivano dal mare, giustificando l'insediamento di filari di pioppi piantati dall'uomo.\nIn varie epoche, la Silva Gallinaria, fu temutissima dai mercanti per le insidie dei ladri che vi si nascondevano. Gli stessi la usavano anche come covo per il riparo che offriva loro, dovuto all'impenetrabilit\u00e0 della fitta vegetazione.\nFauna.\nIl patrimonio faunistico della Selva ospita un'innumerevole variet\u00e0 di specie animali, in particolare di uccelli palustri che trovano riparo e ristoro dopo le lunghe migrazioni. Vi nidifica il falco pellegrino (\"Falco peregrinus\"). \nForme di tutela.\nOggi, la spiaggia di Cuma antistante la Selva, \u00e8 tutelata da normative europee ed \u00e8 annoverata tra i siti di importanza comunitaria (SIC) per la presenza del citato endemismo ed \u00e8 considerata zona di protezione speciale (ZPS) per il delicato habitat della duna.\nPer il suo interessante patrimonio naturalistico e storico \u00e8 possibile effettuare itinerari didattici organizzati da O.n.l.u.s. presenti sul territorio."}
{"id": "1456001", "revid": "116228874", "url": "https://it.wikipedia.org/wiki?curid=1456001", "title": "Giovanni Maver", "text": "Biografia.\nStudi\u00f2 nella natia Curzola, a Ragusa e a Spalato, e poi, nel 1909, cominci\u00f2 gli studi filosofici presso l'Universit\u00e0 di Vienna, continuandoli quindi a Firenze e Parigi. Fece il dottorato nel 1914 a Vienna. Nel 1920 prese servizio alla cattedra di Filologia slava nell'Universit\u00e0 di Padova, per poi passare alla cattedra di Lingua e letteratura polacca nell'Universit\u00e0 La Sapienza di Roma, dove insegn\u00f2 fino al 1966, anno del suo collocamento a riposo. Fra i suoi allievi si ricordano Bruno Meriggi e Sante Graciotti.\nNel 1925 visit\u00f2 per la prima volta la Polonia, Paese in cui si recher\u00e0 anche in seguito. Dal 1929 al 1948 fu redattore della sezione di letteratura estera nella \"Enciclopedia italiana\". Scrisse anche per \"Rivista di Cultura\". Nel 1952 cre\u00f2 la rivista annuale \"Ricerche Slavistiche\" che diresse fino al 1969, a pochi mesi dalla morte. \nFu dottore honoris causa dell'Universit\u00e0 di Varsavia (1958) e anche un membro estero dell'Accademia Polacca delle Scienze a Varsavia. \nAttivit\u00e0 filologica e storico-critica.\nLa vasta ricerca filologica di Giovanni Maver, cos\u00ec come la sua parallela attivit\u00e0 storico-critica, mir\u00f2 ad estendersi alla civilt\u00e0 slava nel suo insieme, attraverso i panorami \u00ablimpidi ed equilibrati\u00bb delle singole aree letterarie: da quella polacca alla serbo-croata, dall'area slovena a quella di altre letterature moderne. Tuttavia rimase incompiuto il progetto di un'opera imponente che avrebbe dovuto intitolarsi \"La civilt\u00e0 slava\", mentre invece rimase ferma allo stadio di raccolta del materiale.\nIl suo nome di studioso resta principalmente legato alla rivista \u00abRicerche slavistiche\u00bb, \u00abassurta in poco tempo a simbolo di una scuola\u00bb. Pertanto il relativo dibattito and\u00f2 inserendosi \u00abnelle pi\u00f9 avanzate discussioni scientifiche della slavistica internazionale\u00bb. \nIl suaccennato auspicio di una sintesi generale delle civilt\u00e0 slave riecheggia in modo particolare nei suoi studi del periodo bellico e dell'immediato dopoguerra, anche se questi contributi furono pubblicati solo qualche decennio pi\u00f9 tardi. Per tutti, si veda il profilo di \"Letteratura polacca\", pubblicata nel quinto volume della vallardiana \"Storia delle letterature moderne d'Europa e d'America\", diretta da Carlo Pellegrini. "}
{"id": "1456002", "revid": "163465", "url": "https://it.wikipedia.org/wiki?curid=1456002", "title": "Scrofolosi", "text": ""}
{"id": "1456004", "revid": "599013", "url": "https://it.wikipedia.org/wiki?curid=1456004", "title": "Congregazione di Santa Croce", "text": "La Congregazione di Santa Croce (in latino \"Congregatio a Sancta Cruce\") \u00e8 un istituto religioso maschile di diritto pontificio: i membri di questa congregazione clericale pospongono al loro nome la sigla C.S.C.\nStoria.\nLa congregazione deriva da due istituti distinti: i Fratelli di San Giuseppe di Ruill\u00e9-sur-Loir, fondati nel 1820 da Jacques-Francois Dujari\u00e9 (1767-1838) per l'istruzione elementare, e gli ausiliari del clero diocesano, una compagnia di sacerdoti diocesani fondata nel 1835 da Basile Moreau (1799-1873) per la predicazione delle missioni popolari nelle parrocchie rurali della diocesi di Le Mans e l'insegnamento superiore. Quando Moreau, professore presso il seminario maggiore di Le Mans, assunse la direzione anche dei Fratelli di San Giuseppe, decise di unire il ramo clericale e quello laicale nell'Associazione di Nostra Signora di Santa Croce (da Sainte-Croix, il quartiere di Le Mans dove venne stabilita la sede dell'associazione), che ebbe formalmente inizio il 1\u00ba marzo 1837 (considerata la data di fondazione dell'istituto).\nIn origine non erano previsti voti e solo il 15 agosto 1840 il fondatore, assieme a quattro compagni, fece la sua professione. Moreau volle aggiungere ai due rami maschili uno femminile, le Suore Marianite di Santa Croce, sorto nel 1841, da cui ebbero origine le Suore della Santa Croce (nell'Indiana) e le Suore della Santa Croce e dei Sette Dolori (nel Qu\u00e9bec).\nSorto come istituto insegnante, presto la Congregazione di Santa Croce inizi\u00f2 a dedicarsi all'apostolato missionario (nel 1840 vennero aperte filiali in Algeria, nel 1841 negli Stati Uniti d'America): la congregazione pass\u00f2 cos\u00ec alle dipendenze della Congregazione de Propaganda Fide, che le concesse il decreto di lode il 25 maggio 1856. Le costituzioni della congregazione vennero approvate dalla Santa Sede 13 maggio 1857.\nBasile Moreau \u00e8 stato beatificato nel 2007.\nAttivit\u00e0 e diffusione.\nI membri dell'istituto sono dediti al ministero pastorale (soprattutto alla predicazione e all'apostolato missionario), all'istruzione e ad altre opere di promozione sociale. \nLa congregazione \u00e8 attiva in Europa (Francia, Italia), nelle Americhe (Brasile, Canada, Cile, Haiti, Messico, Per\u00f9, Stati Uniti d'America), in Africa (Ghana, Kenya, Tanzania, Uganda) e in Asia (Bangladesh, India, Filippine); la sede generalizia \u00e8 a Roma.\nAlla fine del 2005 la congregazione contava 232 case e 1.573 religiosi (dei quali 752 sacerdoti)."}
{"id": "1456008", "revid": "92723", "url": "https://it.wikipedia.org/wiki?curid=1456008", "title": "Chiapas", "text": "Il Chiapas \u00e8 uno Stato del Messico. La capitale e citt\u00e0 pi\u00f9 grande \u00e8 Tuxtla Guti\u00e9rrez, ma la citt\u00e0 pi\u00f9 importante turisticamente \u00e8 San Crist\u00f3bal de Las Casas. Con un'estensione pari a circa un quinto dell'Italia, \u00e8 uno dei 32 stati che costituiscono la Repubblica Messicana.\nStoria.\nQuando l'America Centrale raggiunse l'indipendenza dal Messico nel 1823, la parte occidentale del Chiapas venne annessa ad esso. La maggior parte del Chiapas odierno venne inglobato in seguito alla disgregazione della Repubblica Federale del Centro America nel 1842 e il resto venne preso al Guatemala all'inizio degli anni 1880 dal presidente Porfirio D\u00edaz.\nIl Chiapas rimase uno degli stati messicani meno affetti dai cambiamenti. I discendenti degli spagnoli continuavano a esercitare il loro dominio sui nativi Indios.\nNel 1868 vi fu una ribellione indigena, guidata dal popolo tzotzil. Riuscirono quasi a conquistare San Crist\u00f3bal de Las Casas, poi la capitale Tuxtla Guti\u00e9rrez, prima di essere sconfitti dall'esercito messicano.\nGli indigeni soffrono ancora una situazione di terribile oppressione da parte dei discendenti degli spagnoli. Sono estremamente poveri e gran parte di essi non ha accesso all'acqua potabile. Le loro terre hanno sub\u00ecto numerose confische ordinate dal governo centrale ed eseguite con l'ausilio dell'esercito.\nLa vita media degli uomini \u00e8 di 60 anni, mentre quella delle donne \u00e8 di appena 50 anni, un livello assai basso sul quale influiscono non solo le fatiche dei lavori nei campi e nel pascolo, ma anche le pessime condizioni igieniche e le morti per complicanze del parto.\nL'analfabetismo \u00e8 estremamente diffuso. Gli indigeni che vivono nei centri urbani subiscono il razzismo dei meticci; difficilmente riescono a trovare lavori dignitosi e spesso vengono loro negati servizi fondamentali, per esempio sanitari. Il governo non riconosce n\u00e9 rispetta la loro cultura e le loro tradizioni, che ad esempio non vengono studiate in alcuna scuola riconosciuta dallo Stato.\nTutto ci\u00f2 port\u00f2, nel novembre del 1983, alla formazione dell'Esercito Zapatista di Liberazione Nazionale (EZLN) e al \"levantamiento\", l'insurrezione, che ebbe luogo il 1\u00ba gennaio del 1994. Era il giorno in cui entrava in vigore il North American Free Trade Agreement: in coincidenza con quell'avvenimento, l'EZLN attu\u00f2 l'occupazione di sette comuni del Chiapas. Fu un'occupazione simbolica, che dur\u00f2 una sola notte, e per la gran parte dei casi fu realizzata disarmando l'esercito senza sparare un colpo. Ma in alcuni centri abitati questo non fu possibile, a causa dell'opposizione attuata dalle truppe, ed ebbero luogo aspri combattimenti. Tra i centri assediati figura San Crist\u00f3bal de Las Casas, dove il Subcomandante Marcos lesse la prima dichiarazione della Selva Lacandona, attraverso la quale i nuovi zapatisti reclamarono i loro diritti. Si ritirarono il giorno dopo, ma la loro vittoria fu politica, non militare. L'azione ebbe risonanza mondiale. Gli insorti si assicurarono cos\u00ec quella solidariet\u00e0 e quella visibilit\u00e0 internazionale che permisero loro di evitare la ritorsione del governo e quindi di essere massacrati dall'esercito regolare, con il quale non potevano competere militarmente.\nVi furono altre tappe fondamentali nella lotta zapatista: la nascita degli Aguascalientes (amministrazioni territoriali indigene), che poi divennero Caracoles, e la \"Marcia per la dignit\u00e0 dei popoli\" nel 2001, alla quale parteciparono movimenti da ogni parte del mondo e che arriv\u00f2 fino al governo centrale del Messico, nella capitale.\nGeografia fisica.\nGeografia fisica.\nLo Stato si a affaccia a sud-est sul golfo di Tehuantepec.\nGeografia umana.\nEtnie.\nGli indigeni sono circa un terzo. La popolazione india si divide in sette gruppi etnici (tzotzil, tzeltal, zoque, ch'ol, tojolabal, mame, lacand\u00f3n), eredi della cultura delle popolazioni precolombiane maya. La popolazione del Chiapas discende dai Maya.\nSuddivisione amministrativa.\nLo Stato \u00e8 suddiviso in 118 comuni raggruppati in 9 regioni economiche:\nPolitica.\nIl potere esecutivo \u00e8 esercitato nello Stato del Chiapas dal Governatore, il cui ufficio dura sei anni. Le principali funzioni sono: promulgare e applicare leggi e decreti emanati dal Congresso di Stato; procurarsi i fondi pubblici, in ogni caso assicurarsi che la raccolta e la distribuzione siano realizzati in conformit\u00e0 con la legge; dare agli individui, attraverso concessione, lo sfruttamento di immobili di propriet\u00e0 dello Stato, o la fornitura di servizi pubblici; se del caso secondo la legge vigente, possono delegare questa autorit\u00e0 per l'agenzia o ente dello Stato Pubblica Amministrazione stabilite dalla legge.\nIl potere legislativo \u00e8 esercitato dal Congresso di Stato, il quale \u00e8 composto da 41 deputati, di cui: ventiquattro deputati sono eletti secondo il principio di maggioranza relativa, attraverso il sistema dei collegi uninominali; sedici deputati sono eletti secondo il principio della rappresentanza proporzionale, secondo il sistema di liste votato in quattro circoscrizioni plurinominali, mentre per la rappresentazione dei migranti chiapanecos all'estero \u00e8 eletto un deputato in uno speciale collegio multi-utente. Il Congresso si rinnova, con le elezioni, nella sua interezza ogni tre anni.\nLa magistratura \u00e8 composta dai seguenti organi:\nGovernatori.\nI governatori del Chiapas negli ultimi 100 anni sono stati:\nIl Chiapas \u00e8 rappresentato al Congreso de la Uni\u00f2n da 12 deputati federali e 3 senatori. Il Congresso di Stato \u00e8 composto da 41 deputati.\nCultura.\nArchitettura.\nSiti archeologici dello Stato del Chiapas:\nEconomia.\nLe attivit\u00e0 economiche pi\u00f9 importanti sono il turismo nazionale e internazionale, la produzione agricola: caff\u00e8, miele, cacao, verdure, chili, banana, Mango, Giamaica, cocco, cioccolato e canna da zucchero.\nImportante \u00e8 anche la produzione artigianale dell'ambra per gioielli principalmente nei comuni di El Bosque e Simojovel de Allende, lavorazione del legno e fango, lacca e selleria tradizionale.\nAmbra.\nL'ambra \u00e8 una gemma che viene estratta dallo Stato del Chiapas, nella regione VII delle foreste, \u00e8 riconosciuta per la sua qualit\u00e0 e la forza internazionale, estratto in diverse tonalit\u00e0, contraddistinto da un colore rossastro, conosciuto come \"Red chiapaneco\".\nL'estrazione e la lavorazione viene fatta a mano.\nIl Chiapas ospita anche due musei dedicati all'Ambra nella citt\u00e0 di San Crist\u00f3bal de las Casas e a Simojovel de Allende nella parte settentrionale dello Stato, dove il museo espone le migliori pietre della regione.\nEstrazione.\nTra il 2002 e il marzo 2005, il governo federale messicano ha rilasciato 50 concessioni di sfruttamento e tre per l'estrazione in Chiapas, dove alcuni anni fa l'industria ha cominciato a svilupparsi, per un totale di 357.443,87 ettari.\nI principali giacimenti presenti sono di rame nelle rocce sedimentarie, di porfido (Cu-Mo), di skarns, di oro (Au). Ci sono le prospettive di estrarre in futuro alluminio (Al), ferro nero della sabbia e titanio (Fe-Ti).\nL'attivit\u00e0 principale \u00e8 l'estrazione dell'oro; due multinazionali canadesi possiedono concessioni per esplorare 284.942 ettari.\nTurismo nel Chiapas.\nIl turismo in Chiapas \u00e8 una delle attivit\u00e0 economiche prioritarie.\nLe tendenze globali hanno privilegiato la cultura come obiettivi per il riposo e la ricreazione, il che ha permesso al Chiapas di avvantaggiarsi sfruttando questi due elementi di cui \u00e8 molto ricco. Lo Stato ha la caratteristica di avere una vasta gamma di turismo. Ha una costa che offre ampie spiagge, paludi e mangrovie.\nLa zona centrale dispone di aree boschive e villaggi rurali che conservano le tradizioni pre-ispaniche e formazioni naturali come canyon e fiumi. A nord troviamo i resti pi\u00f9 importanti della civilt\u00e0 Maya, e ad est, verso il confine con il Guatemala, riserve naturali silvane.\nSiti archeologici:\nLe citt\u00e0 che conservano l'architettura coloniale sono: San Cristobal de las Casas, Chiapa de Corzo, Comit\u00e1n de las Flores, Ocosingo, Tecpat\u00e1n, Copainala, Teopisca, Tonal\u00e1, San Bartolome de los Llanos oggi Venustiano Carranza, Socoltenango, Soyal\u00f3, Tapalapa, Acala, Simojovel de Allende."}
{"id": "1456010", "revid": "12432980", "url": "https://it.wikipedia.org/wiki?curid=1456010", "title": "Guetersloh", "text": ""}
{"id": "1456011", "revid": "287204", "url": "https://it.wikipedia.org/wiki?curid=1456011", "title": "Gutersloh", "text": ""}
{"id": "1456012", "revid": "287204", "url": "https://it.wikipedia.org/wiki?curid=1456012", "title": "Schloss Holte-Stukenbrock", "text": ""}
{"id": "1456013", "revid": "12432996", "url": "https://it.wikipedia.org/wiki?curid=1456013", "title": "Schlo\u00df Holte", "text": ""}
{"id": "1456014", "revid": "12433000", "url": "https://it.wikipedia.org/wiki?curid=1456014", "title": "Schloss Holte", "text": ""}
{"id": "1456015", "revid": "12433003", "url": "https://it.wikipedia.org/wiki?curid=1456015", "title": "Stukenbrock", "text": ""}
{"id": "1456017", "revid": "767487", "url": "https://it.wikipedia.org/wiki?curid=1456017", "title": "John Hartford", "text": "Hartford ha saputo condurre gli stilemi e i linguaggi fondativi della musica americana verso fini a lui propri, pur avendoli nel sangue. Lungo la sua carriera, egli ha continuato a rielaborarli per allargarne la portata e dimostrare l'enorme potenziale espressivo della musica popolare. Pur essendo un compositore estremamente variegato nell'approccio stilistico, non c'\u00e8 dubbio che il marchio distintivo di Hartford si possa ritrovare in questa capacit\u00e0 di rendere presente - non solo musicalmente ma anche \"culturalmente\" - ci\u00f2 che sembra passato (in ci\u00f2 ricordando Randy Newman e Leon Redbone).\nPer quanto Hartford sia considerato cofondatore di quel movimento di rinnovamento del \"bluegrass\" chiamato \"newgrass\", egli \u00e8 sempre rimasto attaccato con altrettanta forza alla musica tradizionale. L'ultimo gruppo con cui suon\u00f2 e gli ultimi album testimoniano il suo amore per la \"old time music\" e le altre forme di musica tradizionale pre-\"bluegrass\".\nLa dicotomia \u00e8 una delle caratteristiche pi\u00f9 attrattive di Hartford, il quale, proprio nel momento in cui sembra dare corso all'espansione massima dei confini della musica tradizionale, rimane profondamente connesso alla radici del \"folk\" americano.\nOrigini.\nJohn Harford (la modifica del cognome sarebbe avvenuta su \"comando\" di Chet Atkins) nasce a New York da Carl e Mary Harford. Passa l'infanzia a St. Louis, nel Missouri. \u00c8 qui che ha occasione di conoscere la musica tradizionale del Mississippi. Fin dai 16 anni \u00e8 impegnato a lavorare nella zona.\nI programmi radiofonici del \"Grand Ole Opry\" di Nashville includevano Earl Scruggs, l'inventore dello stile banjoistico detto \"delle tre dita\" (\"three-finger style\"). Gi\u00e0 all'et\u00e0 di 13 anni, Hartford \u00e8 un esperto suonatore di banjo e di \"fiddle\", anche se nel frattempo impara anche la chitarra e il mandolino. \u00c8 uno studente della John Burroughs School quando forma la sua prima band di \"bluegrass\". Dopo la \"high school\", si iscrive alla universit\u00e0 Washington di St. Louis e vi studia per quattro anni, inizialmente senza laurearsi (ci\u00f2 accadr\u00e0 nel 1960). Abbandonata l'universit\u00e0 per concentrarsi sulla propria musica, Hartford si immerge nella scena musicale locale e lavora come DJ, suona in vari gruppi e, occasionalmente, registra dei singoli per etichette locali.\nLa carriera.\nNel 1965, si trasferisce a Nashville, nel Tennessee, tempio mondiale dell'industria musicale \"country\". Nel 1966, firma per la RCA Victor e lo stesso anno produce il suo primo album, intitolato \"Looks at Life\".\nNel 1967, il secondo album \"Earthwords &amp; Music\" presenta il suo primo e forse pi\u00f9 importante \"hit\", \"Gentle On My Mind\". Non che l'edizione dell'autore sia un successo. Accade piuttosto che ad interessarsi della canzone sia Glen Campbell, che incide una propria versione. All'edizione dei \"Grammies\" del 1968, alla canzone vanno ben quattro premi, due dei quali a Hartford (migliore performance folk e miglior canzone country e western). Il pezzo diviene in breve una delle canzoni pi\u00f9 interpretate di tutti i tempi, il che concede all'autore - attraverso le \"royalty\" - di raggiungere una grande indipendenza economica: Hartford avrebbe poi detto che la canzone gli compr\u00f2 la libert\u00e0. Mentre la sua popolarit\u00e0 cresce sempre pi\u00f9, si trasferisce nella costa ovest, dove diviene un \"habitu\u00e9\" del programma televisivo Smothers Brothers Comedy Hour. Seguono altre apparizioni (tra cui quelle agli show televisivi di Glen Campbell e di Johnny Cash) e incisioni con importanti artisti della scena \"country\". Il successo di SmoBro \u00e8 tale che i produttori offrono a Hartford il ruolo del detective protagonista in una serie TV. Hartford rifiuta e decide di tornare a Nashville per concentrarsi sulla propria musica.\n\"Newgrass\".\nTra il 1968 e il 1970, Hartford incide altri quattro album per la RCA: \"The Love Album\", \"Housing Project\", \"John Hartford\" e \"Iron Mountain Depot\". Nel 1971, firma per la Warner Bros. Records, dove potr\u00e0 trovare maggiore libert\u00e0 e minori condizionamenti al suo stile assolutamente irrituale. Con Vassar Clements, Tut Taylor e Norman Blake incide diversi album che daranno il tono anche alla produzione successiva, inclusi \"Aereo-Plain\" e \"Morning Bugle\". Del primo, Sam Bush ha detto: \"Senza \"Aereo-Plain\" (e la band che vi suona), il \"newgrass\" non sarebbe mai nato\".\nDiversi anni dopo, Hartford passa all'etichetta Flying Fish Records. Hartford continua a muoversi con grande libert\u00e0 nel campo di un folk assai poco tradizionale e, pure, molto addentro ai suoi linguaggi.\n\"Mark Twang\" (1976) \u00e8 un altro album imprescindibile nel percorso dell'artista: Hartford suona da solo, accompagnando la voce con il banjo, il violino o la chitarra e battendo il piede su una base di compensato amplificata.\nNel 1977 e nel 1980, Hartford lavora insieme a Doug e a Rodney Dillard dei Dillards.\nGli ultimi anni.\nIl culmine della sua carriera \u00e8 raggiunto con la collaborazione alla colonna sonora di \"Fratello, dove sei?\", che gli dona un altro \"Grammy\". Il tour \"Down from the Mountain\" (2001) \u00e8 il suo tour finale, nato dalle \"session\" di registrazione della colonna sonora. Trovandosi in Texas, nell'aprile dello stesso anno, scopre di non riuscire pi\u00f9 a controllare le proprie mani. Passa poco pi\u00f9 di un mese e il linfoma di Hodgkin che ha da vent'anni lo uccide. Si trovava al Centennial Medical Center di Nashville e aveva 63 anni.\nNei giorni che precedono la sua scomparsa, Hartford era impegnato a scrivere la biografia del violinista cieco Ed Haley. L'album di Hartford \"Wild Hog in the Red Bush\" \u00e8 una raccolta di composizioni di Haley. Hartford aveva anche dato la propria voce per numerosi documentari di Ken Burns.\nAd Hartford \u00e8 stata data una stella nella St. Louis Walk of Fame.\nNel settembre del 2005, l'Americana Music Association gli ha assegnato un riconoscimento postumo (il President's Award)."}
{"id": "1456018", "revid": "287204", "url": "https://it.wikipedia.org/wiki?curid=1456018", "title": "Domenico Tarsitani", "text": "Ginecologo e ostetrico, rivoluzioner\u00e0 il mondo del parto, grazie all'introduzione del \"Forcipe Tarsitani\" nel 1844. Grazie a lui il mondo accademico e tutta la ginecologia italiana verranno riformate. Sar\u00e0 il primo a fondare una scuola di ginecologia sul modello delle universit\u00e0 europee. Domenico Tarsitani oltre ad essere un eminente scienziato, fu pure benefattore e filantropo.\nBiografia.\nLe origini.\nLa lapide nella casa natale recita cos\u00ec:\nDomenico Tarsitani nacque a Cittanova il 18 agosto del 1817 da Francesco Antonio, avvocato e da Gironima Giovinazzo. Persi entrambi i genitori crebbe insieme al fratello maggiore Ferdinando. All'et\u00e0 di otto anni fu mandato al Collegio di Reggio Calabria, dove apprese i primi rudimenti di lettere italiane e latine.\nGli studi Universitari.\nNel 1834, si rec\u00f2 a Napoli per intraprendere gli studi Filosofici e Matematici in quanto propedeutici allo studio della medicina, disciplina verso cui si sentiva naturalmente inclinato.\nIl 4 novembre 1835, a 18 anni, entr\u00f2 nel Collegio Medico Cerusico Napoletano, scuola di medicina annessa all'ospedale degli incurabili. Nello stesso anno, fu bandito un concorso per una mezza piazza franca, ovvero, un sussidio per lo studio da conferirsi al candidato che fosse risultato primo nelle lettere latine ed italiane; Tarsitani, molto istruito, vinse il premio e ci\u00f2 gli valse d'incitamento a proseguire gli studi medici. Divenne un punto di riferimento per i compagni e acquist\u00f2 simpatia agli occhi dei professori. Nel maggio 1836 sostenne i primi esami: l'esame di Chimica sull'argomento l\"aria atmosferica\"; l'esame di Fisica sul \"Centro di Gravit\u00e0\", nel Corpo umano; L'esame di Anatomia sull'argomento il cuore. A questo riguardo Tarsitani affermava in una lettera inviata al fratello il 28 maggio essere \u00ab\"tesi lunga non poco\"\u00bb poich\u00e9 dovette parlare di \u00ab\"ventricoli, dei seni ed orecchiette, del sito, dell'organizzazione, ed infine dell'uso\"\u00bb.\nSuper\u00f2 i primi due esami con il punteggio 12 che corrisponde all'attuale 30, mentre l'ultimo esame con 12 e un asterisco che come egli affermava \u00ab\" segno vale assai di pi\u00f9 di 12 punti\"\u00bb paragonabile al 30 e lode.\nIl Tirocinio.\nTerminata la laurea in Medicina e Chirurgia, inizi\u00f2 un periodo di praticantato nella Clinica Civile, e successivamente presso l'Ospedale degli Incurabili, dove ebbe come maestri tre grandi luminari della Clinica napoletana, i Professori Ronchi, Postiglione e Petrunti.\nIl periodo Parigino.\nProsegu\u00ec gli studi a Parigi, supportato dai consigli del suo amico il Duca di Terranova, per fare un corso di specializzazione all'universit\u00e0 della Sorbona e vi rimase per quattro anni, dividendosi tra gli studi universitari e la pratica nei grandi ospedali Parigini.\nEra talmente dedito allo studio e alla ricerca scientifica da meritare la stima dei principali professori di Medicina e Chirurgia.\nIl celebre Chirurgo Alfred-Armand-Louis-Marie Velpeau scrisse: \u00abJ'ai \u00e8t\u00e9 \u00e0 m\u00eame de constater le z\u00e8le, le m\u00e9rite, l'habilit\u00e8 et la grande instruction du Docteur Tarsitani, soit dans les h\u00f4pitaux o\u00f9 je l'ai vu souvent, soit dans les conversation particulieres que j'ai eues avec lui\u00bb. In una lettera inviata nell'aprile del 1841 al fratello, Tarsitani descrive la sua giornata tipo nella capitale francese, impegnata sia nello studio che nella ricerca:\nLa tendenza alla ricerca lo port\u00f2 ad avvicinarsi all'ostetricia, tanto pi\u00f9 che nei grandi ospedali parigini trovava materiale inesauribile per le sue ricerche. Nella Clinica Ostetrica e nell'Ospizio di Maternit\u00e0 fece una serie di scoperte che vennero pubblicate a Napoli sul giornale \"Il Lucifero\", durante quel periodo pubblico a Parigi una Monografia in Francese \"Nouveau mode de fabrication du Bistouri appel\u00e8 recto convesse, et nouvelle nomenclature de ses differentes position\" (Parigi, 1843). Questo lavoro, corredato da due litografie, insieme al nuovo strumento, fu presentato e letto all'Accademia dell'industria, Gioved\u00ec 20 luglio 1843, sotto la protezione di Luigi Filippo. In quell'occasione gli fu conferita una medaglia all'onore e il titolo di socio dell'accademia\nNello stesso periodo scrisse un'altra monografia col titolo di \"Statistique des accouchements qui ont eu lieu \u00e0 l'ospite de la Maternit\u00e8 et \u00e0 la Clinique des Accouchements pendant l'ann\u00e9e scolaire\" 1843-1844 che fu presentata e letta alla societ\u00e0 francese di statistica universale sotto la protezione del Re dei Francesi, e gli fece ancora meritare l'onore di essere inscritto fra i soci dell'Accademia.\nI riconoscimenti ricevuti furono di stimolo per ulteriori ricerche. Volendo rendere meno dannose alcune manovre ostetriche, inizi\u00f2 a correggere alcuni difetti del pi\u00f9 antico strumento di ostetricia, il forcipe, che veniva utilizzato in molti casi per salvare la vita sia della madre che del bambino. Dopo una lunga serie di tentativi, durati oltre 10 mesi, utilizzando metalli che poteva modellare molto facilmente, riusc\u00ec a immaginare un \u00ab\"Nuovo forcipe a doppio perno\"\u00bb, per risolvere proprio in modo pratico questo problema, vale a dire \u00ab\"d'evitare, senza alcuno inviluppo meccanico, lo scrociamento vizioso delle branche, in tutti i casi di parti, nei quali questa manovra si pericolosa alla madre ed al feto era stata in sino ad oggi inevitabile\"\u00bb. I risultati delle sue ricerche furono trascritti in una monografia accompagnata da figure e fu presentata alla Reale Accademia di medicina di Parigi. L'opera fu presentata dal Professore Capuron il 16 aprile 1844, che concluse la relazione con questa citazione \u00ab\"Or c'\u00e8tait l\u00e0 pr\u00e8cisement le veritable mot de l'\u00e8nigme qu'il fallait trouver\"\u00bb, cos\u00ec venne immediatamente nominato socio corrispondente straniero dell'Accademia stessa, e gli fu riconosciuta una medaglia all'onore in argento. La sua fama crebbe in tutta Europa. Tutte le grandi riviste scientifiche furono unanimi nel riconoscere la superiorit\u00e0 del \"forcipe a doppio perno\", tanto che tutte le grandi aziende di strumenti chirurgici non riuscivano a vendere il forcipe antico che avevano in commercio, perch\u00e9 tutti i chirurghi ed ostetrici richiedevano il \"forcipe Tarsitani\". All'apice della sua fama a Parigi, Tarsitani insegnava ostetricia alla Sorbona dove aveva un gran numero di pazienti, e dove avrebbe potuto chiudere la propria carriera.\nIl ritorno a Napoli.\nLa morte del fratello pi\u00f9 grande lo costrinse, a tornare a Napoli dove, non pago della posizione di Chirurgo Primario nell'Ospedale San Francesco, fond\u00f2 una scuola di Ostetricia secondo i fondamenti della Scienza Moderna, modellandola su quella delle altre universit\u00e0 straniere. Fornito di tutti gli ultimi strumenti ginecologici ed ostetrici nonch\u00e9 di una ricca collezione di preparati Anatomici, continu\u00f2 le sue ricerche in ambito ginecologico e sulle ascoltazioni ostetriche che sono state riportate in un'importante memoria letta al Settimo Congresso degli scienziati Italiani, dal titolo: \"Sperimenti di Ascoltazione, fatti sulle donne incinte, ripetuti sopra i ruminanti, ed in particolare sulle vacche pregnanti, per conoscere la sede del Soffio uterino\". Al congresso illustr\u00f2 anche le sue osservazioni sulla \"Miotonia rachidiana\". Gli scienziati presenti accolsero molto bene le ricerche di Tarsitani e lo incoraggiarono a proseguire negli studi ostetrici. Riformato il Collegio Medico-Chirurgico nel 1860, fu nominato professore ordinario di ostetricia, e pi\u00f9 tardi dopo un concorso per titoli, venne assunto con decreto reale nel 1867, come professore ordinario di ostetricia e direttore della Clinica Ostetrica dell'Universit\u00e0 di Napoli.\nL'ultimo periodo.\nIl professore Domenico Tarsitani, dopo una vita attenta ai progressi della clinica ostetrica, mor\u00ec a Torre del Greco il 9 marzo 1873. La notizia della sua morte fu appresa con autentico dolore da tutto il mondo accademico. Le sue ceneri vennero trasportate, dopo due anni, dal cimitero di Torre del Greco a quello di Cimitero di Poggioreale a Napoli e racchiuse in una tomba eretta nel \"Recinto degli Uomini Illustri\". Sulla lapide si trova un'iscrizione, dettata da Paolo Emilio Imbriani, dove si ricordano i meriti scientifici del Professore.\nLa Lapide recita cos\u00ec:\nDomenico Tarsitani, prima di morire, raccomand\u00f2 alla moglie ed alla figlia gli studiosi napoletani. Queste privandosi di una rendita, costruirono un fondo per un assistente alla Clinica Ostetrica, nella quale il Dottor Tarsitani aveva lasciato orme indelebili nel cammino del suo insegnamento medico.\nRiconoscimenti.\nAltri riconoscimenti.\nDall'opera di Corradi si possono desumere altre attivit\u00e0 di Tarsitani. Nel 1847, all'et\u00e0 di soli 30 anni, si inseriva nel Congresso di Napoli, discutendo sul rumore o soffio di placenta. Dello stesso argomento si parla in \"Ricordi di Ostetricia\" del 1846, recensiti sul giornale \"Il sarcone\"; nella stessa opera vi sono altre due memorie sul nuovo forcipe a doppio perno e sugli \"Spedali de' parti di Parigi\"\nForcipe Tarsitani.\nIl forcipe Tarsitani \u00e8 strutturalmente molto simile ai classici forcipi detti \"alla francese\" ma \u00e8 caratterizzato dall'interscambiabilit\u00e0 delle branche o bracci, il lungo perno passante permette di fissare indifferentemente una branca sull'altra rendendo il forcipe molto pi\u00f9 versatile e rapido da utilizzare. Questo principio \u00e8 stato poi ripreso successivamente dal forcipe del Rizzoli."}
{"id": "1456019", "revid": "1543377", "url": "https://it.wikipedia.org/wiki?curid=1456019", "title": "Terry Bisson", "text": "\u00c8 conosciuto soprattutto per i suoi racconti, il pi\u00f9 famoso risale al 1990 intitolato \"Gli orsi scoprono il fuoco\" con il quale vinse le edizioni del 1990/1991 rispettivamente dei premi Nebula e Hugo.\nLa caratteristica distintiva di molti racconti brevi di Bisson \u00e8 che consistono solo di dialoghi, con assenza totale di elementi che fanno riferimento a una voce narrante. Il lettore \u00e8 portato a visualizzare autonomamente i personaggi, il contesto e la situazione in assenza di narrazione descrittiva. Un esempio notevole di questa tecnica \u00e8 il racconto \"Sono fatti di carne\" che vinse il Premio Nebula per il miglior racconto breve del 1991. Questa storia consiste interamente in un dialogo tra due intelligenze aliene che hanno ricevuto una petizione dalla nostra specie per essere ammessa in una federazione galattica. Gli alieni, della cui fisiologia non sappiamo nulla, convengono che gli umani sono troppo disgustosi per essere ammessi perch\u00e9 \"sono fatti di carne\".\n\u00c8 nato a Madisonville (Kentucky). All'inizio della sua carriera, negli anni sessanta, Bisson ha collaborato alla realizzazione di svariati fumetti con Clark Dimond ed \u00e8 stato editore per la Major Publications per la serie horror a fumetti in bianco e nero \"Web of Horror\" fino alla terza serie.\nComplet\u00f2 il libro \"Saint Leibowitz and the Wild Horse Woman\", pubblicato nel 1997, scritto in gran parte da Walter M. Miller come continuazione del romanzo \"Un cantico per Leibowitz\"."}
{"id": "1456020", "revid": "102899211", "url": "https://it.wikipedia.org/wiki?curid=1456020", "title": "Proposizione limitativa", "text": "La proposizione limitativa \u00e8 una proposizione subordinata che limita la validit\u00e0 di quanto detto nella proposizione reggente.\nViene di solito introdotta da locuzioni del tipo \"Per quel che, per quanto\" e simili. \nIn queste costruzioni, non \u00e8 raro l'uso del congiuntivo, che ha funzione concessiva:\nPu\u00f2 essere implicita, quando si usa l'infinito:"}
{"id": "1456024", "revid": "767487", "url": "https://it.wikipedia.org/wiki?curid=1456024", "title": "Basile Moreau", "text": "Memoria liturgica il 20 gennaio."}
{"id": "1456026", "revid": "339392", "url": "https://it.wikipedia.org/wiki?curid=1456026", "title": "Wideout", "text": ""}
{"id": "1456032", "revid": "726373", "url": "https://it.wikipedia.org/wiki?curid=1456032", "title": "Proposizione esclusiva", "text": "La proposizione esclusiva \u00e8 una proposizione subordinata che sostituisce il complemento di esclusione nella proposizione principale.\nNel caso della subordinazione esplicita si tratta una frase subordinata introdotta dalla locuzione \"senza che\". Dato che l'azione non avviene, la subordinata esclusiva si forma generalmente con l'uso del congiuntivo.\nEsistono per\u00f2 delle proposizioni esclusive implicite, che ricorrono soprattutto all'uso dell'infinito:\nIn questi casi, il soggetto della principale e dell'esclusiva coincidono (\"io\")"}
{"id": "1456033", "revid": "37401", "url": "https://it.wikipedia.org/wiki?curid=1456033", "title": "John Cowan Harford", "text": ""}
{"id": "1456035", "revid": "765341", "url": "https://it.wikipedia.org/wiki?curid=1456035", "title": "Proposizione eccettuativa", "text": "La proposizione eccettuativa \u00e8 una proposizione subordinata che indica un'eccezione.\nViene introdotta da \"eccetto che, tranne che, a meno che\" e simili.\nMolte volte vengono formate con l'uso del congiuntivo, qualche altra con l'indicativo.\nEsistono per\u00f2 delle proposizioni eccettuative implicite, che ricorrono soprattutto l'uso del infinito:\nIn questi casi, il soggetto della principale e della subordinata coincidono (nell'esempio, \"io\").\n\u00c8 possibile riscontrare talvolta l'uso del non pleonastico: \"Arriver\u00f2 a meno che tu (non) telefoni\"."}
{"id": "1456045", "revid": "1573940", "url": "https://it.wikipedia.org/wiki?curid=1456045", "title": "Aniparo", "text": ", crasi giapponese tra il termine \"anime\" e l'inglese \"parody\" (parodia), indica un particolare genere d'animazione giapponese costituito da parodie di altri \"anime\" specifici, ovvero di altri generi. Spesso sono realizzati in stile super deformed. Ne sono un esempio le miniserie \"Chibichara - Nagai Go sekai\" (\"Il pazzo mondo di Go Nagai\"), di G\u014d Nagai, \"Mini Pato\" scritta da Mamoru Oshii e la pi\u00f9 recente \"Panda Z\".\nGeneralmente pensate per un pubblico di bambini (\"kodomo\"), le \"aniparo\" sono l'ennesimo esempio della versatilit\u00e0 mediatica e commerciale dell\"'anime\", che anche quando d\u00e0 spazio all'autoironia dissacrante degli autori \u00e8 capace di generare interesse e profitto: esse danno luogo infatti ad un \"merchandising\" di notevoli dimensioni, costituito per lo pi\u00f9 dai \"gadget\" dei loro protagonisti \"super deformed\" (portachiavi, pupazzi, magliette ecc.)."}
{"id": "1456046", "revid": "256896", "url": "https://it.wikipedia.org/wiki?curid=1456046", "title": "Societ\u00e0 Idroelettrica Piemontese", "text": ""}
{"id": "1456050", "revid": "767487", "url": "https://it.wikipedia.org/wiki?curid=1456050", "title": "Voltio", "text": "Tra gli innumerevoli brani di reggaeton egli ha spesso contribuito per la parte rap in alcuni pezzi salsa, tra cui \"Mi Libertad\", ripresa da Jerry Rivera di Frankie Ruiz, sulla \"Hachero pa' un palo\" di La Sonora Ponce\u00f1a, \"Amor de una noche\" (2005) e \"Ella Volvio\" (2006) di N'Klabe, sul remix di \"So Amazing\" dei Jagged Edge, Christina Milian \"Dip It Low\" e sul titolo di Ricky Martin \"I Am\".\nPer il suo tubo \"El Bumper\" ha invitato Pitbull e Lil Rob. In \"En Mi Puertorro\" insieme a Andy Monta\u00f1ez cantano la versione portoricana di \"Locos por mi habana\" di Manolito Simonet y su trabuco (Cuba)."}
{"id": "1456051", "revid": "196390", "url": "https://it.wikipedia.org/wiki?curid=1456051", "title": "RAI Radiotelevisione Italiana", "text": ""}
{"id": "1456053", "revid": "122230200", "url": "https://it.wikipedia.org/wiki?curid=1456053", "title": "Teatro Tenda", "text": "Il Teatro Tenda \u00e8 stato un teatro attivo a Roma dal 1976 al 1986.\nGli esordi.\nLa prima idea del Teatro Tenda nasce nel 1973, nel periodo in cui a Roma \u00e8 attivo il dibattito sul decentramento teatrale, che propugna l'idea del trasferimento dell'attivit\u00e0 teatrale dal centro storico alle periferie.\nL'impresario Carlo Molfese pensa ad una serie di spettacoli da allestire sotto un tendone da circo, una struttura itinerante che si sposti nei diversi quartieri di Roma. In questo progetto Molfese coinvolge Pippo Baudo e Lino Banfi, con i quali mette in scena i primi due spettacoli. Il repertorio \u00e8 quello del variet\u00e0 e della commedia brillante. In questa prima fase, la struttura prende il nome di Teatro Tenda sotto casa.\nL'anno successivo, il 1974, va in scena \"Baci, promesse, carezze, lusinghe, illusioni\", ancora un variet\u00e0, interpretato da Aldo Fabrizi. Il 1975 \u00e8 l'anno in cui inizia a prendere forma il progetto del Teatro Tenda, cos\u00ec come si affermer\u00e0 nei dieci anni seguenti. Molfese intuisce l'opportunit\u00e0 di spostarsi verso un repertorio che non sia solo quello della pur nobile tradizione del variet\u00e0 e porta in scena dapprima Dario Fo con \"Mistero Buffo\" e successivamente il \"Masaniello\" di Elvio Porta e Armando Pugliese, con Angela Pagano, Mariano Rigillo e Lina Sastri. L'ampio successo di pubblico riscosso dai due spettacoli conferma la bont\u00e0 dell'intuizione e d\u00e0 il via al progetto del Teatro Tenda vero e proprio che, per prima cosa, smette di essere itinerante e acquisisce una sede fissa: piazza Antonio Mancini, nel quartiere Flaminio.\nA Piazza Mancini.\nIl Teatro Tenda di piazza Mancini viene ufficialmente inaugurato il 12 ottobre 1976. Il tendone rosso e blu misura 40 metri x 30 e conta 2200 posti tra gradinate e sedie di platea. Il biglietto ha un costo medio di duemila lire. Non esistono n\u00e9 prenotazione, n\u00e9 posti numerati.\nIl repertorio del \"Tenda\", cos\u00ec come viene familiarmente chiamato, inizia a delinearsi come un'esplorazione globale del 'fare teatro' contemporaneo. Generi, autori, accademie, avanguardie: con una ricognizione a 360\u00b0, nei circa dieci anni della sua attivit\u00e0, il Teatro Tenda accompagna il pubblico romano (e, attraverso le frequenti riprese televisive, anche quello italiano) attraverso il musical, il dramma, la commedia, le danze folkloristiche, il circo, il balletto, la canzone leggera, l'operetta, il concerto rock, il melodramma.\nIl primo spettacolo ad andare in scena \u00e8 \"Rocco Scotellaro\", un excursus sull'opera del poeta lucano, messo in scena da Nicola Saponaro e interpretato da Bruno Cirino. Subito dopo \u00e8 la volta di Carmelo Bene diretto da Aldo Trionfo in \"Faust - Marlowe burlesque\". Al termine delle repliche del Faust, Carlo Molfese insiste per avere il nuovo spettacolo di Gigi Proietti; dopo un primo momento di esitazione dovuto al grande spazio teatrale, Proietti va in scena per una settimana con ampio riscontro di pubblico, e lascia poi il posto a uno spettacolo di Herbert Pagani, \"Pitture e Megalopolis\", gi\u00e0 fissato in calendario.\nIl 1977 si apre con la ripresa dello spettacolo di Gigi Proietti, \"A me gli occhi, please!\", che resta in cartellone per quattro mesi consecutivi e costituisce, con oltre 250.000 spettatori, uno dei pi\u00f9 grandi successi del teatro italiano d'ogni tempo. \"A me gli occhi, please!\", oltre al personale successo di Proietti, rappresenta la definitiva affermazione del \"Tenda\" presso il pubblico romano.\nQuelli del 'Teatro Tenda'....\nNell'atmosfera tutta particolare che caratterizza il Tenda, pu\u00f2 accadere ormai di trovarsi seduti tra lo studente di liceo, il ministro e l'attore famoso. Il teatro diviene il punto di riferimento di una \"movida\" romana \"ante - litteram\" e abituali frequentatori sono stati, tra tanti, Eduardo De Filippo, Federico Fellini e Vittorio Gassmann. Spesso si affacciavano uomini politici e imprenditori, da Enrico Berlinguer a Gianni Agnelli. Una sorta di club, di laboratorio teatrale \"in progress\", o, per certi aspetti, quasi una \"factory\" warholiana trapiantata a Roma tanto che i protagonisti di quella stagione (attori, maestri, buttafuori, tecnici, pubblico e comparse) saranno poi definiti, quasi come un gruppo vincolato da misteriosi legami, \"quelli del Teatro Tenda\".\nDopo l'avvio con lo spettacolo di Gigi Proietti, il 1977 prosegue con lo \"one man show\" di Vittorio Gassmann dal titolo \"Sette giorni all'asta\", seguito dalla messa in scena di \"Affabulazione\" di Pier Paolo Pasolini che lo stesso Gassmann dirige e interpreta.\nCarlo Molfese, intanto, con la consulenza di Andr\u00e9s Neumann, cura la prima \"Rassegna internazionale di teatro popolare\", il cui programma copre l'intera stagione estiva. La manifestazione si ripete nelle estati seguenti e vede susseguirsi attraverso gli anni lo statunitense Jango Edwards, i colombiani de \"La Candelaria\", il giapponese Tadashi Suzuki (che allestisce \"Le Troiane\" di Euripide), il francese Jerome Savary con \"Le Grand Magic Circus\", il polacco Jasi\u0144ski con \"Il Maestro e Margherita\" di Bulgakov, il \"San Francisco Mime Troup\", Pierre Constant e \"Les Troubadors\", il Teatro Campesino di Luis Valdez, Tadeusz Kantor e il Cricot 2 di Cracovia, \"Le Cirque Imaginaire\" di Jean Baptiste Thierr\u00e9e e Victoria Chaplin e innumerevoli altre compagnie.\nSul finire del 1977 approda al Teatro Tenda un non ancora popolarissimo Renato Zero con lo spettacolo \"Zerofobia\". Il senso di ci\u00f2 che rappresenta il Teatro Tenda al termine del suo primo anno di attivit\u00e0 viene efficacemente riassunto da una frase estrapolata da un articolo che il giornalista Roberto De Monticelli scrive su \"Il Corriere della sera\" il 13 novembre 1977: \"C'erano proprio tutti l'altra sera sotto la tenda di piazza Mancini: \u00e9lite e massa\".\nOrmai definitivamente radicatosi nella realt\u00e0 culturale italiana, il Teatro Tenda prosegue negli anni successivi un'intensa attivit\u00e0.\nNel 1978 va in scena \"Lieta serata con Eduardo e i suoi compagni d'arte\", 'spettacolo-evento' trasmesso in diretta dalla Rai, dove il \"gotha\" dello spettacolo italiano omaggia l'anziano maestro. Intorno a Eduardo De Filippo, infatti, si avvicendano sul palco Peppe Barra, Isa Danieli, Ferruccio De Ceresa, Carla Fracci, Pupella Maggio, Marcello Mastroianni, Mario Scaccia, Monica Vitti, e tanti altri. Tra il 1978 e il 1979 l'attivit\u00e0 del Tenda prosegue, per citarne solo alcuni, con \"La gatta Cenerentola\" di Roberto De Simone; \"L'avaro\" di Moli\u00e8re, portato in scena da Mario Scaccia; una rivisitazione del variet\u00e0 farsesco con \"Isso, issa e 'o malamente\", con Vittorio Marsiglia; il \"Cyrano\" con Domenico Modugno; il ritorno di Dario Fo e il successo del trio La Smorfia con Lello Arena, Enzo De Caro e Massimo Troisi.\nIl 16 dicembre 1979, per\u00f2, una violenta grandinata abbatte il tendone causando danni molto rilevanti. L'attivit\u00e0 del teatro viene forzatamente sospesa per alcuni mesi. Un primo stanziamento arriva dal Comune di Roma, poi Eduardo De Filippo decide di replicare per alcune settimane \"Il berretto a sonagli\" di Luigi Pirandello e devolve l'incasso delle rappresentazioni per la ricostruzione del teatro. Il gesto del patriarca del teatro italiano spiega eloquentemente il significato che l'attivit\u00e0 del Teatro Tenda aveva acquisito in quegli anni.\nDario Fo inaugura il tendone ricostruito e nella stagione teatrale 1980-81, oltre a lui, tra gli altri, si avvicendano sul palcoscenico del Tenda Marcel Marceau, Leopoldo Mastelloni, di nuovo Thierr\u00e9e e Victoria Chaplin (con Oona, mamma di Victoria, vedova di Charlie Chaplin e figlia di Eugene O'Neill, pi\u00f9 volte ospite in platea); la compagnia statunitense di \"Ain't Misbehavin\"', musical costruito sulle note di Fats Waller; i \"Giancattivi\" di Athina Cenci, Alessandro Benvenuti e Francesco Nuti; Luca De Filippo con \"Pulicenella c\u00e0 v\u00e0 truvanno 'a furtuna soja pe' Napule\"; la Compagnia nazionale di danze folkloristiche dell'Urss con lo spettacolo \"Beriotzka\" e il musical \"Forza venite gente\", scritto da Mario Castellacci.\nNella stagione 1982-83 vanno in scena (per indicare, ancora una volta, solo un sommario elenco) Aldo e Carlo Giuffr\u00e9 in \"I casi sono due\" di Armando Curcio; Fiorenzo Fiorentini in \"Anfitrione\" di Plauto; Nino Taranto e Luisa Conte in \"'A morte 'e Carnevale\" di Raffaele Viviani; Dario Fo in \"Mistero Buffo\" e \"Morte accidentale di un anarchico\"; Roberto Benigni in \"Tuttobenigni\"; il milanese Piero Mazzarella in \"Donn e guai finissen mai\" di Emilio Caglieri; Andrea Camilleri che cura la regia di \"U Ciclopu\" di Pirandello tratto da Euripide; Anita Durante ed Enzo Liberti, celebrati interpreti del teatro romanesco, in \"Caro Venanzio te scrivo questa mia...\"; Franca Rame in \"Tutta casa, letto e chiesa\".\nUn capitolo a parte \u00e8 rappresentato dagli spettacoli di musica pop che accompagnano i cartelloni del Teatro Tenda in tutti gli anni della sua attivit\u00e0. Sotto il tendone passano, negli anni, interpreti come Ornella Vanoni e Gino Paoli (che ripropone il repertorio di Piero Ciampi), cantautori come Lucio Dalla e Francesco De Gregori, giovani leve come Stefano Rosso e Loredana Bert\u00e8, gruppi come i New Trolls, interpreti popolari come Mario Merola ed il gruppo heavy metal britannico degli Iron Maiden.\nL'ultima stagione.\nIl 1982-83 \u00e8 forse l'ultima grande stagione del Teatro Tenda. Nel 1984 l'intera stagione si regge praticamente su un nuovo spettacolo di Dario Fo e sulle repliche di \"Forza venite gente\".\n\u00c8 passato un decennio ed \u00e8 cambiato il quadro politico del Paese. Si \u00e8 esaurita la spinta propositiva del movimento del '77 e con essa i 'riti' di partecipazione collettiva a cui giovani e meno giovani erano abituati. La stampa, gi\u00e0 da qualche anno, parla di \"riflusso nel privato\". In qualche modo anche il rapporto tra il pubblico e il \"Tenda\" subisce un cambiamento. Molfese, da fine impresario, precorre i tempi e, percependo l'aria che cambia, passa la gestione del teatro ad una nuova societ\u00e0. Un paio di stagioni che non lasciano traccia e il \"Tenda\" conclude la sua avventura.\nNel 2006 viene dato alle stampe un libro che ripercorre la storia del 'Teatro Tenda'. Tra le testimonianze contenute nel volume \u00e8 significativa quella del sindaco di Roma, Walter Veltroni, che riconosce il ruolo straordinario che il \"Tenda\" ha avuto nella capitale, precorrendo e facendo in qualche modo da 'apripista' a esperienze e istituzioni che vedranno la luce in anni successivi: \"Se non ci fosse stato il Teatro Tenda di Piazza Mancini - dichiara Veltroni - non ci sarebbe stato l'Auditorium Parco della Musica, n\u00e9 le case del cinema, del teatro, della letteratura, del jazz che animano la vita culturale romana\".\nNel corso degli anni e fino a tutt'oggi, in varie parti d'Italia e nella stessa Roma, sono sorte tensostrutture a carattere stabile o pi\u00f9 o meno provvisorio che talvolta hanno preso il nome di 'Teatro Tenda'. Nessuna di queste strutture \u00e8 in qualsiasi modo legata alla storia del 'Teatro Tenda' romano di piazza Antonio Mancini.\nIl 19 Aprile 2016 il Comune di Roma con delibera del Consiglio del II Municipio decide di apporre una targa a Piazza Mancini per ricordare la presenza e la attivit\u00e0 del Teatro Tenda e la significativa valenza culturale e sociale nel contesto cittadino, regionale, nazionale e internazionale. Questa iniziativa non \u00e8 mai stata realizzata.\nFilmografia.\nNel film \"Borotalco\" di Carlo Verdone, del 1981, il Teatro Tenda appare in diverse sequenze come il luogo in cui si tiene un concerto di Lucio Dalla.\nTelevisione.\n\"Quelli del Teatro Tenda\", (Rai, 18 e 25 novembre 1991), a cura di Marco Mattolini e Carlo Molfese. Con la partecipazione di Paolo Panelli. Un programma in due puntate che rievoca le stagioni del \"Tenda\" con ampio uso dei filmati di repertorio tratti dagli spettacoli ripresi dalla Rai negli anni di attivit\u00e0 del teatro. Il brano della sigla finale, \"Ti ricordi il teatro?\", \u00e8 interpretato da Athina Cenci.\nBibliografia.\nCarlo Molfese, Gennaro Colangelo, \"Un teatro a Roma. L'avventura del Teatro Tenda di Piazza Mancini\", Gangemi Editore, 2006"}
{"id": "1456056", "revid": "172", "url": "https://it.wikipedia.org/wiki?curid=1456056", "title": "Giovanni de Matteo", "text": ""}
{"id": "1456057", "revid": "110157", "url": "https://it.wikipedia.org/wiki?curid=1456057", "title": "Chiesa dei Santi Bernardino da Siena e Martino di Tours", "text": "La chiesa dei Santi Bernardino da Siena e Martino di Tours \u00e8 un edificio religioso in stile barocco-neoclassico che si trova a Porza.\nStoria.\nLa storia dell'edificio inizia nel 1647, quando le furono concessi i diritti parrocchiali. Nel XVIII secolo, per\u00f2, la chiesa fu notevolmente modificata: il primo intervento, anteriore al 1753, riguard\u00f2 la navata, il secondo, risalente al 1791, riguard\u00f2 il coro. La facciata, infine, fu modificata fra gli anni ottanta del XIX secolo e gli anni dieci di quello successivo.\nFra il XX e il XXI secolo la chiesa fu restaurata due volte: nella prima occasione, nel 1974, Alberto Finzi recuper\u00f2 complessivamente l'edificio, mentre nella seconda, nel biennio 2008-2009, furono ritinteggiate le pareti e i decori furono rinnovati.\nLa chiesa sub\u00ec un furto nei primi anni del XXI secolo: ad essere portato via fu un dipinto di Giuseppe Antonio Petrini.\nDescrizione.\nEsterno.\nLa chiesa \u00e8 a navata unica con la facciata rivolta a settentrione. Sulla navata, in fondo alla quale si apre un'abside di forma semicircolare, si aprono due cappelle laterali. Il campanile, coperto da un tamburo di forma ottagonale, si trova nella parte occidentale dell'edificio.\nLa facciata \u00e8 caratterizzata da paraste agli angoli.\nInterni.\nLa navata, dotata di una copertura a vela, \u00e8 divisa in due campate. Sotto la volta si trova un cornicione poggiato sulle lesene a fascio che danno ritmo agli interni. Sul muro di fondo un dipinto a olio sostituisce la tela di Petrini scomparsa. In fondo al coro si trova invece il quadro \"Immacolata Concezione coi santi Carlo Borromeo, Martino di Tours, Rocco, Bernardino da Siena e Francesco d'Assisi\", risalente al XVII secolo.\nLa chiesa ospita inoltre molti stucchi realizzati da Gerolamo Soldati fra il 1785 e il 1790 in stile neoclassico: oltre a \"Dio padre e angeli\" sulla semicalotta dell'abside, ad essere caratterizzata dalle opere di Soldati \u00e8 principalmente la volta del presbiterio, che ospita quattro medaglioni con ritratti di santi (\"San Bernardino da Siena\", \"San Martino di Tours\", \"San Francesco d'Assisi\" e \"San Rocco\") e una \"Colomba dello Spirito Santo\" attorniata da quattro cariatidi e da una gloria a raggiera.\nLe cappelle, che ospitano due altari neoclassici, sono invece decorate con opere secentesche: una \"Vergine\" in legno in quella di destra e una tela con \"Sant'Antonio\" nell'altra.\nDa citare, infine, un bassorilievo nascosto da un sondaggio a ridosso del fonte battesimale: si tratta anche in questo caso di un'opera secentesca firmata \"Caligari\" che raffigura il \"Battesimo di Ges\u00f9 nel Giordano\"."}
{"id": "1456061", "revid": "207432", "url": "https://it.wikipedia.org/wiki?curid=1456061", "title": "Fokker 70", "text": ""}
{"id": "1456062", "revid": "729019", "url": "https://it.wikipedia.org/wiki?curid=1456062", "title": "John L. Estrada", "text": "\u00c8 succeduto a Alford L. McMichael il 26 giugno 2003. Si \u00e8 dimesso il 25 aprile 2007, e al suo posto vi \u00e8 Carlton W. Kent. Estrada si \u00e8 ritirato dal Corpo dei Marines nel giugno 2007, dopo oltre 34 anni di servizio.\nBiografia.\nIl Sergente Maggiore John L. Estrada \u00e8 originario di Trinidad e Tobago; si trasferisce negli Stati Uniti all'et\u00e0 di 14 anni.\nEstrada si \u00e8 arruolato il 5 settembre 1973 e ha partecipato all'addestramento dei marine Marine Corps Recruit Depot a Parris Island, Carolina del Sud. Dopo aver completato il corso di manutenzione degli aeromobili presso Naval Air Station (NAS), Memphis, Tennessee, Marine Corps Air Station (MCAS), Cherry Point, Carolina del Nord, il Marine di 1\u00aa Classe Estrada \u00e8 stato assegnato al Marine Fighter Attack Squadron 451 a MCAS Beaufort, Carolina del Sud, nel mese di marzo del 1974.\nNel dicembre 1974, il Marine Scelto Estrada \u00e8 stato trasferito al Marine Fighter Attack Squadron 232, 1st Marine Aircraft Wing, Iwakuni, Giappone. \u00c8 promosso al grado di caporale nel marzo del 1975.\nNel febbraio del 1976, il Sergente Estrada ha servito con la formazione Marine Fighter Attack Squadron 101, MCAS Yuma, AZ. Nel settembre del 1977, \u00e8 stato trasferito alla Marine Fighter Attack Squadron 314, MCAS El Toro, California. Riassegnato al Marine Fighter Attack Squadron 323 nel dicembre 1978, nel novembre 1979 era di servizio, per 7 mesi, a bordo della portaerei \"USS Coral Sea\" nel Pacifico occidentale e Golfo Persico. Nel giugno 1980, il Sergente Estrada viene trasferito al Riserve Marine Fighter Attack Squadron 321, Marine Aircraft Gruppo 41, Detachment \"A\", a Andrews AFB, Maryland.\nIstruttore.\nNel mese di agosto del 1982, lo Staff Sergeant Estrada \u00e8 stato assegnato come istruttore (\"Drill Instructor\") al Corpo dei Marine Recruit Depot, San Diego, California, dove ha servito con la compagnia Kilo, 3\u00ba Battaglione di Addestramento Reclute. Promosso Gunnery Sergeant nel gennaio 1984, nel novembre del 1985 fu riassegnato al 451\u00b0 Marine Fighter Attack Squadron e schierato nel Pacifico occidentale da gennaio a luglio del 1986, nell'ambito del programma di rotazione delle unit\u00e0. Da gennaio a marzo 1987, Estrada ha frequentato le Scuole di manutenzione aeromobili Naval Air Station e Cecil Field di Jacksonville, Florida, ottenendo la riqualificazione come specialista idraulico/meccanico strutturale di F-18.\nNel mese di ottobre del 1987, il Gunnery Sergeant Estrada (Drill Instructor) fu assegnato al MCRD di Parris Island, Carolina del Sud. Ha servito come Comandante Istruttore con la Compagnia India, 3\u00ba Battaglione di Addestramento Reclute fino alla sua promozione a Primo Sergente nel mese di ottobre 1990.\nDal dicembre 1990 al marzo 1995 ha prima servito come Primo Sergente per la Compagnia Intelligence, 3\u00ba Gruppo d'Intelligence di Sorveglianza e Ricognizione, Camp Hansen, Okinawa, Giappone; la Compagnia di Force Security dei Marines, Norfolk, Virginia; la Compagnia di Manutenzione Elettronica, il 1\u00ba Battaglione di Manutenzione, il 1\u00ba Gruppo di Servizi di Supporto, Camp Pendleton, California; e la Compagnia Alpha, 1\u00b0 Light Armored Reconnaissance Battalion, 1st Marine Division, a Camp Pendleton.\nDal marzo 1995 al maggio 1998 ha servito per il 2\u00ba Battaglione, 1st Marines, 1st Marine Division, Camp Pendleton, ed \u00e8 stato schierato con la 11th Marine Expeditionary Unit (SOC) e la 15a Marine Expeditionary Unit (SOC) nel Pacifico occidentale ed il Golfo Persico.\nNel mese di maggio 1998, il Sergente Maggiore Estrada ha assunto le funzioni di Sergente Maggiore per Stazione di Reclutamento di Sacramento, California, nel 12\u00ba Distretto del Corpo dei Marines, Western Recruiting Region. Da aprile 2000 a ottobre 2001 \u00e8 stato assegnato come Sergente Maggiore, Reggimento di Formazione Reclute, MCRD Parris Island.\nIraqi Freedom.\nDal dicembre 2001 al maggio 2003, il Sergente Maggiore Estrada ha servito come Sergente Maggiore, 3d Marine Aircraft Wing. Durante questo incarico \u00e8 stato schierato sul fronte e ha partecipato all'operazione Southern Watch e all'operazione Iraqi Freedom.\nHa assunto la carica di 15\u00ba Sergente Maggiore del Corpo dei Marines il 26 giugno 2003.\nDimissioni.\nIl 25 aprile 2007, John L. Estrada si \u00e8 dimesso dall'incarico di Sergente Maggiore del Corpo dei Marines, cedendo il posto al Sergente Maggiore Carlton W. Kent.\nJohn L. Estrada \u00e8 andato in pensione nel giugno 2007."}
{"id": "1456069", "revid": "110157", "url": "https://it.wikipedia.org/wiki?curid=1456069", "title": "Fu\u00dfball-Bundesliga 1974-1975", "text": "L'edizione 1974-1975 della Bundesliga si \u00e8 conclusa con la vittoria finale del Borussia M\u00f6nchengladbach, che conquista il suo terzo titolo.\nCapocannoniere del torneo \u00e8 stato Jupp Heynckes del Borussia M\u00f6nchengladbach con 27 reti.\nStagione.\nIl campionato inizia in salita per il , vincitore delle ultime tre edizioni e campione d'Europa: i bavaresi esordiscono infatti perdendo per 6-0 contro il Kickers Offenbach. La squadra si mantiene sempre nelle zone medio-basse della graduatoria, e anche per questo all'inizio del 1975 Udo Lattek viene sostituito in panchina da Dettmar Cramer.\nIntanto in vetta si alternano varie squadre, tra le quali il Kickers Offenbach e l'Amburgo; questo almeno nella prima met\u00e0 del torneo, perch\u00e9 dalla diciassettesima giornata in avanti a comandare la classifica \u00e8 il Borussia M\u00f6nchengladbach, che stacca tutti e va cos\u00ec a conquistare il suo terzo titolo accumulando sei punti di vantaggio sull'Hertha Berlino secondo; \u00e8 per\u00f2 l'ultima stagione con Hennes Weisweiler alla guida dei \"Puledri\". In coda per la prima volta ci sono tre retrocessioni al posto delle solite due: vanno in Zweite Bundesliga lo Stoccarda, il Tennis Borussia Berlin e il Wuppertal.\nIn campo internazionale, nonostante i magri risultati ottenuti in Bundesliga, il Bayern \u00e8 nuovamente protagonista: la societ\u00e0 decide di non partecipare alla Coppa Intercontinentale, mentre non si tiene l'edizione della Supercoppa UEFA. Ad ogni modo i \"Rossi\" partecipano alla Coppa dei Campioni, e qui ottengono il secondo successo consecutivo: a Parigi, in una partita che sar\u00e0 ricordata anche per le violenze degli hooligan inglesi, la squadra batte 2-0 il Leeds United grazie ai gol di Franz Roth e Gerd M\u00fcller. Anche la Coppa UEFA viene vinta da una squadra tedesca, il Borussia M\u00f6nchengladbach, che oltretutto elimina in semifinale il Colonia; inoltre Jupp Heynckes \u00e8 capocannoniere anche in questa manifestazione.\nClassifica finale.\nLegenda:"}
{"id": "1456070", "revid": "76963", "url": "https://it.wikipedia.org/wiki?curid=1456070", "title": "Samuel Wesley", "text": "Fu figlio di un celebre scrittore di inni, il metodista Charles Wesley, e della di lui consorte Sarah Gwynne. Suo nonno era l'omonimo poeta e lo zio paterno, John Wesley, era stato il fondatore della chiesa metodista.\nBiografia.\nWesley dimostr\u00f2 precocemente il proprio talento musicale. Suon\u00f2 sia il violino che l'organo, e lavor\u00f2 sia come direttore che come docente di musica. Molte delle sue partiture pi\u00f9 famose sono di carattere sacro, tra queste si ricorda il mottetto \"In exitu Israel\". \nNel 1793 Samuel spos\u00f2 Charlotte Louise Martin e dalla loro unione nacquero 3 figli.\nTuttavia il matrimonio fall\u00ec a seguito di una relazione di Samuel con la cameriera, la giovanissima Sarah Suter. Samuel e Sarah non si sposarono mai, ma ebbero 7 figli, tra i quali Samuel Sebastian Wesley (1810 \u2013 1876) che fu un organista della cattedrale di Bristol e compositore del periodo vittoriano.\nIl Duca di Sussex lo nomin\u00f2 primo organista nel 1812, ma il musicista lasci\u00f2 l'incarico nel 1818.\nMor\u00ec nel 1837 e fu sepolto a Londra, nella Chiesa di Saint Marylebone Old Parish."}
{"id": "1456094", "revid": "1305772", "url": "https://it.wikipedia.org/wiki?curid=1456094", "title": "Il faraone", "text": ""}
{"id": "1456102", "revid": "52076", "url": "https://it.wikipedia.org/wiki?curid=1456102", "title": "Podesteria", "text": ""}
{"id": "1456103", "revid": "125554682", "url": "https://it.wikipedia.org/wiki?curid=1456103", "title": "Encefalite giapponese", "text": "Lencefalite giapponese \u00e8 un'infezione riscontrata in tutto il Sud Est asiatico (maggiormente nei paesi come Cambogia, Cina, Filippine, India e Indonesia), nonch\u00e9 nell'Estremo Oriente. Si tratta della tipologia pi\u00f9 comune di encefalite virale epidemica.\nIl rischio di sviluppare la malattia include gli individui, nati in luoghi diversi da quelli asiatici, che per un qualunque motivo scelgono di trasferirsi in quelle zone.\nLa trasmissione agli esseri umani pu\u00f2 provocare gravi sintomi. Tra i vettori pi\u00f9 importanti di questa malattia ci sono le zanzare del genere Aedes e Culex, in particolare \"Culex tritaeniorhynchus\" e \"Culex vishnui\" che depongono le uova nelle risaie e altri specchi di acqua, con maiali e uccelli acquatici come principali animali ospiti.\nEpidemiologia.\nL'encefalite giapponese (JE) \u00e8 la principale causa di encefalite virale in Asia. Sono stimati circa 50.000-175.000 casi ogni anno. Il tasso di mortalit\u00e0 varia da meno dell'1% ad oltre il 60% e varia a seconda della popolazione e dell'et\u00e0. Nelle aree endemiche l'incidenza e la mortalit\u00e0 sono particolarmente alte nella fascia di et\u00e0 tra 0 e 15 anni. I residenti delle zone rurali in aree endemiche sono i soggetti a pi\u00f9 alto rischio. Raramente casi di encefalite giapponese si verificano in aree urbane.\nI paesi che in passato hanno registrato grandi epidemie, controllate prevalentemente con campagne di vaccinazione, sono: Cina, Taiwan, Corea, Giappone e Thailandia. Altri paesi che hanno ancora epidemie periodiche comprendono Vietnam, Cambogia, Myanmar, India, Nepal e Malaysia.\nCasi rari e sporadici si sono verificati anche nel nord Australia, nelle isole dello stretto di Torres, ed in alcuni paesi del Pacifico occidentale.\nLa diffusione del virus in Australia \u00e8 fonte di particolare preoccupazione per la Sanit\u00e0 australiana l'introduzione nella regione, dal continente asiatico, della zanzara: Culex gelidus, un potenziale vettore del virus.\nLa malattia \u00e8 diffusa soprattutto nelle zone rurali e suburbane dove la coltura del riso e l'allevamento di suini coesistono. Gli esseri umani, i bovini e i cavalli sono ospiti finali della malattia, che clinicamente si manifesta come un'encefalite fatale. Il maiale funge da serbatoio che amplifica la malattia e ha un ruolo molto importante nell'epidemiologia. \nL'infezione nei suini \u00e8 asintomatica, tranne che nelle scrofe gravide. In queste ultime infatti l'aborto e anomalie fetali sono conseguenze piuttosto comuni.\nEziologia.\nLa causa di tale diffusione \u00e8 un virus endemico appartenente al genere \"Flavivirus\": Virus dell'encefalite giapponese (JEV), che viene trasmesso all'uomo con la puntura di zanzare.\nVirologia.\nIl JEV \u00e8 un virus della famiglia dei Flaviviridae, uno dei 9 virus geneticamente e antigenicamente parte del sierocomplesso dell'encefalite giapponese, alcuni dei quali particolarmente gravi nei cavalli, e quattro noti per infettare l'uomo, incluso il virus del Nilo occidentale. Il capside virale \u00e8 strettamente correlato al virus del Nilo occidentale e al virus dell'encefalite di Saint-Louis. Il genoma dell'RNA a filamento singolo a senso positivo \u00e8 impacchettato nel capside. L'involucro esterno \u00e8 formato da proteine dell'involucro. Il genoma codifica anche diverse proteine non strutturali (NS1, NS2a, NS2b, NS3, N4a, NS4b, NS5). NS1 \u00e8 prodotto anche come forma di secrezione. L'NS3 \u00e8 un'elicasi e l'NS5 \u00e8 la polimerasi virale. \u00c8 stato notato che l'encefalite giapponese infetta il lume del reticolo endoplasmatico (ER) e accumula rapidamente quantit\u00e0 sostanziali di proteine virali.\nSegni e Sintomi.\nIl virus dell'encefalite giapponese (JEV) ha un periodo di incubazione da 2 a 26 giorni. La stragrande maggioranza delle infezioni \u00e8 asintomatica: solo 1 su 250 infezioni si sviluppa in encefalite.\nGrave rigidit\u00e0 pu\u00f2 segnare l'insorgenza di questa malattia nell'uomo. Febbre, mal di testa e malessere sono altri sintomi non specifici di questa malattia che possono durare per un periodo tra 1 e 6 giorni. I segni che si sviluppano durante la fase encefalitica acuta includono rigidit\u00e0 del collo, cachessia, emiparesi, convulsioni e aumento della temperatura corporea tra 38\u201341 \u00b0C. Il ritardo mentale \u00e8 una grave conseguenza.\nLa mortalit\u00e0 di questa malattia varia ma \u00e8 generalmente pi\u00f9 elevata nei bambini. \u00c8 stata descritta la diffusione transplacentare. Difetti neurologici permanenti come sordit\u00e0, labilit\u00e0 emotiva ed emiparesi possono verificarsi in coloro che hanno avuto un coinvolgimento del sistema nervoso centrale. In casi noti, alcuni effetti includono anche nausea, mal di testa, febbre e vomito.\n\u00c8 stato scoperto che un aumento dell'attivazione microgliale dopo l'infezione da encefalite giapponese influenza l'esito dell'encefalite. Le microglia sono le cellule immunitarie residenti del sistema nervoso centrale (SNC) e svolgono un ruolo critico nella difesa dell'ospite contro i microrganismi invasori. Le microglia attivate secernono citochine, come l'interleuchina-1 (IL-1) e il fattore di necrosi tumorale alfa (TNF-\u03b1), che possono causare effetti tossici nel cervello. Inoltre, altri fattori solubili come neurotossine, neurotrasmettitori eccitatori, prostaglandine, ossigeno reattivo e specie di azoto vengono secreti dalle microglia attivate.\nIn un modello murino dell'Encefalite giapponese, si \u00e8 scoperto che nell'ippocampo e nello striato, il numero di microglia attivate era pi\u00f9 alto che in qualsiasi altra parte del cervello seguito da quello nel talamo. Nella corteccia, il numero di microglia attivate era significativamente inferiore rispetto ad altre regioni del cervello del topo. \u00c8 stata anche osservata un'induzione complessiva dell'espressione differenziale di citochine proinfiammatorie e chemochine da diverse regioni del cervello durante una progressiva infezione da encefalite giapponese.\nSebbene l'effetto netto dei mediatori proinfiammatori sia di uccidere gli organismi infettivi e le cellule infette, nonch\u00e9 di stimolare la produzione di molecole che amplificano la crescente risposta al danno, \u00e8 anche evidente che in un organo non rigenerante come il cervello, un innato disregolato la risposta immunitaria sarebbe deleteria. Nell'Encefalite giapponese la stretta regolazione dell'attivazione della microglia sembra essere alterata, causando un ciclo di attivazione della microglia che pu\u00f2 portare a danni neuronali permanenti. Negli animali, i segni chiave includono infertilit\u00e0 e aborto nei suini, malattie neurologiche nei cavalli e segni sistemici tra cui febbre, letargia e anoressia.\nDiagnosi.\nL'encefalite giapponese viene diagnosticata mediante test disponibili in commercio che rilevano gli anticorpi IgM specifici del virus JEV nel siero e / o nel liquido cerebrospinale, ad esempio mediante ELISA che lega le IgM.\nGli anticorpi IgM anti-virus JE sono di solito rilevabili da 3 a 8 giorni dopo l'insorgenza della malattia e persistono da 30 a 90 giorni, ma \u00e8 stata documentata una persistenza pi\u00f9 lunga. Pertanto, gli anticorpi IgM positivi possono occasionalmente riflettere un'infezione o una vaccinazione passate. Il siero raccolto entro 10 giorni dall'esordio della malattia potrebbe non avere IgM rilevabile e il test deve essere ripetuto su un nuovo campione. Per i pazienti con anticorpi IgM anti-virus JE, devono essere eseguiti test anticorpali di conferma.\nI test di conferma negli Stati Uniti sono disponibili solo presso CDC e alcuni laboratori di riferimento specializzati. In casi fatali, possono essere utili l'amplificazione dell'acido nucleico e la coltura virale dei tessuti autopsici. L'antigene virale pu\u00f2 essere mostrato nei tessuti mediante colorazione indiretta fluorescente dell'anticorpo.\nDiagnosi differenziale.\nLe infezioni virali da considerare nelle diagnosi differenziali dell'encefalite giapponese includono:\nLe infezioni batteriche da considerare nelle diagnosi differenziali dell'encefalite giapponese includono:\nInfezioni fungine, toxoplasmosi e malaria dovrebbero essere prese in considerazione nelle diagnosi differenziali.\nLe condizioni non infettive da considerare nelle diagnosi differenziali dell'encefalite giapponese includono:\nTrattamento.\nNon esiste un trattamento specifico per l'encefalite giapponese e il trattamento \u00e8 di supporto, con l'assistenza fornita per l'alimentazione, la respirazione o il controllo delle crisi epilettiche. La pressione intracranica aumentata pu\u00f2 essere gestita con mannitolo. Non c'\u00e8 trasmissione da persona a persona e quindi i pazienti non devono essere isolati.\nUna svolta nel campo della terapia dell'encefalite giapponese \u00e8 l'identificazione del coinvolgimento del recettore dei macrofagi nella gravit\u00e0 della malattia. Un recente rapporto di un gruppo indiano dimostra il coinvolgimento del recettore dei monociti e dei macrofagi CLEC5A nella risposta infiammatoria grave nell'infezione da encefalite giapponese del cervello. Questo studio trascrittomico fornisce un'ipotesi di neuro-infiammazione e una nuova proposta terapeutica contro l'encefalite giapponese.\nPrevenzione.\nIl modo pi\u00f9 efficace per prevenire l'infezione da virus dell'encefalite giapponese \u00e8 prevenire le punture di zanzara. Le zanzare possono pungere di giorno e di notte. \u00c8 utilie adottare repellenti per insetti, indossare camicie e pantaloni a maniche lunghe, trattare indumenti e attrezzature.\nProfilassi specifica.\nA partire dal 2009 in Italia e nell'Unione Europea \u00e8 disponibile un vaccino che si basa su un ceppo SA14-14-2 coltivato su linee cellulari Vero. Nei soggetti adulti la vaccinazione primaria prevede la somministrazione di due dosi separate da 0,5 ml ciascuna, la prima dose il giorno 0 e la seconda dose il giorno 28. Si consiglia una terza dose di richiamo a 12 mesi, e comunque entro i 2 anni dall'immunizzazione primaria, prima di esporsi nuovamente a possibile contagio da JE virus in zona endemica. A causa di mancanza di studi adeguati sulla sicurezza ed efficacia il vaccino non viene raccomandato per l'uso in et\u00e0 pediatrica.\nSe ne consiglia la somministrazione per via intramuscolare, nel muscolo deltoide, poich\u00e9 la somministrazione sottocutanea comporta una risposta non ottimale al vaccino."}
{"id": "1456110", "revid": "117271", "url": "https://it.wikipedia.org/wiki?curid=1456110", "title": "Imbricaria caperata", "text": ""}
{"id": "1456112", "revid": "117271", "url": "https://it.wikipedia.org/wiki?curid=1456112", "title": "Lichen caperatus", "text": ""}
{"id": "1456113", "revid": "117271", "url": "https://it.wikipedia.org/wiki?curid=1456113", "title": "Parmelia caperata", "text": ""}
{"id": "1456114", "revid": "117271", "url": "https://it.wikipedia.org/wiki?curid=1456114", "title": "Parmotrema caperata", "text": ""}
{"id": "1456115", "revid": "117271", "url": "https://it.wikipedia.org/wiki?curid=1456115", "title": "Pseudoparmelia caperat", "text": ""}
{"id": "1456117", "revid": "1226", "url": "https://it.wikipedia.org/wiki?curid=1456117", "title": "Il Faraone", "text": ""}
{"id": "1456118", "revid": "117271", "url": "https://it.wikipedia.org/wiki?curid=1456118", "title": "Caloplaca dissidens", "text": ""}
{"id": "1456119", "revid": "117271", "url": "https://it.wikipedia.org/wiki?curid=1456119", "title": "Lecanora elegans", "text": ""}
{"id": "1456120", "revid": "117271", "url": "https://it.wikipedia.org/wiki?curid=1456120", "title": "Lichen elegans", "text": ""}
{"id": "1456121", "revid": "117271", "url": "https://it.wikipedia.org/wiki?curid=1456121", "title": "Placodium dissidens", "text": ""}
{"id": "1456122", "revid": "117271", "url": "https://it.wikipedia.org/wiki?curid=1456122", "title": "Placodium elegan", "text": ""}
{"id": "1456123", "revid": "547992", "url": "https://it.wikipedia.org/wiki?curid=1456123", "title": "Progressione del record mondiale dei 100 m stile libero", "text": "In vasca corta (25 metri), i record del mondo sono omologati dalla FINA dal 3 marzo 1991.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1456126", "revid": "1005847", "url": "https://it.wikipedia.org/wiki?curid=1456126", "title": "Ella Grasso", "text": "Biografia.\nSi laure\u00f2 al Mount Holyoke College, South Hadley nel Massachusetts nel 1942.\nEsponente dei Democratici, fu eletta alla Camera dei rappresentanti del Connecticut per due volte nel 1952 e nel 1954.\nRicopr\u00ec successivamente il ruolo di segretario di Stato del Connecticut a partire dal 1958 e fu riconfermata alle rielezioni del 1962 e del 1966.\nFu in seguito eletta per due mandati consecutivi alla Camera dei rappresentanti, nel 1970 e nel 1972.\nFu infine eletta governatore del Connecticut nel 1975.\nElla Grasso fu la prima donna a essere eletta governatore di uno degli stati federali, senza succedere al marito nella carica, come era successo in alcune precedenti occasioni.\nFu rieletta per un secondo mandato nel 1978 senza tuttavia riuscire a portarlo a termine, essendosi dimessa alla fine del 1980 per motivi di salute.\nMor\u00ec di cancro il 5 febbraio dell'anno successivo a Hartford, Connecticut.\nNei 28 anni di carriera politica Ella Grasso non perse mai un'elezione.\nRicevette tre importanti onorificenze postume: le fu intitolata la \"Grasso Hall\" al campus della Western Connecticut University; il presidente Ronald Reagan le assegno la Medaglia presidenziale della libert\u00e0 (1981) ed entro nella National Women's Hall of Fame nel 1993."}
{"id": "1456131", "revid": "729019", "url": "https://it.wikipedia.org/wiki?curid=1456131", "title": "Artrite psoriasica", "text": "L'artrite psoriasica \u00e8 un tipo di artrite infiammatoria cronica, associata spesso, ma non sempre, a psoriasi che precede generalmente il processo artritico.\nNormalmente colpisce solo alcune articolazioni ma in forme gravi si manifesta nella colonna vertebrale, ricordando come quadro clinico quello della spondilite anchilosante. Fa parte del gruppo delle spondiloartriti sieronegative. Si tratta di una malattia autoimmune e pu\u00f2 comparire anche in concomitanza di patologie come alopecia areata, lupus eritematoso sistemico, tiroidite di Hashimoto e vitiligine.\nEpidemiologia.\nSi manifesta in circa il 5-30% delle persone affette da psoriasi e, nella popolazione generale, la sua prevalenza \u00e8 sottostimata, soprattutto perch\u00e9 pu\u00f2 essere diagnosticata in soggetti \"sine psoriasi\", ma con familiarit\u00e0 di primo grado con portatori di psoriasi. Il picco di incidenza \u00e8 tra i 20 e i 40 anni senza distinzione tra i sessi. Quando insorge prima dei 16 anni di et\u00e0 viene classificata tra le artriti croniche dell'infanzia.\nLa minore componente algica in confronto ad altre malattie reumatiche, unita alla variabilit\u00e0 del suo decorso (molti pazienti hanno periodi di benessere alternati a periodi in cui l'artrite si riacutizza) rappresenta a volte un elemento di sottovalutazione del quadro clinico e causa ritardo diagnostico.\nIn Italia vivono circa 12.000-60.000 pazienti affetti da artrite psoriasica. Questa per\u00f2, per i motivi gi\u00e0 descritti, potrebbe essere una stima per difetto.\nForme.\nLa malattia \u00e8 un'oligoartrite, cio\u00e8 che interessa poche articolazioni, che colpisce solamente le interfalangee distali (IFD). Pu\u00f2 essere mutilante (molto aggressiva), simmetrica o predominare il danno alla colonna vertebrale (spondilite) soprattutto in presenza dell'HLA-B27.\nLe articolazioni interessate si presentano gonfie, doloranti e fisicamente impossibili da distendere o piegare completamente.\nInoltre risultano maggiormente soggette ad infiammazione quelle articolazioni che in precedenza sono state soggette di un trauma. Il gonfiore non fa distinzione di dimensioni o posizione delle articolazioni (possono essere coinvolti, ad esempio, entrambi gli alluci, un anulare, una spalla, un gomito e un ginocchio).\nIl coinvolgimento delle articolazioni risulta tuttavia progressivo e, anche se le infiammazioni delle articolazioni si presentano cronicamente, non sono riconducibili ad uno schema temporale o consequenziale ben preciso (possono esserci situazioni in cui siano infiammate tutte le articolazioni interessate contemporaneamente o anche solo una cronicamente, non sono dipendenti le une dalle altre)\nDiagnosi.\nSi pu\u00f2 fare guardando il paziente da varie prospettive. Non vi sono esami del sangue specifici per l'artropatia psoriasica: VES e PCR possono essere aumentati o normali. Dal punto di vista clinico la psoriasi cutanea pu\u00f2 essere presente o meno nella storia clinica o familiare del paziente. Segno patognomonico di artrite psoriasica \u00e8 la dattilite (infiammazione delle articolazioni e dei tessuti molli delle dita, delle mani e/o dei piedi, che conferiscono il tipico aspetto \"a salsicciotto\"). In radiografia si possono notare lesioni mutilanti nei casi di patologia particolarmente aggressiva o non trattata per lungo tempo, mentre all'esordio i quadri possono essere sfumati, con la sola presenza di osteoporosi juxtarticolare e osteite e di immagini di erosioni/apposizione ossea che possono ricordare l'artrosi erosiva, necessitando quindi di \"follow up\". L'ecografia \u00e8 utile per rilevare la presenza di infiammazione in atto sia a livello articolare che a livello delle entesi. Il liquido sinoviale \u00e8 invece sterile (non presenti batteri) con assenza di microcristalli (diagnosi differenziale con la gotta). Il coinvolgimento del tendine di Achille, la fascite plantare, la flogosi delle inserzioni muscolo-tendinee pelviche sono frequenti. Inoltre in molti soggetti (variante con spondilite) sono evidenti sacroileite e spondilite, con i relativi sintomi e segni. Il dolore alla colonna pu\u00f2 localizzarsi in zone pi\u00f9 o meno estese, ma soprattutto a livello sacroiliaco con dolore per lo pi\u00f9 monolaterale. Il fattore reumatoide \u00e8 in genere negativo. La malattia pu\u00f2 causare inoltre borsiti e tendiniti recidivanti.\nTerapie.\nLa terapia si avvale di numerosi farmaci mirati al trattamento della patologia in toto: sia cutanea che articolare, dando la preferenza a un farmaco piuttosto che a un altro a seconda della gravit\u00e0 e dell'interessamento cutaneo e/o articolare. In particolare la terapia si avvale solitamente dei cosiddetti farmaci di fondo o, in inglese, DMARDs: \"Disease-modifying antirheumatic drugs\" (farmaci antireumatici modificanti la malattia).\nPer farmaci di fondo si intende una classe molto eterogenea di molecole che ha in comune la\ncaratteristica di modificare in meglio l'andamento nel tempo della malattia.\nDi seguito sono elencati alcuni dei pi\u00f9 comuni farmaci di fondo tradizionali: metotrexato, leflunomide, ciclosporina, salazopirina, idrossiclorochina.\nTali farmaci hanno solitamente effetto dopo almeno 6 settimane di assunzione e devono essere presi sotto stretto controllo medico.\nInoltre si pu\u00f2 usare la termoterapia, la fisioterapia, la radiosinoviortesi e altri trattamenti di supporto come gli integratori e l'alimentazione.\nSe queste terapie non risultano sufficienti, \u00e8 possibile utilizzare anche alcuni farmaci biologici come gli inibitori del TNF (etanercept, infliximab, adalimumab, golimumab, certolizumab), gli anti-interleuchina 17 (secukinumab, ixekizumab, brodalumab), gli inibitori di janus kinasi (tofacitinib) o l'abatacept."}
{"id": "1456132", "revid": "10652", "url": "https://it.wikipedia.org/wiki?curid=1456132", "title": "Placodium elegans", "text": ""}
{"id": "1456133", "revid": "767487", "url": "https://it.wikipedia.org/wiki?curid=1456133", "title": "Numero di Rossby", "text": "Il numero di Rossby (da Carl-Gustav Arvid Rossby, noto anche come numero di Kibel) \u00e8 un numero adimensionale usato nella descrizione della meccanica dei fluidi nel caso del moto di un fluido influenzato da movimenti rotatori. \u00c8 utilizzato generalmente nell'ambito dei fenomeni geofisici e atmosferici, nonch\u00e9 nello studio del moto di fluidi all'interno di tubature. Nel primo caso, rappresenta il rapporto fra l'accelerazione inerziale di un corpo e le accelerazioni di Coriolis originate dalla rotazione terrestre.\nDescrizione.\nDefinizione matematica.\nIl numero di Rossby viene definito come:\ndove:\nInterpretazione fisica.\nQuando il numero di Rossby \u00e8 grande (perch\u00e9 \u03c6 \u00e8 piccola, come ai tropici e in zone a bassa latitudine, oppure perch\u00e9 la \"L\" \u00e8 piccola, o per grandi velocit\u00e0) domina la forza centrifuga. Quando il numero di Rossby \u00e8 piccolo non \u00e8 possibile trascurare le forze di Coriolis, deve quindi essere considerato il vento geostrofico."}
{"id": "1456135", "revid": "709565", "url": "https://it.wikipedia.org/wiki?curid=1456135", "title": "Jacula", "text": "Jacula \u00e8 un personaggio immaginario dei fumetti italiani ideato da Renzo Barbieri e Giorgio Cavedon e dal disegnatore Giorgio Cambiotti, protagonista di una omonima testata di genere erotico/horror pubblicata dalla ErreGI e poi dalla Ediperiodici dal 1969 al 1982. Il personaggio nasce sull'onda del successo dei fumetti neri degli anni 60 caratterizzati da elementi trasgressivi e violenti ai quali viene aggiunta una componente erotica.\nStoria editoriale.\nIl personaggio esordisce su un'altra testata dell'editore, Isabella, mentre la serie omonima esordisce in edicola nel marzo 1969 in formato tascabile tipico del genere dei fumetti neri fino al n\u00ba 30 per poi passare al formato gigante (cm 16,8 x 24) e per poi tornare tascabile con il n\u00ba 43. I disegni sono dello Studio Rosi sino al n\u00ba 117 e poi dello Studio Giolitti sino alla conclusione delle serie nel 1982 con il n\u00ba327. Le copertine sono principalmente di Leandro Biffi e di Ferdinando Tacconi. A causa della grave crisi del fumetto popolare agli inizi degli anni 80 e all'affermazione del mercato dei video porno la serie chiude dopo 327 volumi. Oltre a questa serie, esistono due volumi fuori serie: \"Il colore della morte\", albo interamente a colori e supplemento al n\u00ba 100, e \"Seme di vampiro\", supplemento in formato gigante al n\u00ba 188 del luglio 1976. Dal 1973 al 1984 la serie viene ristampata dalla Ediperiodici in 129 albi nella serie \"Jacula Collezione\" con due episodi per volume con copertine inedite.\nGraficamente il personaggio subisce una evoluzione che lo porta a assumere le fattezze ispirate a quelle della cantante Patty Pravo.\nBiografia del personaggio.\nJacula \u00e8 una vampira che vive avventure dell'orrore ambientate a cavallo tra Ottocento e Novecento rivisitando tutti i luoghi classici dell\u2019immaginario dell\u2019occulto e del mistero con streghe, antiche maledizioni, ritorni dall'oltretomba e castelli infestati dagli spettri. Come vampira differisce dal modello tradizionale in quanto grazie a una pozione del dottor Carlo Verdier, un vampiro che sar\u00e0 suo compagno, \u00e8 immune ai raggi del sole ma non all'aglio e ai crocifissi. Nelle sue avventure incontra personaggi iconici del genere horror come Frankenstein, l\u2019uomo lupo, Jack lo squartatore, lo zombie, la mummia o il mostro della laguna nera vivendo vicende in cui puntualmente si sovrappone una tematica erotica pi\u00f9 o meno bizzarra. La sua lunga saga pu\u00f2 essere divisa in tre periodi: uno, eminentemente gotico, collocabile nei primi cento numeri della serie; un altro pi\u00f9 eversivo e iconoclasta, negli albi compresi tra il 120 e il 250 e i restanti 77 numeri nei quali si torna gradualmente a forme pi\u00f9 canoniche meno dissacratorie con episodi auto-conclusivi nei quali i toni contro la famiglia, la chiesa e le istituzioni borghesi si attenuano e con tematiche che si avvicinano alla commedia all'italiana.\nImpatto culturale.\nJacula, uscito in edicola nel 1969, aveva come protagonista una donna forte ed emancipata oltre che molto affascinante che diviene portabandiera di valori rivoluzionari per il periodo e che quindi entusiasmarono non solo i lettori italiani ma anche stranieri venendo pubblicata in Francia e in altri Paesi che venivano attratti dalle imprese erotico/horror/gotiche della vampira senza freni e inibizioni. Il successo fu strepitoso e centinaia di lettere inviate alla redazione decretarono un successo senza precedenti e un processo di identificazione sia da parte di uomini che di donne che si identificavano con l'eroina disinibita e combattiva e in tal modo Jacula fu un personaggio femminista per il modo nel quale gestiva senza inibizioni la propria sessualit\u00e0.\nLa copertina dell'album \"Tardo Pede In Magiam Versus\" del gruppo rock degli Jacula \u00e8 stata realizzata da \"\"Mr. Travers\" che\" collaborava con il fumetto Jacula e con la rivista Terror, infatti la copertina fu originariamente realizzata per il numero 27 di tale rivista, pubblicato nel 1971 e intitolato \"L'orrendo pasto\".\nLa serie \u00e8 seguita anche da un pubblico femminile abbastanza insolito per il tipo di pubblicazioni.\nAccoglienza.\nLa pubblicazione godette di un buon successo editoriale per tutti gli anni settanta, per poi perdere progressivamente interesse e lettori agli inizi degli anni ottanta, fino alla soppressione definitiva della testata, causata da una certa perdita di freschezza delle storie, da una ripetivit\u00e0 dei temi e delle situazioni descritte e non ultimo per l'apparizione ed l'affermazione commerciale di nuove pubblicazioni che riproponevano le stesse atmosfere erotiche e soprannaturali di Jacula.\nAltre serie erotiche a fumetti prodotte in Italia negli stessi anni ed incentrate su vampire e affini comprendono \"Zora la vampira\", \"Lucifera\" e \"Sukia\"."}
{"id": "1456137", "revid": "79968", "url": "https://it.wikipedia.org/wiki?curid=1456137", "title": "Stilo", "text": ""}
{"id": "1456142", "revid": "16861", "url": "https://it.wikipedia.org/wiki?curid=1456142", "title": "Stati federali", "text": ""}
{"id": "1456157", "revid": "1305772", "url": "https://it.wikipedia.org/wiki?curid=1456157", "title": "C\u0103rbunari", "text": "C\u0103rbunari \u00e8 un comune della Romania di 1.141 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di due villaggi: C\u0103rbunari e \u0218tin\u0103pari."}
{"id": "1456160", "revid": "729019", "url": "https://it.wikipedia.org/wiki?curid=1456160", "title": "Cecit\u00e0 notturna", "text": "La cecit\u00e0 notturna, nota anche come emeralopia, \u00e8 una condizione in cui la visione risulta resa difficile dalla presenza di una scarsa quantit\u00e0 di luce.\nEziologia.\nTale forma di cecit\u00e0 si verifica perch\u00e9 la retina ha perso parzialmente la propria sensibilit\u00e0. Spesso a tale disturbo si collega un'anomalia specifica: il malfunzionamento dei bastoncelli (fotorecettori retinici con i coni), che comporta appunto un ritardo nell'adattamento agli stimoli luminosi esterni. Generalmente ci\u00f2 si verifica a causa di un insufficiente apporto di vitamina A (ad esempio secondaria a fibrosi cistica) o del retinolo. Tale carenza (ipovitaminosi) rappresenta, tra l'altro, la causa principale di cecit\u00e0 infantile nel mondo. In altri casi l'origine \u00e8 genetica. A volte si presenta come conseguenza della malattia di Refsum.\nSintomi.\nI sintomi che accompagnano la cecit\u00e0 notturna sono essenzialmente secchezza dell'occhio ed emicrania.\nCecit\u00e0 stazionaria congenita notturna.\nCol nome di cecit\u00e0 stazionaria congenita notturna si indicano una serie di malattie molto rare che causano disturbi della visione al buio; sono causate da una serie di mutazioni genetiche, che provocano differenti alterazioni dei fotorecettori e di altre cellule retiniche. Queste mutazioni possono essere trasmesse ai discendenti secondo diverse modalit\u00e0 e, ovviamente, comportano come conseguenza la difficolt\u00e0 nella visione negli ambienti poco illuminati e nelle ore notturne. Nelle forme pi\u00f9 blande non si verifica alcuna riduzione della vista in condizione di normale luminosit\u00e0, ma soltanto una difficolt\u00e0 di visione negli ambienti con scarsa illuminazione. In genere queste malattie si manifestano lungo l'arco della vita senza peggioramenti; attualmente non esistono terapie, ma ovviamente per il futuro si punta soprattutto alla terapia genica (si 'riparano' i geni difettosi sostituendo alcune sequenze del DNA, generalmente sfruttando un virus vettore svuotato del suo materiale genetico).\nTrattamento.\nLa terapia attuale prevede il reintegro della vitamina A, l'uso di colliri per facilitare l'accomodazione nel passaggio da luce ad oscurit\u00e0, e il trattamento di eventuali altre patologie scatenanti la cecit\u00e0 notturna (principalmente retiniti, congiuntiviti, cataratta e coloboma irideo). Integrazione di vitamina A in gravidanza per evitare la forma congenita. Altra alternativa, di recente introduzione (2015), \u00e8 lo sviluppo di particolari lenti oftalmiche che, sfruttando sofisticate geometrie e trattamenti, possono migliorare contrasto e colore."}
{"id": "1456163", "revid": "287204", "url": "https://it.wikipedia.org/wiki?curid=1456163", "title": "Carbunari", "text": ""}
{"id": "1456167", "revid": "767487", "url": "https://it.wikipedia.org/wiki?curid=1456167", "title": "Ciclova Rom\u00e2n\u0103", "text": "Ciclova Rom\u00e2n\u0103 \u00e8 un comune della Romania di 1.600 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Ciclova Rom\u00e2n\u0103, Ilidia, Socolari."}
{"id": "1456168", "revid": "16066", "url": "https://it.wikipedia.org/wiki?curid=1456168", "title": "Isola di Hong Kong", "text": ""}
{"id": "1456169", "revid": "287204", "url": "https://it.wikipedia.org/wiki?curid=1456169", "title": "Ciclova Romana", "text": ""}
{"id": "1456171", "revid": "110157", "url": "https://it.wikipedia.org/wiki?curid=1456171", "title": "Ciuchici", "text": "Ciuchici \u00e8 un comune della Romania di 1.057 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Ciuchici, Macovi\u0219te, Nicolin\u021b, Petrilova."}
{"id": "1456174", "revid": "834", "url": "https://it.wikipedia.org/wiki?curid=1456174", "title": "Walter Darr\u00e9", "text": ""}
{"id": "1456177", "revid": "834", "url": "https://it.wikipedia.org/wiki?curid=1456177", "title": "Walther Darr\u00e9", "text": ""}
{"id": "1456178", "revid": "110157", "url": "https://it.wikipedia.org/wiki?curid=1456178", "title": "Ciudanovi\u021ba", "text": "Ciudanovi\u021ba \u00e8 un comune della Romania di 675 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Ciudanovi\u021ba e Jitin."}
{"id": "1456179", "revid": "287204", "url": "https://it.wikipedia.org/wiki?curid=1456179", "title": "Ciudanovita", "text": ""}
{"id": "1456181", "revid": "767487", "url": "https://it.wikipedia.org/wiki?curid=1456181", "title": "Numero di E\u00f6tv\u00f6s", "text": "In fluidodinamica il numero di E\u00f6tv\u00f6s (Eo) \u00e8 un numero adimensionale che prende il nome dal fisico ungherese Lor\u00e1nd E\u00f6tv\u00f6s.\nDefinizione matematica.\nIl numero di E\u00f6tv\u00f6s \u00e8 definito come:\nApplicazioni.\nInsieme al numero di Morton pu\u00f2 essere utilizzato per caratterizzare la forma di una sfera di fluido (ad esempio una bolla d'aria o una goccia d'acqua).\nInterpretazione fisica.\nIl numero di E\u00f6tv\u00f6s pu\u00f2 essere visto come il rapporto fra le forze di galleggiamento e la tensione superficiale.\nNumero di Bond.\nAnalogo al numero di E\u00f6tv\u00f6s, \u00e8 il numero di Bond, definito come il rapporto tra la gravit\u00e0 e la tensione superficiale:\ndove:\nIl numero di Bond \u00e8 un gruppo adimensionale che indica l'importanza relativa tra la forza di gravit\u00e0 e la tensione superficiale a cui \u00e8 sottoposto un fluido. Ad esempio, in un sistema microfluidico la cui lunghezza caratteristica Dh \u00e8 dell'ordine dei micrometri (10\u22126 metri), il numero di Bond sar\u00e0 proporzionale a (10\u22126)2 ovvero 10\u221212; questo ci dice che per le microscale, essendo Bo molto piccolo, sono prevalenti le tensioni superficiali rispetto alla forza peso. Questo \u00e8 uno dei principali motivi per cui, ad esempio, gli insetti riescono a \"scalare i muri\" o a camminare sull'acqua."}
{"id": "1456182", "revid": "287204", "url": "https://it.wikipedia.org/wiki?curid=1456182", "title": "Numero di Eotvos", "text": ""}
{"id": "1456185", "revid": "1543377", "url": "https://it.wikipedia.org/wiki?curid=1456185", "title": "Scuola di Chicago (economia)", "text": "Con l'espressione Scuola di Chicago (\" Chicago School of Economics\") si definisce una scuola di pensiero economica, elaborata da alcuni professori dell'Universit\u00e0 di Chicago, basata su una descrizione delle istituzioni economiche pubbliche e private contemporanee, volta a promuovere inoltre ipotesi di riforme in senso liberale e liberista dell'economia. I maggiori esponenti della scuola sono i premi Nobel Milton Friedman e George Stigler.\nStoria.\nFormatasi negli anni '30, si svilupp\u00f2 a partire dalla seconda met\u00e0 degli anni 1950, sotto la guida di Milton Friedman. Dalla seconda met\u00e0 degli anni 1970 si \u00e8 avviata una terza fase della scuola di Chicago, dominata dalla nuova macroeconomia classica. Conta complessivamente negli anni 22 vincitori del premio Nobel in economia. \nChicago boys.\nI \"Chicago boys\" furono un gruppo di giovani economisti cileni formatisi presso l'Universit\u00e0 di Chicago, nel 1970 circa, sotto l'egida di Milton Friedman e Arnold Harberger.\nSuccessivamente furono assunti a met\u00e0 degli anni settanta nell'amministrazione del ministero dell'economia del Cile, guidato dal tecnico Jos\u00e9 Pi\u00f1era, durante il regime di Augusto Pinochet, e che portarono al cosiddetto \"Miracolo cileno\".\nLe politiche del ministero di Pi\u00f1era si caratterizzarono per il processo di privatizzazione e liberalizzazione dell'economia del paese, dopo le riforme collettiviste del governo socialista di Salvador Allende.\nFu varata inoltre un'importante riforma del sistema pensionistico, basata sulla liberalizzazione e privatizzazione del monopolio pubblico della previdenza pensionistica.\nTale sistema pensionistico \u00e8 stato recentemente recepito da altri paesi, anche europei.\nLa teoria dei Chicago boys \u00e8 stata applicata per anni in tutto il mondo, soprattutto in quei paesi che chiedevano prestiti al Fondo Monetario Internazionale, in quanto lo stesso FMI poneva come condizione per l'ottenimento dei prestiti l'applicazione di politiche economiche neo-liberiste, anche contro l'orientamento dei governi a cui si rivolgeva.\nReaganomics.\nLe loro teorie influenzarono e caratterizzarono le politiche economiche dei governi statunitensi del presidente Ronald Reagan e del governo inglese del primo ministro Margaret Thatcher nei primi anni '80.\nLa politica economica e fiscale statunitense di quegli anni \u00e8 stata denominata Reaganomics.\nLa crisi del 2008.\nLa crisi avviata negli ultimi giorni di settembre 2008, con gran parte delle Banche del mondo in procinto di fallire in mancanza della connivenza pubblica che aveva garantito la precedente formazione dei monopoli e con le borse di tutto il globo in caduta libera (Orso), che riducevano drasticamente il valore delle azioni e delle pensioni legate ai fondi di investimento, secondo alcuni critici dimostrerebbe la fragilit\u00e0 della teoria della scuola di Chicago. A tali critiche \u00e8 stato ribattuto che gli interventi distorsivi dello Stato hanno creato le condizioni per l'esplosione della bolla immobiliare e che la teoria dei mercati efficienti si limitava a parlare delle informazioni \"disponibili\" sul mercato.\nQuesta dottrina, fatta propria dal Fondo Monetario Internazionale, ha comportato per molti anni che ai paesi poveri fossero imposti tagli all'assistenzialismo ed alle spese parassitarie, con l'avvio del risanamento dei conti pubblici, per evitare con l'aumento del costo del debito pubblico la bancarotta come la Spagna tra il 1880 e il 1900, e l'Argentina in anni recenti, e apertura al commercio estero e agli investimenti stranieri.\nNel 2008 ha iniziato a manifestarsi la crisi mondiale, partita proprio dagli Stati Uniti: il forte calo delle vendite nelle industrie statunitensi dell'automobile ha costretto (per mancanza di liquidit\u00e0, dovuta al forte indebitamento delle banche e dei cittadini americani e alla loro impossibilit\u00e0 a spendere), a chiedere e ottenere, dal governo Bush, nel dicembre 2008, per evitare il fallimento, prestiti per 17 miliardi di dollari.\nIl F.M.I, per contrastare le spinte deflattive dovute al drastico aggiustamento, il 21 dicembre 2008, per bocca del suo presidente, il socialista francese Dominique Strauss-Kahn, ha chiesto agli Stati di spendere, per stimolare l'economia, il 2% del PIL mondiale.\nPrincipi.\nGli economisti della Scuola hanno una preferenza di fondo molto marcata per il libero mercato (\"laissez-faire\"). La scuola di Chicago afferma che i mercati senza l'interferenza del governo produrranno i migliori risultati per la societ\u00e0 (cio\u00e8 i risultati pi\u00f9 efficienti). \nNon esclude del tutto, in determinate situazioni, la legittimit\u00e0 e l'opportunit\u00e0 dell'intervento dello stato nell'economia. Sostiene che i consumatori sono meglio protetti dalla concorrenza, anche se \u00e8 solo tra poche grandi aziende in un settore, ma preferisce lasciare che il mercato risolva un eventuale monopolio piuttosto che affidarsi all'intervento del governo, che pu\u00f2 causare un danno maggiore all'efficienza. I principi della scuola di Chicago sono stati applicati a un'ampia variet\u00e0 di aree, non solo le attivit\u00e0 di mercato.\nIl loro pensiero fa da ponte tra la \"scuola neoclassica\" e la \"scuola austriaca\".\nGli insegnamenti della scuola di Chicago sono anche chiamati neoliberisti."}
{"id": "1456186", "revid": "614400", "url": "https://it.wikipedia.org/wiki?curid=1456186", "title": "Massimo D'Alema", "text": "\u00c8 stato poi Ministro degli affari esteri e vicepresidente del Consiglio del governo Prodi II (17 maggio 2006 - 8 maggio 2008). \u00c8 stato inoltre segretario nazionale della Federazione Giovanile Comunista Italiana dal 1975 al 1980, segretario nazionale del Partito Democratico della Sinistra dal 1994 al 1998 e presidente dei Democratici di Sinistra dal 2000 al 2007. \u00c8 stato deputato per sette legislature e pi\u00f9 volte vicepresidente dell'Internazionale Socialista.\nDiplomato al liceo classico, dal 13 marzo 1991 \u00e8 iscritto all'albo come giornalista professionista. Dal 26 gennaio 2010 al 15 marzo 2013 ha ricoperto la carica di Presidente del COPASIR. Ostile alla personalit\u00e0 e alla linea politica di Matteo Renzi, ha lasciato il Partito Democratico, che ha contribuito a fondare, per aderire ad Articolo Uno nel 2017.\nDal 2018 \u00e8 professore straordinario del corso di \"storia delle relazioni internazionali\" presso la Link Campus University.\nBiografia.\nInfanzia ed educazione.\n\u00c8 figlio di Giuseppe D'Alema, partigiano gappista, funzionario e deputato del Partito Comunista Italiano, e di Fabiola Modesti (1924-2008). I suoi nonni paterni erano originari di Miglionico, provincia di Matera. \u00c8 sposato con Linda Giuva, foggiana, professoressa associata di archivistica, bibliografia e biblioteconomia presso l'Universit\u00e0 di Roma \"La Sapienza\", e ha due figli, Giulia e Francesco.\nA causa del lavoro del padre Giuseppe, la famiglia si trasferiva spesso da una citt\u00e0 all'altra, non di rado molto lontane tra loro (Genova, Trieste, Pescara). La madre raccontava che con il marito si decise di non imporre nulla al figlio, soprattutto in materia di religione, ma che gi\u00e0 a sei anni \u00abera interessato a tutto e gli piaceva tanto qualsiasi cosa sapesse di politica\u00bb.\nNei primi giorni di scuola si dichiar\u00f2 ateo e non partecip\u00f2 alle lezioni di religione, cominciando uno scontro con la maestra, che, a suo dire, faceva ogni giorno \u00abla solita propaganda democristiana\u00bb e anticomunista.\nNon ebbe mai difficolt\u00e0 a scuola: non fece la quinta elementare e fu il primo agli esami di terza media. Secondo sua madre fu pi\u00f9 per la spigliatezza che per una grande applicazione, dato che non studiava molto sui libri di testo, preferendovi quelli che trovava in casa e che leggeva avidamente, specie se di storia.\nPrime attivit\u00e0 politiche.\nA Roma, a Monteverde Vecchio, era iscritto ai pionieri (associazione comunista per ragazzi e ragazze fino ai 15 anni) coi figli di Giancarlo Pajetta. Quando in quel quartiere si tenne un congresso del partito, fu scelto - aveva appena nove anni - come rappresentante dei pionieri: la madre ricorda che volle scriversi da solo il discorso per poi saperlo meglio, e che fece un'ottima figura, tanto da far dire a Togliatti \u00abCapirai, se tanto mi d\u00e0 tanto questo far\u00e0 strada\u00bb. Secondo altri, invece, il commento del \"Migliore\" sarebbe stato assai pi\u00f9 stizzito (per la precoce maturit\u00e0 politica del pioniere): \u00abMa questo non \u00e8 un bambino, \u00e8 un nano!\u00bb.\nLa sua militanza politica cominci\u00f2 nel 1963, quando s'iscrisse quattordicenne alla Federazione Giovanile Comunista Italiana (FGCI). D'Alema \u00e8 sempre stato considerato un \u00abfiglio del partito\u00bb, perch\u00e9 \u00e8 cresciuto in un ambiente \"di partito\": il PCI pervadeva la vita dei genitori, numerosi alti dirigenti del PCI erano amici di famiglia e lo conoscevano fin dalla sua infanzia, e in seguito ha percorso tutti i gradi della militanza.\nA Genova, citt\u00e0 presso la quale frequent\u00f2 il liceo classico Andrea Doria e dove il padre era segretario regionale del PCI, si occup\u00f2 di organizzare il movimento studentesco nella propria scuola: ad esempio, per le manifestazioni contro la guerra in Vietnam; ma svolgeva anche volontariato in parrocchia e partecipava alla redazione del giornalino parrocchiale, oltre che alle lezioni di religione (pur essendo esonerato), discutendo sempre con l'insegnante, un sacerdote.\nA Pisa.\nDopo aver conseguito la maturit\u00e0 classica, si trasfer\u00ec nell'ottobre 1967 a Pisa, ammesso a frequentare la Classe accademica di lettere e filosofia presso la Scuola Normale Superiore di Pisa, dopo essersi classificato quinto all'esame di ammissione.\nAll'esame di ammissione conobbe Fabio Mussi, che era appena dietro di lui in graduatoria ed ebbe una camera proprio a fianco alla sua. I due fecero subito amicizia e parteciparono assieme, in posizione eminente, alle grandi contestazioni degli studenti della Normale in quel periodo: recentemente era stato espulso Adriano Sofri, per aver infranto le rigidissime regole del collegio, che vietavano, fra l'altro, l'ingresso di ragazze nelle camere.\nDopo varie occupazioni, il regolamento fu modificato con la liberalizzazione degli accessi e l'abolizione dell'obbligo di pernottamento e dei rientri a orari predeterminati. In seguito, anche Mussi e D'Alema rischiarono l'espulsione, da cui si salvarono grazie all'appoggio di alcuni professori e all'impegno mostrato nello studio.\nGrazie a queste esperienze, i due entrarono quasi subito nella dirigenza locale del PCI (il cui segretario, fra l'altro, era amico del padre di D'Alema) e organizzarono molte iniziative e manifestazioni rischiando spesso il carcere e scontrandosi coi pi\u00f9 radicali elementi di Lotta continua, che ritenevano D'Alema troppo allineato alla posizione del PCI.\nD'Alema si ritir\u00f2 dagli studi poco prima di discutere la tesi, che avrebbe dovuto vertere sull'opera \"Produzione di merci a mezzo di merci\" dell'economista Piero Sraffa, amico di Antonio Gramsci. Secondo l'amico del tempo Marco Santagata, D'Alema vi rinunci\u00f2 per non essere sospettato di favoritismi, poich\u00e9 l'intellettuale del PCI Nicola Badaloni era diventato preside di Lettere e Filosofia; sicuramente influirono notevolmente in questa scelta gli impegni politici assunti da D'Alema prima a livello locale, a Pisa, e poi, a livello nazionale, con la segreteria della FGCI; poco dopo entr\u00f2 nel comitato federale nel partito.\nIn occasione delle elezioni comunali del 1970 fu eletto in consiglio comunale e divenne capogruppo del PCI. In tale veste fu uno dei promotori della giunta guidata da Elia Lazzari tra il luglio 1971 e il maggio 1976, un esperimento inedito sostenuto da PCI, PSI, PSIUP e da una parte della DC per superare un momento di stallo e votare il bilancio comunale.\nCon questo, D'Alema conquist\u00f2 l'attenzione dei vertici del partito e si fece la fama di aspirante capo del partito.\nTuttavia non mancarono le contestazioni della sua linea, che provoc\u00f2 grandi discussioni: era ritenuto un saputello presuntuoso e si temevano le sue relazioni coi movimenti estremisti. Un altro ostacolo erano i commenti moralisti sulla sua relazione libera e aperta con Gioia Maestro, conosciuta da poco: ostacolo che fu rimosso con un matrimonio celebrato il 19 aprile 1973 e concluso un anno e mezzo dopo.\nNel 2013 D'Alema ha cos\u00ec rievocato gli anni attorno al 1968: \u00abFaccio parte della generazione del Sessantotto. Noi eravamo antisovietici, ma nel partito c'era gente che aveva rapporti stretti con l'Unione Sovietica. Erano legami personali e culturali profondi, creati durante la guerra, una guerra antifascista. In seno allo stesso partito, per anni, hanno convissuto diverse culture politiche. Enrico Berlinguer aveva capito qual era il vero volto dell'URSS. Ma prevalse in lui la preoccupazione che una rottura con quel mondo avrebbe portato a una spaccatura nel partito. Questa preoccupazione ha finito per rallentare il rinnovamento necessario del PCI. E cos\u00ec all'appuntamento con la storia siamo arrivati in ritardo\u00bb.\nSegretario della FGCI.\nNel 1975 Enrico Berlinguer stava cercando un successore per Renzo Imbeni alla guida della FGCI, per la quale voleva un nuovo corso: che la risollevasse dalla diminuzione degli iscritti e la portasse pi\u00f9 vicina alla linea del Compromesso storico.\nIl successore designato era Amos Cecchi, ma il suo sostenitore Carlo Alberto Galluzzi fu sostituito nella carica di supervisore della FGCI dall'amendoliano Gerardo Chiaromonte, amico di famiglia dei D'Alema, che scelse il futuro segretario fra D'Alema e Mussi, optando infine - dopo una cena informale coi due - per il primo, che pure non era formalmente iscritto all'organizzazione come previsto dallo statuto: la scelta di uno sconosciuto sembr\u00f2 ai membri della FGCI un atto di forza e un attentato all'autonomia dell'organizzazione.\nIn quel periodo il motto della FGCI era \"stare nel movimento\": D'Alema cerc\u00f2 di mediare fra la sinistra extraparlamentare e il Partito per evitare una rottura definitiva, inizialmente senza risultati di rilievo. Per dare consistenza a questa prova di dialogo, si cre\u00f2 il settimanale \"Citt\u00e0 futura\", che arriv\u00f2 a vendere 50.000 copie: era diretto da Ferdinando Adornato e ospitava articoli di persone dalle opinioni pi\u00f9 varie, animato da Umberto Minopoli, Claudio Velardi, Giovanni Lolli, Goffredo Bettini, Marco Fumagalli, Walter Vitali, Giulia Rodano, Livia Turco, Leonardo Domenici: secondo D'Alema \u00abl'ultima generazione di quadri del partito. L\u00ec si form\u00f2 un legame umano [...] quel tipo di solidariet\u00e0 non si \u00e8 spezzato, anche se abbiamo preso strade diverse\u00bb. Il giornale chiuse poco dopo.\nDopo il rapimento di Aldo Moro nel 1978, la FGCI prese maggiormente le distanze dagli autonomi, scegliendo di emarginare i terroristi. D'Alema, tuttavia, cerc\u00f2 di recuperare parte del movimento proseguendo la propria opera di mediazione: ebbe occasione di parlare con Berlinguer, che era colpito personalmente dal conflitto generazionale, dato che il figlio Marco Berlinguer si era avvicinato a posizioni estremistiche: in un famoso discorso a Genova prepar\u00f2 alla rottura dell'unit\u00e0 nazionale, con un forte richiamo ai giovani, che \u00abin fondo sono figli nostri\u00bb, anche nelle esagerazioni.\nAi tempi si ebbe l'impressione che Napolitano e Chiaromonte imputassero questa svolta a sinistra a D'Alema, che, per punizione, fu mandato in Puglia quale responsabile di stampa e propaganda.\nIn Puglia.\nIl 19 marzo 1980 D'Alema arriv\u00f2 a Bari, dove venne accolto dal segretario locale della FGCI, Renato Miccoli, con cui avrebbe convissuto per quasi quattro anni. Come primo atto da responsabile di stampa e propaganda acquist\u00f2 la televisione locale TvZeta, finanziata anche con dei concerti. Poco dopo fu promosso responsabile dell'organizzazione. Come tale, partecipava a tutti i comizi, manifestazioni e incontri del partito, per costruire un rapporto diretto con la base del partito ed essere indipendente dal resto della dirigenza, che gli era ostile, ritenendo il suo arrivo un commissariamento.\nI suoi discorsi inizialmente furono giudicati troppo freddi, ma presto apprese le tecniche oratorie e conquist\u00f2 la base, cos\u00ec che quando, dopo le fallimentari amministrative del 1981 (vinte dai democristiani), il segretario regionale si dimise, egli fu eletto al suo posto: la sua rafforzata posizione aveva permesso a Berlinguer e Alessandro Natta di premere in suo favore senza esporsi eccessivamente.\nPoco dopo, Berlinguer sferr\u00f2 pesanti accuse al PSI e alla politica clientelare in generale (la cosiddetta questione morale), in particolare in un'intervista a Scalfari ne \"la Repubblica\" del 28 luglio 1981. D'Alema si attest\u00f2 sulla stessa posizione e cominci\u00f2 una dura battaglia per impedire al PSI di fare della Puglia una solida base politica e di potere: la prima mossa fu ostacolare ogni alleanza locale fra PSI e DC; a questo scopo form\u00f2 a Bari una giunta di sinistra col socialista Rino Formica, mentre in molti altri comuni si alle\u00f2 con la DC. Infine, nonostante le resistenze interne al partito, strinse un'alleanza con la DC anche per la Regione.\nCon questo curriculum, al congresso del 1983 fu eletto membro della direzione nazionale, assieme ad altri dirigenti locali come Piero Fassino, Giulio Quercini e Lalla Trupia.\nPeriodo post-Berlinguer.\nNel 1984, nonostante D'Alema fosse soltanto un giovane dirigente locale, Berlinguer lo port\u00f2 con s\u00e9 al funerale di Jurij Vladimirovi\u010d Andropov, per dare un forte segnale di rinnovamento e, si ipotizz\u00f2 allora, per prepararlo alla successione in un congresso di due anni dopo.. \nBerlinguer per\u00f2 mor\u00ec poco dopo e gli succedette Alessandro Natta, una soluzione di transizione in vista dell'elezione a segretario di uno dei giovani selezionati da Berlinguer, tra i quali Occhetto e D'Alema erano quelli pi\u00f9 in vista. Natta diede a D'Alema l'importante incarico dell'organizzazione, mentre Achille Occhetto, nel luglio del 1987, fu nominato vicesegretario.\nNel 1984 poco dopo la morte di Berlinguer fu colpito da una tragedia personale: la terrificante morte della sua compagna Giusi Del Mugnaio, una ragazza di Bologna poco pi\u00f9 che trentenne e che per amore di lui aveva lasciato una brillante carriera politica: fu travolta e uccisa da una auto sulla superstrada tra Bari e Brindisi, il 20 luglio, morendo sul colpo.\nQuando il 30 aprile 1988 Natta ebbe un infarto, D'Alema - che in quel periodo era direttore de \"l'Unit\u00e0\" - a Italia Radio parl\u00f2 per primo della successione, senza discuterne con lui. Nel frattempo Occhetto e D'Alema avevano spinto per modificare la linea del partito, rendendola pi\u00f9 aggressiva verso il PSI di Bettino Craxi e pi\u00f9 aperta verso un cambiamento del sistema politico imperniato sul maggioritario.\nFu eletto deputato per la prima volta nel 1987, nella circoscrizione Lecce-Brindisi-Taranto.\nNascita del PDS.\nNel 1990 concluse l'esperienza a capo de \"l'Unit\u00e0\": Occhetto aveva bisogno di lui per dare seguito alla svolta della Bolognina. D'Alema, da coordinatore della segreteria, si occupava dei rapporti con l'ala sinistra del partito ed era una garanzia di stabilit\u00e0, per il suo essere un \u00abfiglio del partito\u00bb che non l'avrebbe mai tradito o gettato a mare; al contrario, Occhetto appariva voler approfittare della svolta per demolire parte della tradizione del partito con cui non era a proprio agio. Infatti nel suo libro \"Il sentimento e la ragione\" Occhetto scrive che D'Alema affront\u00f2 la svolta descrivendola come una \"dura necessit\u00e0\", impostazione che strideva con la sua.\nD'Alema divenne subito coordinatore della segreteria del neonato partito, acquistandovi una posizione eminente (anche grazie al controllo delle leve organizzative) e quasi facendo ombra a Occhetto, tanto da essere considerato il vicesegretario di fatto, cosicch\u00e9, nell'aprile 1992, fu escluso dalla direzione per diventare capogruppo alla Camera (dopo essere stato capolista alle elezioni). Contemporaneamente Walter Veltroni, responsabile della propaganda, fu promosso da Occhetto alla direzione de \"l'Unit\u00e0\".\nFine della prima Repubblica.\nA maggio, nell'instabilit\u00e0 esacerbata dall'attentato a Giovanni Falcone, D'Alema prefer\u00ec con Ciriaco De Mita la candidatura alla Presidenza della Repubblica di Oscar Luigi Scalfaro a quella di Giovanni Spadolini caldeggiata da Occhetto.\nQuando si form\u00f2 il primo governo Amato, D'Alema non vot\u00f2 la fiducia, ma cominci\u00f2 una fase di dialogo e di collaborazione per superare le difficolt\u00e0 politiche e finanziarie del momento: dopo la crisi del governo, D'Alema fu intervistato - primo ex comunista - dal giornale della DC \"Il Popolo\". In quell'intervista accredit\u00f2 l'idea di un governo sostenuto dai partiti riformatori ma guidato da un uomo nuovo: era il profilo di Romano Prodi, ma per quella fase si scelse di formare un governo tecnico guidato da Carlo Azeglio Ciampi, per cui giurarono anche dei pidiessini. Essi tuttavia si dimisero dopo che il Parlamento aveva negato ai magistrati l'autorizzazione a procedere contro Craxi; il PDS non vot\u00f2 la fiducia ma D'Alema mantenne dei contatti di collaborazione col governo.\nIn seguito alla vittoria del PDS alle amministrative del 1993 furono indette in anticipo nuove elezioni, che si tennero nel 1994: furono vinte da Silvio Berlusconi mentre D'Alema fu eletto nel collegio n. 11 della Puglia.\nSegretario del PDS.\nIn seguito alla sconfitta elettorale, Achille Occhetto si dimise e, nella successione apertasi, sostenne Veltroni contro D'Alema. Eugenio Scalfari su \"la Repubblica\" sugger\u00ec di scegliere il segretario con un referendum, che la direzione del partito decise di tenere fra tutti i 19.000 dirigenti centrali e locali del partito.\nPiero Fassino si occupava di promuovere la candidatura di Veltroni; Scalfari scriveva che se fosse stato eletto D'Alema non sarebbe cambiato nulla; esperti di immagine lo bocciavano; Giampaolo Pansa lo soprannominava \u00abbaffino di ferro\u00bb (riferimento a \u00abbaffone\u00bb, nomignolo attribuito a Stalin), alludendo ad un suo presunto attaccamento ad una vecchia concezione del partito e della politica.\nAl referendum parteciparono solo 12\u00a0000 aventi diritto, di cui circa 6\u00a0000 votarono per Veltroni e circa 5\u00a0000 per D'Alema; poich\u00e9 nessuno aveva conseguito la maggioranza, la decisione fu rimandata al Consiglio nazionale, composto di 480 membri, che furono pressati da una parte da Fassino e dall'altra da Claudio Velardi (divenuto il pi\u00f9 fedele collaboratore di D'Alema che conosceva fin dall'inizio della sua carriera parlamentare), aiutato da una squadra di dalemiani, quasi tutti ex esponenti della FGCI.\nIl 1\u00ba luglio 1994 D'Alema fu eletto Segretario nazionale con 249 voti contro 173: secondo il diretto interessato, ci\u00f2 avvenne perch\u00e9 il partito voleva un cambiamento rispetto alla politica di Occhetto, cui Veltroni era troppo vicino.\nCome segretario del PDS D'Alema si avvicina ai popolari, contribuendo alla nascita de L'Ulivo, perseguendo, a differenza di Occhetto, una politica di alleanza con le forze di centro-sinistra di ispirazione cattolica, e accettando che fosse candidato premier l'ex presidente dell'IRI Romano Prodi, una figura pi\u00f9 rassicurante per l'elettorato moderato, bench\u00e9 il PDS fosse nettamente la componente preponderante, dal punto di vista elettorale, all'interno dell'Ulivo.\nL'Ulivo al governo.\nIl 21 aprile 1996, a seguito di una nuova tornata elettorale che vide prevalere la coalizione de L'Ulivo sul centro-destra, riconferm\u00f2 il proprio seggio. Sotto la sua guida, nel 1996, il PDS divent\u00f2 il primo partito nazionale (21,1%), prima e unica volta per un partito di sinistra in elezioni politiche (il PCI lo fu ma nelle elezioni europee del 1984).\nIl 5 febbraio 1997 D'Alema viene eletto presidente della Commissione parlamentare bicamerale per le riforme istituzionali, dopo aver convinto l'allora leader dell'opposizione Silvio Berlusconi a sostenere la sua candidatura. Il 9 ottobre 1997, dopo che Rifondazione Comunista tolse l'appoggio al governo, Prodi si dimise temporaneamente. D'Alema sarebbe stato orientato verso elezioni anticipate, approfittando della difficolt\u00e0 del Polo e della stessa Rifondazione. Prodi per\u00f2 riusc\u00ec a trovare un compromesso con Fausto Bertinotti e la crisi rientr\u00f2.\nNel 1998 D'Alema guida il PDS verso gli \"Stati Generali della Sinistra\", per unificare il PDS con altre forze della sinistra italiana e creare un unico soggetto politico. Il partito si apre in tal modo ai contributi di altre culture riformiste, dandosi una svolta in chiave moderna, eliminando i riferimenti ad un comunismo deteriorato dall'et\u00e0, infatti decide di \"ammainare\", ossia togliere dal simbolo lo stendardo recante la falce e il martello ed al suo posto viene inserita la rosa, vessillo del socialismo europeo, e proponendosi come efficace forza socialdemocratica. Il rinnovato soggetto politico prese il nome di Democratici di Sinistra (DS), al quale aderisce oltre il PDS, la Federazione Laburista, il Movimento dei Comunisti Unitari, i Cristiano Sociali, la Sinistra Repubblicana, ossia molti esponenti di estrazione socialista, repubblicana, cristiano-sociale e ambientalista: il 13 febbraio si celebra il congresso costitutivo dei DS, che si presenta quale partito \"leader\" della sinistra e del centro-sinistra italiano.\nIl 9 ottobre cade il governo Prodi, in seguito a una crisi provocata da Rifondazione Comunista, che pat\u00ec anche la scissione del Partito dei Comunisti Italiani, contrari alla crisi di governo. Per la formazione di un nuovo governo con maggioranza di centro-sinistra, alcuni parlamentari centristi, guidati da Clemente Mastella e ispirati da Cossiga, si mostrarono disponibili a votare la fiducia, a patto che il presidente del Consiglio non fosse Prodi; molti videro in questa richiesta una chiara indicazione di D'Alema come nuovo capo di governo. Scalfaro incaric\u00f2 quindi D'Alema di formare un nuovo governo come Presidente del Consiglio.\nPresidente del Consiglio dei ministri.\nPrimo governo.\nIl primo governo presieduto da Massimo D'Alema rimase in carica dal 21 ottobre 1998 al 22 dicembre 1999.\nD'Alema fu il primo esponente dell'ex PCI ad assumere la carica di presidente del Consiglio. Sostenne l'abolizione del servizio militare obbligatorio, e l'intervento NATO nella guerra del Kosovo, attirandosi cos\u00ec le critiche dell'ala pacifista della sua coalizione. Dopo la Guerra del Golfo, il secondo bombardamento italiano del dopoguerra, avviato da basi militari NATO presenti nel territorio nazionale e con la partecipazione di mezzi dell'Aviazione Italiana.\nAd ottobre del 1999 venne annunciata una crisi di governo pilotata allo scopo di farvi entrare I Democratici, ma passarono due mesi perch\u00e9 si arrivasse al D'Alema bis.\nSecondo governo.\nIl secondo governo presieduto da Massimo D'Alema giura al Quirinale il 22 dicembre 1999 davanti al Capo di Stato Carlo Azeglio Ciampi. Questo esecutivo \u00e8 ricordato per essere come uno dei pi\u00f9 brevi. In seguito alla sconfitta delle elezioni regionali 2000, il 26 aprile 2000 diede le dimissioni come \u00abatto di sensibilit\u00e0 politica, non certo per dovere istituzionale\u00bb. In particolare D'Alema ricevette la delusione peggiore dalla vittoria nel Lazio di Francesco Storace, esponente di Alleanza Nazionale e candidato della Casa delle Libert\u00e0. Gli successe nella carica di Presidente del Consiglio Giuliano Amato, che ricopriva l'incarico di Ministro del tesoro nel suo governo.\nDurante il governo D'Alema II viene approvata la discussa riforma del titolo V della Costituzione, la legge sulla Par condicio che regolava l'accesso ai mezzi d'informazione delle forze politiche. Si tratta dell'unico tentativo nel corso della seconda repubblica di limitare, dal punto di vista legislativo, la predominanza nel mondo dell'informazione di Silvio Berlusconi.\nOpposizione e Parlamento europeo.\nNel 2001 D'Alema si candida nel collegio di Gallipoli, ma non nella quota proporzionale, in polemica col suo partito. Viene eletto alla Camera dei Deputati con il 51,49% dei consensi e si iscrive al gruppo Democratici di Sinistra - L'Ulivo. Dopo l'elezione al parlamento europeo del 2004, D'Alema il 19 luglio 2004 dar\u00e0 le dimissioni da deputato italiano.\nAll'opposizione rispetto al secondo e al terzo governo Berlusconi, dal giugno 2004 al maggio 2006 \u00e8 stato membro del Parlamento europeo per la lista Uniti nell'Ulivo nella circoscrizione sud, eletto con 832\u00a0000 voti. \u00c8 stato iscritto al gruppo parlamentare del Partito Socialista Europeo.\nMinistro degli affari esteri.\nAlle elezioni politiche del 2006, vinte della coalizione di centro-sinistra L'Unione, D'Alema viene eletto deputato, rinunciando quindi alla carica di Parlamentare europeo. \u00c8 stato proposto in modo informale da L'Unione come Presidente della Camera dei deputati, ma lo stesso D'Alema ha poi rinunciato a questo incarico per evitare possibili divisioni all'interno della coalizione e facilitando cos\u00ec la proposta e la successiva elezione di Fausto Bertinotti.\nNel maggio del 2006, alla scadenza del settennato di Carlo Azeglio Ciampi e dopo la rinuncia di quest'ultimo ad un possibile nuovo reincarico, \u00e8 stato per alcuni giorni proposto in modo informale dal centro-sinistra come Presidente della Repubblica. Data la divisione che il suo nome ha provocato nel mondo politico, l'Unione, dopo una nuova rinuncia di D'Alema, ha preferito convenire per il Quirinale sul nome di un altro esponente dei DS, Giorgio Napolitano, eletto presidente della repubblica il 10 maggio 2006.\nIl 17 maggio 2006 diventa vicepresidente del Consiglio dei Ministri assieme a Francesco Rutelli e ministro degli affari esteri nel secondo governo Prodi. Durante il suo mandato c'\u00e8 stata una politica di freddezza nei confronti dell'amministrazione Bush, si ricorda ad esempio il rifiuto del rafforzamento delle truppe nella guerra in Iraq, la presenza dell'Italia nella missione di pace durante la guerra del Libano, e in seguito l'impegno per la promozione di una moratoria presentata all'ONU sull'abolizione della pena di morte nel mondo.\nIl 21 febbraio 2007 \u00e8 stato chiamato in Senato a riferire sulle linee guida di politica estera del governo, dopo aver dichiarato pubblicamente che qualora non si fosse raggiunta la maggioranza sulla mozione il governo si sarebbe dovuto dimettere. L'esito della votazione seguita alla sua relazione (158 favorevoli, 136 contrari e 24 astenuti) ha visto battuto il governo (non essendo stato raggiunto il quorum di voti favorevoli necessario, pari a 160 voti), motivo per cui il presidente del consiglio Romano Prodi ha rassegnato le dimissioni. Rinnovata la fiducia al governo, D'Alema ha ripreso a ricoprire la carica di Ministro degli affari esteri fino alla caduta del Governo Prodi il 24 gennaio 2008.\nDa Ministro degli Esteri, il 18 dicembre 2007, ottiene un importante successo come promotore di una moratoria sulla pena di morte approvata per la prima volta nella storia dall'ONU (104 voti a favore, 54 contrari e 29 astenuti) dopo innumerevoli tentativi andati a vuoto per il mancato raggiungimento del quorum.\nAltre cariche.\n\u00c8 membro della Conferenza dei presidenti di delegazione; della Commissione per il commercio internazionale; della Commissione per la pesca; della Commissione per gli affari esteri; della Sottocommissione per la sicurezza e la difesa; della Delegazione Permanente per le relazioni con il Mercosur; della Delegazione per le relazioni con i paesi del Maghreb e l'Unione del Maghreb arabo (compresa la Libia).\nNel dicembre 2000 \u00e8 stato eletto presidente dei Democratici di Sinistra (DS); ha mantenuto la carica fino ad aprile 2007.\nNell'ottobre 2003, nel corso del 22\u00ba Congresso dell'Internazionale Socialista, tenutosi a San Paolo del Brasile, \u00e8 stato eletto tra i vicepresidenti della stessa. Al successivo 23\u00ba Congresso organizzato nel 2008 a Citt\u00e0 del Capo \u00e8 stato riconfermato alla carica per un altro mandato.\nNel 2006 ha ricevuto il titolo di Cavaliere di gran croce dell'Ordine Piano.\nPartito Democratico.\nNel 2007 \u00e8 stato uno dei 45 membri del Comitato nazionale per il Partito Democratico che ha riunito i leader delle componenti del Partito Democratico prima dell'avvio della sua fase costituente.\nAttualmente \u00e8 presidente della Fondazione di cultura politica Italianieuropei e fondatore del movimento politico ReD, sigla di Riformisti e Democratici, che ha suscitato non poche critiche da parte di esponenti dello stesso Partito Democratico evidenziando la possibilit\u00e0 che questa iniziativa potesse causare problemi allo stesso. D'Alema, considerato un'anima critica nei confronti della segreteria diretta da Walter Veltroni, ha comunque smentito qualsiasi ipotesi di nascita di correnti, dichiarandosi ad esse contrario.\nIl 26 gennaio 2010, a seguito delle dimissioni di Francesco Rutelli, viene eletto all'unanimit\u00e0 Presidente del COPASIR, rimanendo in carica fino alla fine della legislatura.\nIn vista delle elezioni politiche italiane del 2013, non si ricandida al Parlamento.\nAlla scadenza del mandato di Giorgio Napolitano nel 2013 il suo nome circola tra i candidati come convergenza tra Partito Democratico, Il Popolo della Libert\u00e0 e Scelta Civica come Presidente della Repubblica Italiana. Il suo nome era in una rosa di nomi presentata dal Segretario PD Pier Luigi Bersani dal quale il Presidente PdL Silvio Berlusconi aveva ristretto poi una terna in cui oltre a D'Alema comparivano i nomi di Giuliano Amato e Franco Marini, che poi sar\u00e0 scelto, per una ampia intesa al primo scrutinio con il quorum pi\u00f9 alto.\nL'opposizione a Renzi e scissione.\nCon la vittoria del sindaco di Firenze Matteo Renzi alle primarie del PD nel 2013, D'Alema finisce in minoranza assieme a Pippo Civati, Roberto Speranza, Pier Luigi Bersani e alla vecchia guardia.\nNel 2016 torna alla politica attiva in occasione del referendum costituzionale sulla riforma Renzi-Boschi, promuovendo, insieme alla minoranza del PD, la campagna per il \"No\" in opposizione a Renzi (diventato presidente del Consiglio nel 2014).\nIl 25 febbraio 2017, assieme ad altri compagni di partito - fra cui Enrico Rossi, Vasco Errani, Guglielmo Epifani, Bersani e Speranza - esce dal PD formando il nuovo partito Articolo Uno - Movimento Democratico e Progressista.\nAlle elezioni politiche del 4 marzo 2018 viene candidato al Senato della Repubblica per Liberi e Uguali, nel collegio maggioritario di Nard\u00f2, ma viene sconfitto, giungendo infatti quarto dietro alla candidata del Movimento 5 Stelle Barbara Lezzi, all'esponente del centro-destra Luciano Cariddi e al candidato del centro-sinistra Teresa Bellanova.\nAspetti controversi e vicende giudiziarie.\nD'Alema \u00e8 uno dei pochi politici del centrosinistra ad aver raccolto attestazioni di stima ed appoggio anche da parte di molti che, nel Paese, si riconoscono negli ideali politici del centrodestra, ivi incluso Silvio Berlusconi; tuttavia non mancano pareri molto critici che ritengono che questa stima sia stata conquistata grazie alla tendenza all'appeasement con la controparte, e come questo abbia comportato risultati alquanto scadenti sul piano politico.\nTangentopoli.\nNei primi mesi del 1993, quando l'inchiesta di Mani Pulite iniziava ad occuparsi delle cosiddette \"tangenti rosse\" al PCI-PDS, D'Alema definiva spregiativamente il pool \u00abil soviet di Milano\u00bb.\nIl 5 marzo 1993, il governo di Giuliano Amato approv\u00f2 il decreto Conso, con cui il parlamento cercava una \"soluzione politica\" a Tangentopoli. Il decreto fu contestato da gran parte della popolazione, non fu firmato dal presidente Scalfaro e fu criticato dal PDS. Questo episodio fu causa di attrito fra D'Alema e Amato: il presidente del consiglio accus\u00f2 il PDS di aver tenuto un comportamento ambiguo.\nFinanziamento illecito ai partiti.\nSecondo un'inchiesta di Maurizio Tortorella sul settimanale \"Panorama\", nel 1985 Massimo D'Alema, allora segretario regionale del PCI in Puglia avrebbe ricevuto un contributo di 20 milioni di lire per il partito da parte di Francesco Cavallari, imprenditore barese, \"re\" delle case di cura riunite. L'episodio sarebbe stato ammesso da D'Alema in sede processuale, e, sempre secondo quanto riportato da \"Panorama\" il giudice Russi nel decreto di archiviazione del caso avrebbe aggiunto le seguenti considerazioni: \"Uno degli episodi di illecito finanziario, e cio\u00e8 la corresponsione di un contributo di 20 milioni in favore del Pci, ha trovato sostanziale conferma, pur nella diversit\u00e0 di alcuni elementi marginali, nella leale dichiarazione dell'onorevole D'Alema (...)\". L'inchiesta sottolinea inoltre come all'epoca dei fatti la vicenda non avesse trovato spazio sulla stampa. Il reato \u00e8 risultato gi\u00e0 prescritto all'inizio delle indagini.\nL'utilizzo della violenza.\nIl 21 luglio 1995 a Montecchio Emilia, durante la festa del giornale satirico di sinistra Cuore, Massimo D'Alema ha dichiarato: \"Io ho fatto parte del movimento del '68, ho tirato bombe molotov a Pisa, quando ero studente alla Normale...\"\nPatto della crostata.\nIl \u00abpatto della crostata\u00bb \u00e8 un'espressione coniata nel settembre 1997 da Francesco Cossiga per indicare l'accordo informale sulle riforme costituzionali siglato fra D'Alema, Franco Marini, Silvio Berlusconi e Gianfranco Fini durante una cena svoltasi nella notte fra il 17 e il 18 giugno nella casa di Gianni Letta di via della Camilluccia a Roma. La crostata in questione \u00e8 il dolce che tradizionalmente veniva preparato per gli ospiti dalla moglie di Letta, Maddalena.\nIn quell'occasione, D'Alema si sarebbe impegnato a non fare andare in porto una legge sulla regolamentazione delle frequenze televisive: a tale fine si sarebbe prestato l'allora presidente della ottava Commissione permanente del Senato, Claudio Petruccioli, non calendarizzando l'esame degli articoli del disegno di legge n. 1138 per tutta la XIII legislatura. Tale legge infatti avrebbe costretto il gruppo Mediaset a vendere una delle proprie reti (in tal caso avrebbe scelto probabilmente la meno importante, Rete 4). Inoltre, in quel periodo, Mediaset era in procinto di quotarsi in borsa, e una legge di quel calibro avrebbe ridotto il valore dell'azienda. L'eventuale prezzo che l'altro contraente (Silvio Berlusconi) avrebbe promesso come merce di scambio, non \u00e8 noto. D'Alema boll\u00f2 come \"inciuci\" (cio\u00e8 pettegolezzi privi di fondamento) tali affermazioni. A causa probabilmente della scarsa conoscenza dei dialetti meridionali da parte dell'intervistatore, al termine fu attribuito un significato distorto (ovvero, accordo sottobanco), che \u00e8 poi quello per il quale oggi viene pi\u00f9 frequentemente utilizzato.\nSospetto di concorso in aggiotaggio nella scalata alla BNL.\nPer D'Alema \u00e8 stato ipotizzato dal GIP Clementina Forleo il concorso in aggiotaggio nell'ambito della scalata alla Banca Nazionale del Lavoro (BNL) organizzata dalla Unipol di Giovanni Consorte. Il giudice Forleo richiese nel 2007 al Parlamento italiano la possibilit\u00e0 di utilizzare le trascrizioni delle intercettazioni telefoniche che coinvolgevano D'Alema, Consorte e Piero Fassino nel procedimento a carico degli scalatori, procedimento che peraltro non vede D'Alema tra gli indagati.\nSecondo il Parlamento europeo - chiamato dal Parlamento italiano a pronunciarsi in materia, in quanto D'Alema era parlamentare europeo all'epoca dei fatti - i testi delle telefonate tra D'Alema e Consorte non potranno essere utilizzati in quanto gi\u00e0 esistono agli atti elementi di prova sufficienti a suffragare l'accusa nei confronti degli autori della scalata, peraltro gi\u00e0 rinviati a giudizio..\nL'appartamento romano.\nNel 1995 D'Alema rimase coinvolto nella cosiddetta \"Affittopoli\", una campagna mediatica promossa da \"Il Giornale\" secondo la quale enti pubblici davano in locazione a VIP appartamenti ad equo canone. Dopo una dura campagna mediatica D'Alema decise di lasciare l'appartamento per comprare casa a Roma, ma solo dopo essersi presentato alla trasmissione di Rai 3 condotta da Michele Santoro, dal titolo \"Samarcanda\", in cui giustific\u00f2 l'accaduto affermando che aveva avuto bisogno di una casa appartenente a enti pubblici perch\u00e9 versava met\u00e0 del suo stipendio da parlamentare al partito (all'epoca consistente in circa 12 milioni di Lire al mese).\nL'immobile in questione era un appartamento di 146 m\u00b2 in zona Porta Portese, per il quale pagava un equo canone pari a 1.060.000 lire(che rivalutati secondo l'inflazione ISTAT al 2010 corrispondono a circa 780 euro).\nIl 4 maggio 2010, nel corso di una puntata del 2010 del talk show \"Ballar\u00f2\" dedicata alle vicende che avevano portato alle dimissioni da ministro di Claudio Scajola, Alessandro Sallusti (condirettore de \"Il Giornale\") torn\u00f2 su questo caso definendo D'Alema \u00abil protagonista del pi\u00f9 grande scandalo della \"casta\" italiana, che era \"affittopoli\"\u00bb, suscitando la reazione di D'Alema che, inizialmente, replic\u00f2 con vigore: \u00abL'accostamento \u00e8 del tutto improprio\u00bb, e in seguito ai successivi e insistenti accostamenti tra le due vicende fatti da Sallusti (\u00abLei era un privilegiato: una ventina di politici, quasi tutti di sinistra... Da un punto di vista etico-morale lei ha approfittato della sua posizione\u00bb), ribatt\u00e9: \u00abVada a farsi fottere: lei \u00e8 un bugiardo e un mascalzone\u00bb e successivamente \u00abIo capisco che la pagano per venire qui a fare il difensore d'ufficio del governo [...] capisco che deve guadagnarsi il pane, ma questo modo \u00e8 vergognoso, ma io non la faccio pi\u00f9 parlare\u00bb. Secondo Roberto Natale, presidente della Federazione nazionale della stampa italiana, quelle di D'Alema sono state espressioni insultanti che nessun'affermazione o provocazione potevano giustificare. Per le frasi rivolte a Sallusti il Consiglio dell'Ordine dei Giornalisti del Lazio apr\u00ec un procedimento disciplinare a carico di Massimo D'Alema, in quanto giornalista iscritto all'Albo.\nVendita di vino e libri alla cooperativa CPL Concordia.\nNel marzo 2015 nelle indagini sul caso di tangenti a Ischia, \u00e8 emerso che la CPL Concordia aveva acquistato nell'arco di 4 anni 500 copie del libro di D'Alema \"Non solo euro\" e circa 2.000 bottiglie di vino da una cantina a lui correlata. Nell'esame delle carte della CPL Concordia emerse che la Cooperativa aveva anche effettuato alcune donazioni per alcune migliaia di euro alla Fondazione Italiani Europei https://www.italianieuropei.it/ da parte della Cooperativa Cpl Concordia, senza alcuna relativa notizia di reato a carico della Fondazione.\nVendita e reimmatricolazione della barca di propriet\u00e0 sotto bandiera britannica.\nNel Giugno del 2018 D'Alema viene riconosciuto e fotografato in crociera nell'arcipelago di La Maddalena con la sua storica barca a vela Ikarus che per\u00f2 ora, sotto il nuovo nome di \"Giulia G\" (il nome della figlia di D'Alema), batte bandiera britannica e risulta immatricolata a Londra. Diverse inchieste giornalistiche suggeriscono che l'operazione di reimmatricolazione sotto bandiera straniera sia stata fatta per convenienza fiscale. La scelta, da parte di un personaggio che ha ricoperto i massimi incarichi istituzionali e politici della Repubblica, \u00e8 fonte di scandalo.\nCausa contro L\u2019Espresso per l\u2019inchiesta sugli appalti della Tav di Firenze.\nA ottobre 2013 per un\u2019inchiesta sul settimanale L'Espresso di Lirio Abbate riguardante quella giudiziaria sugli appalti della Tav di Firenze; Lirio Abbate associava i nomi di alcuni indagati (molti dei quali assolti dal Giudice dell'Udienza Preliminare e poi dalla Cassazione https://sentenze.laleggepertutti.it/sentenza/cassazione-penale-n-53968-del-26-10-2016), D'Alema intentava una causa di risarcimento danni per diffamazione. All\u2019inizio di ottobre 2018, il Tribunale non riteneva diffamatorio l'articolo di Lirio Abbate in quanto riportava termini usati dagli inquirenti nell'istruttoria, che annoveravano la presidente di Italferr tra le conoscenze di Massimo D'Alema. Veniva quindi condannato al pagamento delle spese processuali\u00bb.\nLa passione velica.\nAppassionato di vela D'Alema \u00e8 stato proprietario di una prima barca a vela, il \"Margherita\". Successivamente, nel 1997, ha acquistato, con il leccese Roberto De Santis ed il romano Vincenzo Morichini, la \"Ikarus\", una Baltic di seconda mano.\nIn seguito - con i proventi della vendita della stessa integrati dalla vendita di una casa nel frattempo ereditata dal padre e da un \"leasing\" - ha acquistato, in compropriet\u00e0, una nuova barca a vela, la \"Ikarus II\", lunga 18 metri, che \u00e8 stata pagata la met\u00e0 del prezzo preventivato: i cantieri \"Stella Polare\" di Fiumicino gliel'avrebbero regalata come promozione pubblicitaria ma lui ha voluto comunque almeno pagarne la met\u00e0.\nIn merito alla passione per la vela, D'Alema ha dichiarato \u00abla barca \u00e8 una passione che mi coinvolge molto. \u00c8 una forma di rapporto con il mare e con la natura. Non \u00e8 vero che questa passione possano permettersela solo persone ricche\u00bb."}
{"id": "1456191", "revid": "767487", "url": "https://it.wikipedia.org/wiki?curid=1456191", "title": "Constantin Daicoviciu (Cara\u0219-Severin)", "text": "Constantin Daicoviciu (fino al 1974 \"C\u0103v\u0103ran\") \u00e8 un comune della Romania di 2.955 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 6 villaggi: Constantin Daicoviciu, Maciova, M\u00e2tnicul Mare, Pe\u0219tere, Prisaca, Z\u0103gujeni.\nGi\u00e0 chiamato \"C\u0103v\u0103ran\", il comune ha assunto la denominazione attuale nel 1974 in onore dello storico e archeologo Constantin Daicoviciu (1898-1973) che vi \u00e8 nato."}
{"id": "1456192", "revid": "1784425", "url": "https://it.wikipedia.org/wiki?curid=1456192", "title": "Kazimierz Bartel", "text": "Ricopr\u00ec la carica di Primo ministro della Polonia dal 1926 al 1930.\nBiografia.\nNacque a Lemberg (\"Lw\u00f3w\" in polacco, \"Lviv\" in ucraino, \"Leopoli\" in italiano), in Galizia (al secolo una provincia dell'Impero austro-ungarico, attualmente parte dell'Ucraina), il 3 marzo del 1882 da una famiglia polacca. Dopo aver completato la scuola superiore, studi\u00f2 al Politecnico di Leopoli al Dipartimento di Ingegneria meccanica. Si laure\u00f2 nel 1907 e divenne presto assistente di Geometria descrittiva. Dal 1914 fu professore nell'universit\u00e0 in cui si era laureato.\nCoscritto nell'esercito austro-ungarico durante la prima guerra mondiale, nel 1918 torn\u00f2 a Leopoli. Nel 1919, da comandante delle truppe delle ferrovie, combatt\u00e9 nella difesa di Leopoli contro l'assedio dell'Ucraina.\nNominato Ministro delle Ferrovie nel 1919, nel 1922\u20141930 fu membro del Sejm polacco (il Parlamento). Dopo il colpo di stato di maggio di J\u00f3zef Pi\u0142sudski, nel 1926, divenne Primo Ministro e mantenne la carica per quattro anni. Nel 1930 rinunci\u00f2 alla politica e torn\u00f2 nell'ambiente universitario. Nello stesso anno divenne rettore del Politecnico di Leopoli ed ottenne in seguito un dottorato onorario e la tessera dell'Associazione Matematica Polacca.\nIn questo periodo pubblic\u00f2 i suoi scritti pi\u00f9 importanti, tra i quali una serie di lezioni sulla prospettiva nella pittura europea attraverso i secoli. Nel 1937 fu nominato senatore della Polonia e mantenne questo titolo fino allo scoppio della guerra.\nDopo l'occupazione sovietica fu autorizzato a continuare a insegnare al Politecnico di Leopoli. Nel 1940 fu trasferito a Mosca e gli fu offerto un seggio al Parlamento sovietico. Bartel per\u00f2 rifiut\u00f2 e torn\u00f2 a Leopoli.\nPoco dopo l'invasione tedesca dell'URSS, il 30 giugno 1941, la Wehrmacht entr\u00f2 a Leopoli. Kazimierz Bartel fu arrestato due giorni dopo e imprigionato in una prigione della Gestapo. Gli fu offerta l'opportunit\u00e0 di creare un governo fantoccio polacco, ma egli rifiut\u00f2 e, per ordine di Heinrich Himmler, fu giustiziato il 26 luglio 1941, poco dopo il massacro di massa dei suoi colleghi. Il luogo di sepoltura \u00e8 rimasto sconosciuto.\nFu membro della Massoneria."}
{"id": "1456194", "revid": "110157", "url": "https://it.wikipedia.org/wiki?curid=1456194", "title": "Cop\u0103cele", "text": "Cop\u0103cele \u00e8 un comune della Romania di 1.184 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Cop\u0103cele, Ohaba M\u00e2tnic, Ruginosu, Zorile."}
{"id": "1456196", "revid": "287204", "url": "https://it.wikipedia.org/wiki?curid=1456196", "title": "Copacele", "text": ""}
{"id": "1456198", "revid": "174925", "url": "https://it.wikipedia.org/wiki?curid=1456198", "title": "Fotogrammi", "text": ""}
{"id": "1456209", "revid": "1782831", "url": "https://it.wikipedia.org/wiki?curid=1456209", "title": "Omosessualit\u00e0 nei fumetti", "text": "La presenza di personaggi LGBT nei fumetti si esprime in tre modi:\nFumetti esplicitamente lesbici o gay (\"gay comix\", \"gay art\").\nFumetti a tematica LGBT, prodotti da autrici e autori appartenenti alla comunit\u00e0 LGBT e/o che si rivolgono ad essa. Sono i \"gay comix\" o \"fumetti gay\". Alcuni hanno un taglio di tipo erotico, altri invece no.Come esempi si possono citare:\nPresenze LGBT in fumetti non LGBT e non rivolti al mondo LGBT.\nLa presenza di personaggi LGBT \u00e8 nutrita anche in fumetti a tematica non LGBT e non destinati ad un pubblico LGBT. A partire dagli anni novanta anche editori come DC Comics e Marvel Comics, specializzati in supereroi, hanno inserito personaggi omosessuali nelle loro pubblicazioni. La seguente \u00e8 una lista parziale delle apparizioni in vari fumetti di personaggi LGBT.\nPresenze LGBT, in fumetti LGBT ma non rivolti al mondo LGBT.\nFumetti con personaggi LGBT e a tematica LBGT, ma non destinati ad un pubblico LGBT.\nLa gran parte di tale produzione s'identifica nei fumetti erotici a tema lesbico scritto per il consumo delle fantasie sessuale dei maschi eterosessuali, e nei fumetti a tema gay maschili scritte da donne per il consumo delle fantasie sessuali di donne eterosessuali. Si vedano in proposito le voci:\nIn Giappone.\nI fumetti sono una delle forme d'arte maggiore con sede in Giappone, il quale possiede la pi\u00f9 grande industria di manga al mondo. I fumetti vengono considerati una forma di lettura del tutto rispettabile e sono rivolti sia ai bambini sia ad un pubblico adulto. Sesso e violenza sono comuni e la loro presenza nei manga di fantasia \u00e8 interpretato come una \"valvola di sfogo di sicurezza\".\nAnime e Manga.\nIl tema pu\u00f2 essere presente anche in anime, come in:\nContrastato fu invece il tentativo d'introdurre il tema omosessuale in un cartone animato occidentale, \"The Ren and Stimpy Show\", concluso con l'allontanamento dell'autore.\nYaoi e Yuri.\nYaoi e Yuri (noti anche come 'Boys Love' e 'Girls Love' rispettivamente) sono generi giapponesi che incorporano temi di romanticismo omosessuale attraverso vari mezzi di comunicazione. I generi sono emersi nel corso degli anni '70 del XX secolo come un ramo di manga e poi anche di anime destinato principalmente alle ragazze.\nYaoi e Yuri si sono presto diffusi al di fuori del Giappone, sia tradotti che in originale sono disponibili in molti paesi e lingue. I personaggi dei manga yaoi e yuri non tendono ad auto-identificarsi come omosessuali o bisessuali. Opere famose includono Hiizuredokoro no Tenshi (l'angelo che \u00e8 venuto dal sole), una serie di 11 volumi a partire dal 1980 che reinterpreta la vita del monaco che introdusse il buddhismo in Giappone; ed \"Il poema del vento e degli alberi\" (\"Kaze to Ki no Uta\"), una serie di 17 volumi a partire dal 1976 che racconta la relazione intercorsa tra due scolari in Francia.\nCome per gran parte dei manga e degli anime la fantascienza, i tropi della fantasia e gli ambienti sono comuni: \"Il cuneo dell'amore\" (\"Ai no Kusabi\"), una serie di light novel degli anni '80, viene descritto come un 'opus magnum' del genere yaoi, prevedendo un sistema di caste immaginario in un futuro prossimo. \"Simoun (serie animata)\" \u00e8 stata descritta come una meravigliosa serie fantascientifica, che non deve fare affidamento sul suo contenuto yuri per appellarsi al pubblico.\nLe varie terminologie sia per gli abbinamenti maschio/maschio che femmina/femmina sono a volte utilizzati per indicare il livello di chiarezza sessuale o il romanticismo in un'opera. Anche se le opere yuri sono in origine mirate ad un pubblico femminile oggi ve ne sono anche alcuni rivolti ad un pubblico prettamente maschile.\nLo yaoi \u00e8 stato variamente criticato per le rappresentazioni di stereotipi LGBT e a volte intriso di omofobia nei suoi personaggi e per non affrontare le principali questioni dei diritti LGBT. L'omofobia, quando viene presentata come un problema dinanzi a tutti, viene spesso utilizzato come un dispositivo di stampa per \"intensificare il dramma\" o per dimostrare la purezza dell'amore dei protagonisti.\nMatt Thorn ha suggerito che come lo yaoi \u00e8 una narrazione che racconta una storia d'amore, introdurre forti temi politici potrebbe essere una maniera per spegnere l'interesse dei lettori I critici affermano che il genere sfida l'eteronormativit\u00e0 tramite la raffigurazione del bish\u014dnen queer e Andrew Grossman ha scritto che i giapponesi sono pi\u00f9 a loro agio sui temi LGBT con la scrittura in un ambiente manga, in cui il genere sessuale viene spesso offuscato, anche nei manga eterosessuali.\nIn Italia.\nLa principale editrice in Italia di fumetti a tematica LGBT, sia giapponesi sia occidentali, \u00e8 la Kappa Edizioni.\nNegli ultimi tempi per\u00f2 sempre pi\u00f9 case editrici si stanno interessando a questo genere, tra cui: la Flash Book (con \"The summit\"), la Magic Press (con \"Mi vergogno da morire\"), la Free Books (diversi titoli, sia autoconclusivi che non), la Planeta deAgostini (\"Le mille e una notte\" e \"Come uccidere il drago\") e la Ronin Manga (con numerosi titoli tra i quali \"Il gioco del gatto col topo\" e \"Yellow\").\nDa giugno 2011 \u00e8 arrivata Renbooks, la prima casa editrice italiana dedicata esclusivamente ai fumetti LGBT che ha pubblicato i Bara manga: \"Virtus\" , \"Baciando il cielo\" ; gli Yuri: \"Rica'tte kanji?!?!\" e nuovi fumettisti sconosciuti al pubblico italiano come Steve MacIsaac, autore di \"Shirtlifter\" ."}
{"id": "1456211", "revid": "125353757", "url": "https://it.wikipedia.org/wiki?curid=1456211", "title": "Carlton W. Kent", "text": "Ha assunto la carica il 25 aprile 2007, succedendo a John L. Estrada, in servizio da giugno 2003, e l'ha lasciata a Micheal P. Barrett, il 9 giugno 2011\nBiografia.\nCarlton Kent \u00e8 nato a Memphis, Tennessee. Diplomato alla South Side High School di Memphis, ha completato la formazione e l'addestramento alla Marine Corps Recruit Depot a Parris Island, Carolina del Sud, nel marzo 1976 ed \u00e8 stato assegnato alla 1\u00aa Brigata Marines.\nNel maggio 1978, Kent \u00e8 stato trasferito al Battaglione Guardia di Sicurezza, dove ha servito come Marine addetto alla sicurezza nelle ambasciate statunitensi a Kinshasa, nello Zaire e a Panama.\nNel giugno 1981 viene trasferito alla Fort Benning Airborne School e per il perfezionamento al paracadutismo alla Parachute School di Fort Lee (Virginia).\nNel febbraio 1983, Kent \u00e8 stato trasferito al Corpo dei Marine Recruit Depot, San Diego, California, come assistente istruttore e primo assistente istruttore presso il comandante del 1\u00ba Battaglione. Nel gennaio 1985 \u00e8 stato promosso Gunnery Sergeant.\nNel maggio 1985 viene trasferito al 3\u00ba Plotone Trasporto Aereo come sergente di plotone. Nel giugno del 1986 \u00e8 trasferito alla Compagnia Genio, BSSG-1 (Brigade Service Support Group) 1\u00aa Brigata Marines, Hawaii, come Gunnery Sergeant di compagnia. Nel marzo del 1988, Kent \u00e8 stato assegnato alla Scuola Sottufficiali della 1\u00aa Brigata Marines come NCOIC.\nIstruttore.\nNel febbraio 1989, Carlton W. Kent viene trasferito al Corpo dei Marine Recruit Depot, Parris Island, Carolina del Sud, come studente presso la Scuola Istruttori (Drill Instructor School). Dopo il completamento della scuola \"Drill Instructor\", Kent \u00e8 stato assegnato alla scuola Candidati Ufficiali Naval Aviation a Pensacola, Florida come Istruttore, Capo Istruttore, e Primo Sergente. Nel febbraio 1990 \u00e8 stato promosso al grado di Primo Sergente e assegnato come Primo Sergente al gruppo di sostegno e formazione dell'Aviazione di Marina, a Pensacola.\nNel giugno del 1992 viene trasferito al 4\u00ba Reggimento Marines. Nel giugno del 1993 \u00e8 trasferito all'Accademia dei Sergenti Maggiori dell'Esercito, a Fort Bliss, nel Texas. Dopo la laurea, nel febbraio 1994 \u00e8 stato trasferito e assegnato come primo Sergente, Batteria L, 3\u00ba Battaglione, 12th Marines. Nel dicembre del 1994 ha assunto le funzioni di Sergente Maggiore nel 3\u00ba Battaglione, 12th Marines.\nNel mese di agosto del 1997 il Sergente Maggiore Kent \u00e8 stato trasferito al Corpo dei Marine Recruit Depot, San Diego, California, dove \u00e8 stato assegnato come Sergente Maggiore del Secondo Battaglione Addestramento Reclute e, nel settembre 1999, come Sergente Maggiore del Reggimento Addestramento Reclute.\nNel mese di aprile del 2004 \u00e8 stato trasferito al I Marine Expeditionary Force a Camp Pendleton, in California, dove ha prestato servizio come Sergente Maggiore del I Marine Expeditionary Force (la Forza di Spedizione dei Marines). Il 19 gennaio 2007, il generale James T. Conway, Comandante del Corpo dei Marines, ha annunciato che il Sgt Major Kent sar\u00e0 il 16\u00ba Sergente Maggiore del Corpo dei Marines, succedendo al Sgt Major John L. Estrada. Il 25 aprile del 2007, in una cerimonia presso la Marine Barracks, Washington DC, il Sgt Major Carlton W. Kent ha assunto l'incarico di 16\u00ba Sergente Maggiore del Corpo dei Marines."}
{"id": "1456220", "revid": "767487", "url": "https://it.wikipedia.org/wiki?curid=1456220", "title": "Numero di Marangoni", "text": "Il numero di Marangoni (Mg) \u00e8 un numero adimensionale che prende il nome dallo scienziato italiano Carlo Marangoni.\nIl numero di Marangoni pu\u00f2 essere visto come rapporto fra la tensione superficiale (termica) e le forze viscose.\nDefinizione matematica.\n\u00c8 definito come:\ndove:\nApplicazioni.\n\u00c8 applicabile - per esempio - a calcoli sul comportamento dei propellenti o sulla formazione di bolle."}
{"id": "1456222", "revid": "122972611", "url": "https://it.wikipedia.org/wiki?curid=1456222", "title": "Collins John", "text": "Nonostante le origini liberiane fa parte della nazionale olandese under 21, con la quale ha vinto il campionato europeo under-21 del 2006.\nBiografia.\nNato a Zwedru, in Liberia, John si \u00e8 trasferito giovanissimo nei Paesi Bassi con la famiglia, a seguito della morte del padre che perse la vita durante la seconda guerra civile liberiana. \u00c8 fratello dei calciatori Paddy e Ola John.\nCarriera.\nClub.\nQui, il giovane ha iniziato la sua carriera nelle giovanili del , con il quale ha debuttato in Eredivisie. Nel 2004 viene venduto al club inglese del Fulham, per 600.000 sterline. Ha fatto cos\u00ec il suo debutto nella Premier League inglese il 20 marzo 2004, giocando il derby contro il nella prestigiosa cornice dello Stamford Bridge; nella stagione 2006/2007 ha segnato un totale di 13 gol fra coppe e campionato, divenendo il miglior realizzatore della sua squadra in quella stagione davanti a Brian McBride. Nel 2006 ha inoltre preso parte, con la nazionale olandese under-21, al Campionato europeo di calcio Under-21 2006, vinti dalla compagine \"Orange\". In seguito, John ha disputato due partite anche con la Nazionale maggiore. Nella stagione 2006/2007, pur partendo solo nove volte come titolare dal primo minuto, ha realizzato sette gol nel campionato inglese. Nell'ottobre del 2007, dopo aver rifiutato una proposta di trasferimento da parte del Watford, ha accettato di andare in prestito per tre mesi alla squadra del Leicester City, scendendo cos\u00ec nella Football League Championship. Scaduti i tre mesi di prestito con il Leicester, si \u00e8 trasferito, nuovamente in prestito, al Watford."}
{"id": "1456223", "revid": "1573940", "url": "https://it.wikipedia.org/wiki?curid=1456223", "title": "Branta", "text": "Branta \u00e8 un genere di uccelli della famiglia Anatidae. Comprende sei specie di oche, grandi anatidi dell'emisfero nord, dal carattere sociale; sono uccelli migratori, ad eccezione dell'oca delle Hawaii (\"Branta sandvicensis\") che resta stanziale alle Hawaii.\nDescrizione.\nLe oche del genere \"Branta\" sono accomunate da una colorazione grigio-nera, in particolare la testa che \u00e8 prevalentemente nera, questo le distingue a prima vista dalle altre oche del genere \"Anser\" che hanno colorazioni bianche e brune.\nTassonomia.\nComprende le seguenti specie:"}
{"id": "1456229", "revid": "767487", "url": "https://it.wikipedia.org/wiki?curid=1456229", "title": "Chiesa di San Siro (Canobbio)", "text": "La chiesa di San Siro \u00e8 un edificio religioso esistente dal IX secolo a Canobbio.\nStoria.\nLa prima menzione dell'edificio risale all'863, quando venne indicata come un feudo della Basilica di Sant'Ambrogio. Il suo aspetto, tuttavia, risale a tempi pi\u00f9 recenti: le cappelle laterali sono secentesche, mentre le dimensioni della navata risalgono all'ampliamento effettuato fra il 1731 e il 1761. Agli stessi anni risale il campanile. Il coro e l'abside, di forma semicircolare, furono realizzati invece da Giacomo Fumagalli fra il 1845 e il 1848.\nDescrizione.\nOrgano a canne.\nNella chiesa si trova l'organo a canne Mascioni \"opus 1112\", costruito nel 1991. Lo strumento, a trasmissione interamente meccanica, ha 17 registri distribuiti su due tastiere di 58 note ciascuna ed pedaliera di 32, per un totale di 1175 canne."}
{"id": "1456232", "revid": "3732", "url": "https://it.wikipedia.org/wiki?curid=1456232", "title": "Pierre-Simon Fournier", "text": "Biografia.\nPierre-Simon Fournier, che si firmava Fournier le jeune, appartenne a una famiglia di fonditori di caratteri e di tipografi. Partecip\u00f2 in pieno clima illuministico alla vita intellettuale francese, contribuendovi con scritti e trattati sull'arte della stampa e con collaborazioni a i primi giornali. \nI Fournier furono, insieme ai Didot, la famiglia di tipografi-editori francesi pi\u00f9 importanti del Settecento. Per l'alto pregio della carta, per l'estrema accuratezza nella revisione dei testi, per l'eleganza dei caratteri, le edizioni prodotte da queste famiglie anticipano quelle di Giovanni Battista Bodoni, attivo a Parma verso la fine del secolo.\nNel 1737, basandosi su un'intuizione di S\u00e9bastien Truchet, diede una prima definizione di punto tipografico, pubblicando una \"Table des Proportions qu'il faut observer entre les caract\u00e8res\". La teorizzazione definitiva fu pubblicata nel suo \"Manuel typographique\", uno dei primi e pi\u00f9 importanti della storia della stampa, da lui stesso impresso e pubblicato, in due volumi, nel 1764-1766."}
{"id": "1456234", "revid": "767487", "url": "https://it.wikipedia.org/wiki?curid=1456234", "title": "Numero di Hagen", "text": "Il numero di Hagen \u00e8 un numero adimensionale usato nello studio di flussi forzati. \u00c8 l'equivalente del numero di Grashof nel caso di flussi forzati.\nDefinizione matematica.\nViene definito come:\ndove:\nNel caso della convezione naturale vale:\nper cui il numero di Hagen coincide in tal caso con il numero di Grashof."}
{"id": "1456237", "revid": "1702319", "url": "https://it.wikipedia.org/wiki?curid=1456237", "title": "Nuova Destra", "text": "Con l'espressione Nuova Destra (\"Nouvelle droite\") si indica un movimento che, a partire dagli anni 1970, ricerc\u00f2 una nuova identit\u00e0 conservatrice, particolarmente a partire dalla critica del 'collettivismo' postbellico. Si tratta di un movimento non omogeneo, diviso in varie scuole di pensiero, fra le quali quella che fa riferimento ad Alain de Benoist, alle cui idee, a partire dall'estate 1979, fu fatto parzialmente riferimento in Italia anche da un'omonima corrente, centrata intorno alla rivista \"Diorama letterario\", diretta dal politologo Marco Tarchi.\nOrigini della Nouvelle Droite.\nNel 1968 Alain de Benoist fonda il \"Gruppo di Ricerca e di Studi per la civilt\u00e0 europea\", conosciuto come \"GRECE\". Intorno al GRECE e alla successiva rivista \"Nouvelle Ecole\" si forma quel movimento culturale denominato \"Nouvelle Droite\" del quale De Benoist \u00e8 stato animatore insieme a Guillaume Faye, Pierre Vial, Jean-Claude Valla, Giorgio Locchi, Dominique Venner. Ha coniugato i temi tipici della destra con l'ecologismo (la preservazione dell'ambiente come tradizione), il regionalismo (a tutela delle identit\u00e0 culturali dei vari popoli autoctoni), il socialismo (difesa delle fasce deboli ed interclassismo), il federalismo (contrapposto al centralismo tipico della destra) e il comunitarismo (in sostituzione all'individualismo).\nLa Nuova Destra in Italia.\nAlle origini dell'eco italiana delle idee del movimento francese pu\u00f2 essere considerato un articolo di Stenio Solinas, apparso sul quotidiano \"Roma\" di Napoli, il 21 giugno 1977.\nNell'occasione Solinas propone il ritratto del nuovo militante di destra: \u00abIl ritratto di una giovent\u00f9 decisamente rivoluzionaria, che si trova a disagio con il binomio ordine-legalit\u00e0; che ce l'ha pi\u00f9 con il sistema che con il comunismo; che sogna un repulisti generale, ma che sa, alla fin fine, che tutte le rivoluzioni vengono tradite [...] \u00c8 gente che per maestri si \u00e8 scelta Codreanu ed Evola, gli antichi codici d'onore ed il gusto dell'intransigenza; che stima Drieu La Rochelle perch\u00e9 con il suo suicidio onor\u00f2 una \"firma\", e Pound perch\u00e9 con il suo silenzio disprezz\u00f2 il mondo\u00bb. Ecco perch\u00e9, continua Solinas, \u00abnel rifiuto di un'epoca e di una mentalit\u00e0, di un regime e di un sistema, sono molto pi\u00f9 vicini alla frange dell'estremismo \"indiano\" di quanto non pensino: negli altri c'\u00e8 lo stesso senso di impotenza, lo stesso clima di emarginazione, la stessa consapevolezza della ghettizzazione [...] Il mondo giovanile \u00e8 una polveriera e gli artificieri possono arrivare da qualsiasi parte\u00bb.\nIl movimento, sin alla fine degli anni settanta, prese iniziative volte inizialmente di svecchiare la cultura della destra radicale (Tarchi era dirigente fino al 1981 al Movimento Sociale Italiano ed \u00e8 tra i primi a promuovere l'uso di tale termine, simmetrico a quello di sinistra radicale, rispetto alla definizione allora comune di \"estrema destra\"), per poi abbandonare definitivamente il neo-fascismo, e ricercare nuove sintesi culturali che potessero oltrepassare i confini del concetto di destra politica in generale. \nLa relativa esperienza \u00e8 stata dichiarata ufficialmente conclusa da Marco Tarchi nel 1994, dopo quasi vent'anni di esistenza in cui ha animato alcuni incontri e pubblicazioni.\nPubblicazioni.\nLa Nuova Destra italiana, sull'esempio francese, diede vita ad una serie di pubblicazioni, tra le quali spicca \"Elementi\" (evidente riferimento alla rivista francese del GRECE \"\u00c9l\u00e9ments\").\nIl giornale, nato nel 1978, era diretto da Stenio Solinas, ma nel comitato di redazione figurano, oltre agli animatori della Nuova Destra, un po' tutti gli intellettuali storici dell'ambiente: Giuseppe Del Ninno, (Giornalista, scrittore, metapolitico) Gennaro Malgieri, Enrico Nistri, Marco Tarchi, Carlo Terracciano, Piero Visani. Caporedattore \u00e8 Maurizio Cabona. Collaboratori: Carlo Fabrizio Carli, Claudio Finzi, Giorgio Locchi, Franco Cardini, Sigfrido Bartolini, Enzo Erra, Gianfranco De Turris, Alain de Benoist, Pierre Routhier, Guillaume Faye e Michel Marmin.\nNell'estate del 1979 \"Elementi\" chiuder\u00e0 i battenti, per ricomparire una prima volta nel 1982 e poi di nuovo nel 1990, con qualche cambiamento. Scompaiono Malgieri, ancora legato ad ambienti missini, Nistri e Terracciano, quest'ultimo rimasto vicino a Freda e successivamente avvicinatosi al gruppo delle Edizioni Barbarossa, e subentra la generazione della Nuova Destra: Raffaello Belcaro, Monica Centanni, Umberto Croppi, Peppe Nanni, Cristiana Patern\u00f2, Nicol\u00f2 Zanon.\nLa Nuova Destra rifiuta il nazionalismo estremo e lo sciovinismo, sostenendo invece il federalismo europeo.\nNetta \u00e8 la distanza anche rispetto alla destra filostatunitense, accusata di imperialismo culturale, militare ed economico. Alcuni esponenti si dissociarono in seguito da tale presa di posizione, primo fra tutti Guillaume Faye, che negli anni divenne progressivamente occidentalista e antislamico.\nAgli inizi degli anni ottanta, rotti definitivamente i legami con l'MSI, Tarchi organizz\u00f2 una serrato confronto dialettico con esponenti del mondo culturale, accademico e giornalistico esterno al panorama tradizionale della destra: Tarchi si confront\u00f2 spesso, ad esempio, con pensatori di sinistra come Giampiero Mughini e Massimo Cacciari e con il giornalista Massimo Fini in dibattiti organizzati da circoli neodestristi. I neodestristi fautori del pensiero della \"rivoluzione conservatrice\" ebbero anche dialoghi e collaborazioni incrociate in sede di pubblicazione con esponenti pi\u00f9 eterodossi della sinistra quali il comunitarista Costanzo Preve e lo storico anticapitalista Giorgio Galli.\nLa Nuova Destra si occupa principalmente di ambientalismo, identit\u00e0, comunitarismo, anti-imperialismo, paganesimo, rifacendosi ad alcune delle elaborazioni filosofiche di Alain de Benoist, fondatore del Groupement de Recherche et d'\u00c9tudes pour la Civilisation Europ\u00e9enne (GRECE).\nDa annotare anche il mensile \"Diorama letterario\", e il giornaletto satirico \"La voce della fogna\". Per un articolo ironico della classe dirigente del MSI su questa rivista, Tarchi fu espulso dal partito."}
{"id": "1456244", "revid": "1123126", "url": "https://it.wikipedia.org/wiki?curid=1456244", "title": "Fiammetta (Decameron)", "text": "Fiammetta \u00e8 uno dei dieci personaggi che nel \"Decameron\" di Boccaccio si rinchiudono in una casa per dieci giorni, per sfuggire alla peste nera. Durante la loro permanenza nella casa si racconteranno a turno delle novelle.\nGli altri giovani che le faranno compagnia dentro la casa saranno: Filostrato, Pampinea, Filomena, Panfilo, Elissa, Emilia, Lauretta, Neifile e Dioneo.\nNovelle.\nDurante la sua permanenza nella casa, Fiammetta, racconter\u00e0 dieci novelle, che sono:\nNel \"Decamerone\" i ragazzi si alternano nel ruolo di re o regina della giornata, col diritto di decidere il tema delle novelle. Durante la quinta giornata la regina sar\u00e0 proprio Fiammetta, che stabilir\u00e0 il tema della felicit\u00e0 raggiunta dagli amanti in seguito a disavventure."}
{"id": "1456248", "revid": "767487", "url": "https://it.wikipedia.org/wiki?curid=1456248", "title": "Numero di Laplace", "text": "Il numero di Laplace (La), noto anche come numero di Suratman (Su), \u00e8 un numero adimensionale che rappresenta il rapporto fra la tensione superficiale e la dissipazione all'interno del fluido.\nDefinizione matematica.\n\u00c8 definito come:\ndove:\nCorrelazione con altri gruppi dimensionali.\nEssendo riducibile ad altri adimensionali pi\u00f9 utilizzati, viene sempre meno esplicitato nella fluidodinamica delle superfici libere. In particolare si ha:\ndove:"}
{"id": "1456252", "revid": "1784492", "url": "https://it.wikipedia.org/wiki?curid=1456252", "title": "Club Ferro Carril Oeste", "text": "Il Club Ferro Carril Oeste, chiamato comunemente solo Ferro Carril Oeste, \u00e8 una societ\u00e0 polisportiva argentina con sede a Caballito, un \"barrio\" di Buenos Aires. Fondato il 28 luglio 1904, \u00e8 noto soprattutto per la sua sezione calcistica, la quale milita in Primera B Nacional, la seconda serie del campionato argentino.\nStoria.\nGli inizi.\nIl club fu fondato con la denominazione di \"Club Atl\u00e9tico del Ferrocarril Oeste de Buenos Aires\" il 28 luglio 1904, da un centinaio di impiegati della Buenos Aires Western Railway (all'epoca Ferrocarril Domingo Faustino Sarmiento). Nel 1907, il Ferro si iscrisse alla Seconda Divisione amatoriale, e nel 1912 ottenne la prima storica promozione in Prima Divisione battendo il Racing Club nella partita conclusiva.\nI Cinque Moschettieri.\nVerso la fine degli anni trenta, il club si emancip\u00f2 dalla ferrovia, cambiando denominazione in \"Club Ferro Carril Oeste\". Nel 1937 emersero nella squadra cinque giocatori di talento provenienti dal vivaio, che formavano un quintetto offensivo noto come \"I Cinque Moschettieri\": Bernardo Gandulla, Juan Jos\u00e9 Maril, Luis Borgnia, Jaime Sarlanga e Ra\u00fal Emeal. Questo quintetto gioc\u00f2 insieme solo nel biennio 1937-1938, perch\u00e9 furono poi ceduti ad altre squadre (Sarlanga avrebbe ottenuto molti allori col Boca Juniors). Sia Gandulla che Sarlanga segnarono insieme pi\u00f9 del 50% dei gol fatti dal Ferro nella stagione 1937.\nAltro giocatore da ricordare dell'epoca era Delf\u00edn Ben\u00edtez C\u00e1ceres, che milit\u00f2 nel club dal 1941 fino al suo ritiro nel 1944 segnando 20 gol. Gandulla ed Emeal ritornarono al Ferro nel 1944 dopo aver militato nel Boca Juniors, ma nonostante questi giocatori importanti, il Ferro termin\u00f2 ultimo in classifica nella stagione 1946, retrocedendo in cadetteria per la prima volta nella sua storia.\nDagli anni cinquanta agli anni settanta.\nIl Ferro ritorn\u00f2 presto in prima divisione nel 1949, vincendo il campionato di Primera B. Il Ferro si classific\u00f2 sesto nel 1954 e addirittura quarto nel 1959, il miglior piazzamento raggiunto fino in quel momento. Di nuovo retrocesso, il Ferro vinse la Primera B nel 1963, ritornando di nuovo in Primera Divisi\u00f3n. In massima serie, il Ferro raggiunse di nuovo il quarto posto nel 1965. Il Ferro venne poi di nuovo retrocesso, ritornando nel 1970 in prima divisione.\nNel 1974 il Ferro vest\u00ec una maglia arancione, in onore alla nazionale olandese vicecampione del mondo nel 1974, chiudendo al sesto posto nel Torneo Nacional di quell'anno. Il giocatore pi\u00f9 rappresentativo di questo periodo era il centrocampista centrale Ger\u00f3nimo \"Cacho\" Saccardi, che debutt\u00f2 in prima squadra nel 1969 e divenne una leggenda per il club.\nGli anni d'oro: gli anni ottanta.\nIl Ferro ebbe un ruolo prominente negli sport argentini negli anni ottanta, in particolare nel calcio e nella pallacanestro. La sezione calcio vinse 2 campionati argentini e disput\u00f2 la Coppa Libertadores. Invece, la sezione pallacanestro vinse per tre volte la Liga Nacional de B\u00e1squet (il campionato argentino di massima serie).\nNel 1979 Carlos Griguol venne ingaggiato come allenatore della squadra, divenendo successivamente l'allenatore pi\u00f9 vincente della storia della squadra, conquistando due campionati argentini, grazie al contributo di talenti quali Alberto M\u00e1rcico, H\u00e9ctor C\u00faper e Oscar Garr\u00e9. Nel 1981 il Ferro si piazz\u00f2 al secondo posto con 49 punti, solo un in meno del Boca Juniors. Nello stesso anno il Ferro raggiunse la finale del Torneo Nacional perdendola contro il River Plate (1-0 all'andata e 1-0 al ritorno).\nIl Ferro vinse il suo primo titolo nazionale nel 1982, vincendo il Torneo Nacional sconfiggendo in finale il Quilmes. La squadra in 22 partite disputate ne vinse 16 e ne pareggi\u00f2 6, segnando 50 gol e subendone 13. L'ala sinistra Miguel Angel Ju\u00e1rez fu il capocannoniere con 22 reti. Altri giocatori di rilievo della squadra campione erano Adolfino Ca\u00f1ete, Alberto M\u00e1rcico, Juan Domingo Rocchia e H\u00e9ctor C\u00faper.\nNonostante la partenza di alcuni giocatori importanti della rosa che aveva vinto il campionato 1982 (Saccardi, Rocchia, Crocco), il Ferro vinse un altro Torneo Nacional nel 1984, battendo in finale il River Plate (3-0/1-0). La squadra in 17 partite disputate ne vinse 14 e ne perse soltanto 1, pareggiandone 4. Il Ferro segn\u00f2 32 gol e ne sub\u00ec soltanto 9, mentre M\u00e1rcico fu il capocannoniere della squadra con 5 gol.\nNel Torneo Metropolitano 1984, invece, il Ferro si piazz\u00f2 secondo con 50 punti, solo uno in meno dell'Argentinos Juniors. Il Ferro disput\u00f2 la Coppa Libertadores 1985, venendo eliminato al primo turno dall'Argentinos Juniors.\nIl Ferro, oltre a vincere due campionati, batt\u00e9 anche tre record della Primera:\nDall'altra parte, il Ferro detiene il record poco lusinghiero nel maggior numero di minuti giocati senza segnare un gol: il periodo di digiuno di reti dur\u00f2 ben 875 minuti trascorsi tra la fine della Apertura 1998 e la Clausura 1999.\nNel 1987 Carlos Griguol abbandon\u00f2 la squadra, venendo assunto dal River Plate. Aveva vinto due campionati (gli unici tuttora vinti dal Ferro in massima serie) e 2 sotto-campionati. Il Griguol ritorn\u00f2 nel 1988, allenando il Ferro fino al 1993.\nIl Ferro ha una forte rivalit\u00e0 con il V\u00e9lez S\u00e1rsfield, e la partita disputata tra le due squadre \u00e8 nota come \"Cl\u00e1sico del Oeste\".\nSezione pallacanestro.\nIl Ferro si affili\u00f2 alla Federaci\u00f3n Argentina de B\u00e1squetbol (Federazione Argentina di Pallacanestro) nel 1921, ma il club debutt\u00f2 in massima serie solo nel 1933. Nello stesso anno il Ferro disput\u00f2 la prima partita internazionale contro l'Atenas de Montevideo, perdendo per uno scarto di due punti. Nel 1941 il Ferro ader\u00ec alla Asociaci\u00f3n Argentina de B\u00e1squetbol (formata poco prima dai pi\u00f9 importanti club argentini). Il miglior piazzamento del Ferro in quel periodo fu un secondo posto nel Torneo Metropolitano 1956, disputato a Luna Park.\nNel 1968 il Ferro venne promossa nella massima serie della Buenos Aires Association. Nel 1976 Le\u00f3n Najnudel fu ingaggiato come allenatore e, sotto la sua conduzione, e, grazie al contributo di giocatori di talento quale Miguel Cortijo, il Ferro vinse i suoi primi campionati, vincendo il Torneo Oficial, quello di Apertura e quello Metropolitano. Il Ferro fu anche la prima squadra argentina a vincere il Campeonato Sudamericano de Clubes nel 1981.\nQuando la Liga Nacional fu formata nel 1985, i principali rivali del Ferro erano l'Atenas de C\u00f3rdoba. Il Ferro vinse i campionati 1985 e 1986, giungendo secondo nel 1987, vincendo un secondo titolo Sudamericano nel 1987. Le\u00f3n Najnudel ritorn\u00f2 nel club nel 1989, vincendo il terzo titolo con la squadra ma lasci\u00f2 il club l'anno successivo, insieme a Miguel Cortijo.\nAlla fine della stagione 2003-04 il Ferro venne retrocesso in TNA (\"Torneo Nacional de Ascenso\", il campionato cadetto). Alcuni problemi economici continuarono a tenere fuori dalla massima serie il Ferro, che attualmente milit\u00e0 nel torneo federale della Capitale.\nPallavolo.\nMaschile.\nInizia a giocare nel 1953, e debutta in Prima Divisione nel 1960.\nPalmar\u00e8s\nGiocatori famosi: Hugo Conte, Waldo Kantor, Esteban Mart\u00ednez, Carlos Getzelevich, Daniel Castellani.\nFemminile.\nInizia a giocare nel 1953 e debutta in Prima Divisione nel 1957.\nPalmar\u00e8s"}
{"id": "1456254", "revid": "188116", "url": "https://it.wikipedia.org/wiki?curid=1456254", "title": "Vincenzo Giumarra", "text": ""}
{"id": "1456265", "revid": "142504", "url": "https://it.wikipedia.org/wiki?curid=1456265", "title": "Angelramno", "text": ""}
{"id": "1456267", "revid": "306856", "url": "https://it.wikipedia.org/wiki?curid=1456267", "title": "Ignazio Knoblecher", "text": "Biografia.\nIgnazio Knoblecher (in lingua slovena Ignacij Knoblehar) studi\u00f2 al Ginnasio di Rudolfswerth (attuale Novo Mesto), al Liceo e al Seminario teologico di Lubiana e al Collegio di Propaganda Fide a Roma.\nIl 9 marzo 1845 fu ordinato sacerdote.\nIl 3 aprile 1846, quando fu costituito il Vicariato apostolico per l'Africa Centrale, Propaganda Fide scelse Knoblecher fra i missionari inviati in quella regione. Prima di partire per l'Africa centrale, Knoblecher trascorse alcuni anni in Libano e poi in Siria per imparare i riti e le usanze dei cristiani della Chiesa Orientale.\nVerso la fine di settembre del 1847, lasci\u00f2 Il Cairo con il Provicario apostolico Massimiliano Ryllo e altri quattro missionari fra i quali don Angelo Vinco. Giunsero a Khartoum l'11 febbraio 1848 dove costruirono una scuola per giovani neri che avevano riscattato al mercato degli schiavi e che successivamente li aiutarono nelle loro missioni.\nGrazie a loro Knoblecher impar\u00f2 le lingue parlate in alcune zone interne dell'Africa e fu presto in grado di compilare una sorta di dizionario di queste lingue.\nQuando Padre Ryllo mor\u00ec, il 17 giugno 1848, Knoblecher gli successe come Provicario apostolico.\nTornato da un viaggio in Europa durante il quale aveva raccolto fondi per far sopravvivere la missione, organizz\u00f2 una spedizione esplorativa lungo l'Alto Nilo Bianco finalizzata a trovare un luogo adeguato per la fondazione di una stazione missionaria.\nLo accompagnarono Padre Emanuele Pedemonte, un gesuita ligure, e don Angelo Vinco dell'Istituto veronese di don Nicola Mazza, saranno i primi bianchi a penetrare latitudini fino ad allora inesplorate.\nNel 1850 Knoblecher ritorn\u00f2 in Austria per cercare nuovi missionari e fondi per proseguire la missione.\nTornato in Africa nel 1852 con cinque nuovi missionari, costru\u00ec una missione tra la popolazione Bari a Gondokoro e, nel 1854, la stazione Santa Croce fra la popolazione Denka.\nL'opera di Knoblecher e dei missionari fu ostacolata dai mercanti di schiavi e di avorio che avevano interesse a ridurre in totale schiavit\u00f9 le trib\u00f9 del centro Africa, inoltre il clima africano e le malattie provocarono la morte precoce di molti missionari, Knoblecher stesso mor\u00ec mentre stava viaggiando in Europa per rimettersi in salute.\nPreziosi resoconti dei suoi viaggi in Africa centrale furono pubblicati nella raccolta \"Jahresberichte des Marienvereins\" (Vienna, 1852-1858)."}
{"id": "1456269", "revid": "104066", "url": "https://it.wikipedia.org/wiki?curid=1456269", "title": "Numero di Suratman", "text": ""}
{"id": "1456271", "revid": "1305772", "url": "https://it.wikipedia.org/wiki?curid=1456271", "title": "HM7B", "text": "L'HM7B \u00e8 un Motore a razzo criogenico europeo che attualmente alimenta lo stadio superiore dell'Ariane 5. \u00c8 stato progettato dalla Snecma.\nStoria.\nIl motore HM7 \u00e8 stato costruito sul progetto dell'HM4, ed ha volato la prima volta nel 1979, come propulsore del terzo stadio dell'Ariane 1.\nL'evoluzione HM7B, con maggiore impulso specifico, era il propulsore del terzo stadio dell'Ariane 2, 3 e 4.\nSull'Ariane 5 \u00e8 stato usato per la prima volta nel 2002, quando la prima versione ECA del lanciatore vol\u00f2,\nanche se il lancio fall\u00ec prima del distacco del primo stadio, mentre la prima volta che un HM7B ha effettivamente propulso lo stadio superiore dell'Ariane 5 \u00e8 stato nel 2005. \nCon il passaggio a un motore criogenico si ottenne un aumento di oltre la met\u00e0 del complessivo carico utile del vettore Ariane 5 ECA rispetto alla versione precedente, l'Ariane 5G.\nLa famiglia di motori HM 7, HM7B ha avuto 5 guasti durante il suo utilizzo nei missili Ariane 1-4.\nIl volo V70 \u00e8 stato l'ultimo fallimento dell'HM7B.\nCaratteristiche tecniche.\nL'HM7B \u00e8 un motore a razzo generatore di gas alimentato con ossigeno liquido e idrogeno liquido.\nEsso non ha la capacit\u00e0 di riavviarsi: il motore \u00e8 continuamente attivato per 950 secondi nell'Ariane 5 (780 secondi nell'Ariane 4). Genera una spinta di 62,7 kN, con un impulso specifico di 444,2 s. La pressione nella camera di combustione del motore \u00e8 di 3,5 MPa."}
{"id": "1456274", "revid": "767487", "url": "https://it.wikipedia.org/wiki?curid=1456274", "title": "Numero di Ruark", "text": "Il numero di Ruark (simbolo Ru) \u00e8 un numero adimensionale utilizzato in meccanica dei fluidi e in particolare nello studio della cavitazione.\nDefinizione matematica.\nSi definisce come:\ndove:\nInterpretazione fisica.\nIl numero di Ruark \u00e8 proporzionale al rapporto tra le forze di inerzia del fluido e le forze di pressione del fluido. Inoltre \u00e8 pari all'inverso del numero di Eulero."}
{"id": "1456277", "revid": "767487", "url": "https://it.wikipedia.org/wiki?curid=1456277", "title": "Johann Abraham Albers", "text": "Al suo tempo assai famoso, \u00e8 noto per uno studio sul croup (per questo fu premiato dal governo napoleonico con Louis Jurine) e su quell'alterazione cutanea detta in seguito argiria."}
{"id": "1456282", "revid": "36426", "url": "https://it.wikipedia.org/wiki?curid=1456282", "title": "Argiria", "text": "L'argiria (dal greco \u1f04\u03c1\u03b3\u03c5\u03c1\u03bf\u03c2, che significa \"argento\") \u00e8 un'alterazione cutanea consistente nella colorazione blu-grigiastra della pelle.\nEpidemiologia e storia.\nIl primo medico che si dedic\u00f2 allo studio di questa anomalia della pelle \u00e8 stato il tedesco Johann Abraham Albers alla fine del Settecento.\nVari casi di argiria sono stati riportati e studiati soprattutto nel corso dell'ultima parte del XX secolo. Molte persone che lavoravano nelle miniere d'argento assorbivano respirando tale componente e spesso morivano a causa di tale malattia.\nEziologia.\nLe cause di tale anomalia dermatologica sono da riscontrarsi nell'ingestione, assunzione e/o contatto profondo, a scopo terapeutico o per motivi professionali, di argento, polvere di argento o componenti dell'argento. Il metallo depositandosi sottopelle, forma se esposto alla luce solare, un sale di solfuro d'argento insolubile. Per via della sua insolubilit\u00e0 la colorazione grigia-bluastra della pelle rimane permanente. Solitamente infatti, gli ioni di metalli potenzialmente dannosi vengono espulsi dal corpo grazie all'azione chelante di determinate proteine naturalmente presenti nell'organismo umano (chiamate Metallotioneine); tuttavia il composto sebbene considerato un sale non presenta legami ionici, bens\u00ec covalenti. A tale propriet\u00e0 si riconduce l'insolubilit\u00e0 del composto in acqua, dal momento che in soluzione Ag2S non libera gli ioni S2\u2212 e Ag+ ed il legame Ag-S non risulta sufficientemente polare.\nL'argento viene usato, nell'ambito della medicina alternativa, come integratore e per facilitare la guarigione di ferite; sono noti casi di argiria locali se i trattamenti sono ripetuti per periodi molto lunghi e in alti dosaggi.\nClinica.\nSegni e sintomi.\nI sintomi e i segni clinici riscontrati, riferibili ai composti caustici dell'argento (ad esempio il nitrato), sono vomito, diarrea, collasso, ustione alle prime vie aeree e digestive, e, nella fase cronica, la decolorazione della pelle, soprattutto quella esposta al sole, nelle prossimit\u00e0 delle ghiandole addette alla secrezione del sudore.\nInvece i sintomi e i segni clinici riscontrabili nella ingestione prolungata di microparticelle di argento si limitano quasi sempre alla sola colorazione permanente della pelle.\nPrognosi.\nNella fase acuta \u00e8 possibile un esito letale. Una volta che l'argiria si sviluppa genericamente la discromia rimane permanente, causando nella maggior parte dei casi solamente un problema estetico.\nTerapie.\nSolitamente non urge un trattamento per curare tale anomalia. Nei casi di tentato suicidio mediante assunzionte di nitrati d'argento si usano apomorfina e lavanda gastrica. Sono nella fase di studio trattamenti laser sulla pelle e somministrazioni di vitamina E in combinazione con selenio. Nella fase acuta allontanare la persona dalla sorgente di contatto \u00e8 condizione obbligatoria per la cura."}
{"id": "1456284", "revid": "121755203", "url": "https://it.wikipedia.org/wiki?curid=1456284", "title": "The Phantom of the Opera (brano musicale)", "text": "The Phantom of the Opera, composto da Andrew Lloyd Webber con testi di Richard Stilgoe e Charles Hart, \u00e8 uno dei brani principali dell'omonimo musical del 1986.\nL'aria vera e propria viene eseguita poco prima della met\u00e0 del primo atto, quando Christine viene portata dal Fantasma nel suo covo, in forma di duetto soprano - tenore. La melodia tuttavia appare frequentemente all'interno della partitura (l\"'Ouverture\", \"Why Have You Brought Me Here\", \"Track Down This Murderer\" ecc.), mentre il \"tema del Fantasma\" (una rapida scala cromatica ascendente e discendente, eseguita generalmente con un organo) che introduce il brano, ricorre continuamente, scandendo le apparizioni del personaggio e gli eventi di pi\u00f9 alta drammaticit\u00e0.\nIl brano stride volutamente con il resto della partitura (orientata su arie melodiche di matrice Pucciniana), inserendovi un'improvvisa impennata verso toni pi\u00f9 dark e aggressivi, con chiari riferimenti al Rock e al Metal (con tanto di batteria e chitarra elettrica), enfatizzando cos\u00ec la netta separazione tra il Fantasma e il mondo degli altri personaggi.\nIl brano risulta particolarmente difficile sotto il profilo vocale per entrambi gli interpreti soprattutto a causa della straordinaria ampiezza vocale richiesta. La voce femminile in particolare, si estende per quasi tre ottave, da un sol grave che ricorre pi\u00f9 volte sino ai vocalizzi finali culminanti con un mi sovracuto (18 toni pi\u00f9 in alto!). La parte maschile inizia con note tenorili, raggiungendo due volte un sol acuto, per poi scendere di un'ottava nella terza strofa, salendo nuovamente sino al sol superiore e scendendo nuovamente, sino ad un si grave, 12 toni pi\u00f9 in basso della nota pi\u00f9 acuta). \nTale difficolt\u00e0 esecutiva ha dato origine a diverse varianti, utilizzate frequentemente nelle esecuzioni concertistiche e, non di rado, anche nelle versioni \"ufficiali\" eseguite in scena. Quando il ruolo viene affidato ad un baritono (come frequentemente accade a teatro), le strofe acute della parte maschile possono essere abbassate alla stessa ottava dei versi successivi, in rare occasioni l'intera parte viene abbassata di un'ottava. La parte femminile generalmente viene eseguita nella sua forma originale, ma in scena i vocalizzi finali sono quasi sempre preregistrati (dalla stessa cantante) ed seguiti in playback.\nNella versione originale il brano \u00e8 eseguito da Sarah Brightman e Michael Crawford. Contemporaneamente ne \u00e8 stata incisa una seconda versione, con testo e orchestrazione diversi, interpretata da Sarah Brightman con Steve Harley.\nSi tratta indubbiamente di uno dei brani pi\u00f9 fortunati di Lloyd Webber, conosciuto ed eseguito anche al di fuori dell'ambiente del musical. Per la particolare commistione tra elementi di generi diversi, viene infatti eseguito frequentemente tanto dai cantanti lirici quanto da quelli leggeri (diventando una tra le pi\u00f9 amate cover tra i gruppi metal), oltre a numerose variazioni sinfoniche, jazz o di altro genere.\nTra le incisioni ufficiali (nell'ambito del musical): Colm Wilkinson - Rebecca Caine (1989 Canadian Cast), Graham Bickley - Claire Moore (1994), Ethan Freeman - Claire Moore (1995); Emmy Rossum - Gerard Butler (2004 Movie Cast) (quest'ultima tagliata nella seconda parte). \nMichael Crawford e Sarah Brightman hanno entrambi eseguito diverse incisioni in studio e dal vivo.\nDa segnalare inoltre le note cover metal dei Nightwish e dei Dreams of Sanity con Tilo Wolff, la versione punk rock dei Me First and the Gimme Gimmes inclusa nell'album \"Are a Drag\", e una versione per violino eseguita da Vanessa Mae."}
{"id": "1456285", "revid": "1573940", "url": "https://it.wikipedia.org/wiki?curid=1456285", "title": "Anserinae", "text": "Le Anserine (Anserinae ) sono una sottofamiglia di uccelli della famiglia degli Anatidi.\nDescrizione.\nNe fanno parte alcuni tra i pi\u00f9 grandi rappresentanti dell'ordine Anseriformes, che si distinguono per i lunghi colli; hanno carattere sociale e sono diffusi in prevalenza nell'emisfero nord.\nTassonomia.\nLa sottofamiglia Anserinae comprende 12 generi raggruppati in 4 trib\u00f9:"}
{"id": "1456291", "revid": "121364756", "url": "https://it.wikipedia.org/wiki?curid=1456291", "title": "Sinopec", "text": "Sinopec (\"China Petroleum &amp; Chemical Corporation\") \u00e8 un gruppo petrolifero e petrolchimico integrato cinese, controllato per il 75 % dal governo tramite la quasi omonima \"China Petrochemical Corporation\". \u00c8 la pi\u00f9 grande azienda cinese per fatturato e seconda nel mondo. Dal 2011 Fu Chengyu ne ricopre la carica di presidente.\nStoria.\nLe origini di Sinopec risalgono al 1983, quando il governo riorganizz\u00f2 il settore petrolifero cinese, fino ad allora gestito direttamente dal Ministero del Petrolio e suddiviso in migliaia di entit\u00e0.\nFurono create tre grandi aziende pubbliche:\nNel 1998 un'ulteriore ristrutturazione port\u00f2 ad uno scambio di attivit\u00e0 tra CNPC e Sinopec: la prima, che controllava il 90 % della produzione petrolifera cinese, cedette a Sinopec alcuni pozzi petroliferi, mentre Sinopec confer\u00ec a CNPC alcuni impianti di raffinazione; con questa operazione, le due compagnie si spartirono il territorio cinese: CNPC era pi\u00f9 forte nel Nord della Cina, mentre Sinopec lo era nel Sud. Sinopec rimase comunque, e lo \u00e8 tuttora, il maggior produttore cinese di derivati del petrolio, mentre CNPC mantiene la leadership nella produzione di greggio.\nNel 2000 fu costituita una societ\u00e0, la China Petroleum &amp; Chemical Corporation, che fu quotata in borsa a Londra, ad Hong Kong ed a New York: la Sinopec quotata in Borsa \u00e8 una filiale della casa madre, la China Petrochemical Corporation, posseduta interamente dallo stato cinese.\nAttivit\u00e0.\nSinopec \u00e8 un gruppo integrato che presidia tutta la filiera del petrolio, dalla sua estrazione alla produzione dei derivati, pur essendo pi\u00f9 concentrato sulla parte a valle dell'estrazione (raffinazione e petrolchimica). La sua organizzazione \u00e8 molto complessa, con numerose filiali a livello regionale, provinciale e municipale.\nSinopec ha sponsorizzato il Gran Premio di Cina di Formula 1 dal 2004 al 2008."}
{"id": "1456298", "revid": "1762097", "url": "https://it.wikipedia.org/wiki?curid=1456298", "title": "Struttura del Decameron", "text": "La struttura del \"Decameron\" \u00e8 un articolato sistema entro cui Giovanni Boccaccio presenta le 100 novelle del suo capolavoro. La cornice vede dieci giovani, sette ragazze e tre ragazzi, che per sfuggire alla peste nera che imperversa su Firenze si riuniscono in una villa di campagna. Per passare il tempo, ciascun pomeriggio - ad eccezione dei giorni di venerd\u00ec e del sabato dedicati alla penitenza - ognuno di loro racconta una novella ai compagni, secondo un tema stabilito il giorno innanzi dalla \"Regina\" o il \"Re\" della giornata. Solo il personaggio di Dioneo, il pi\u00f9 abile dei dieci a raccontare storie, viene dispensato dall'obbligo di attenersi al tema prestabilito, e la sua novella \u00e8 narrata sempre per ultima (tranne nella prima giornata). \nBoccaccio si cura del pi\u00f9 piccolo particolare. Fin dalla scelta dei nomi, ad esempio, si definiscono i caratteri e la funzione dei personaggi: Panfilo, dal greco \"tutto amore\", narrer\u00e0 spesso novelle cariche di erotismo. Tutti i personaggi nel complesso riflettono poi il carattere autobiografico dell'autore.\nLa narrazione della peste \u00e8 una delle maggiori nella storia letteraria. Precedenti furono quelle dello storico greco Tucidide (la peste ad Atene) e del poeta latino Lucrezio nel \"De rerum natura\", che si rif\u00e0 alla narrazione di Tucidide. Seguiranno a Boccaccio quelle di Daniel Defoe ne \"La peste di Londra\", di Alessandro Manzoni nei \"Promessi sposi\" e di Albert Camus ne \"La peste\", metafora quest'ultima del Male in generale e del nazismo nello specifico. Gli argomenti dei dieci giorni sono: amore, erotismo, beffe ecc. \nPrima giornata.\nNella giornata I, mercoled\u00ec, la regina \u00e8 Pampinea e nessun tema viene stabilito.\nSeconda giornata.\nLa seconda giornata cade di gioved\u00ec e la regina \u00e8 Filomena, che per la prima volta stabilisce un tema al novellare, quello delle avventure a lieto fine. Dioneo chiede di poter novellare liberamente e per ultimo. La sua richiesta viene accolta dalla \"regina\" e dagli altri.\nTerza giornata.\nLa terza giornata ha luogo di domenica pomeriggio, dopo la pausa del venerd\u00ec e sabato, giorni dedicati alla preghiera e alla penitenza. La regina Neifile impone come tema l'uso dell'ingegno.\nQuarta giornata.\nNella quarta giornata, luned\u00ec, il re \u00e8 Filostrato e il tema \u00e8 dato dagli amori infelici.\nQuinta giornata.\nNella quinta giornata, marted\u00ec, la regina \u00e8 Fiammetta e si ragiona sulla felicit\u00e0 raggiunta dagli amanti dopo avventure o sventure straordinarie.\nSesta giornata.\nLa sesta giornata cade di mercoled\u00ec e la regina \u00e8 Elissa; il tema \u00e8 quello delle risposte pronte e argute che permettono di togliersi d'impaccio o da una situazione pericolosa.\nSettima giornata.\nLa settima giornata, gioved\u00ec, regna Dioneo e si narra delle beffe fatte dalle donne, per amore o per paura, ai loro mariti.\nOttava giornata.\nL'ottava giornata, domenica, regna Lauretta e si narra di qualunque tipo di beffa.\nNona giornata.\nNella nona giornata, luned\u00ec, la regina \u00e8 Emilia e ciascuno racconta ci\u00f2 che pi\u00f9 gli piace.\nDecima giornata.\nLa decima e ultima giornata cade di marted\u00ec, sotto il regno di Panfilo, e si narra di chi, con cortesia e magnanimit\u00e0, ha vissuto avventure d'amore o di altro genere."}
{"id": "1456300", "revid": "533647", "url": "https://it.wikipedia.org/wiki?curid=1456300", "title": "Numero di capillarit\u00e0", "text": ""}
{"id": "1456301", "revid": "767487", "url": "https://it.wikipedia.org/wiki?curid=1456301", "title": "Zebra (gruppo musicale)", "text": "Gli Zebra sono un gruppo hard rock formatosi nel 1975 a New Orleans, Louisiana.\nStoria.\nLa band si form\u00f2 a New Orleans gi\u00e0 nei met\u00e0 anni 70. Prima di esordire col debut, il trio, composto da Randy Jackson (voce, chitarra), Felix Hanemann (basso) e Guy Gelso (batteria), si esib\u00ec in vari club attorno a New Orleans e New York per diversi anni, facensodi notare per il particolare stile in falsetto di Randy Jackson. Dopo anni di attivit\u00e0 live, il gruppo venne notato dalla Atlantic Records, aiutati da Mark Puma, personaggio che aveva gi\u00e0 fatto notare i Twisted Sister all'etichetta. Nel 1983 quindi viene pubblicato il debutto omonimo \"Zebra\", prodotto da Jack Douglas, da cui venne estratto il singolo \"\"Tell Me What You Want\", trasmesso a ruota su MTV. Una buona parte dei brani contenuti nel disco erano gi\u00e0 stati composti nel 1978.\nDouglas produsse anche il secondo \"No Tellin' Lies\", che vedeva il bassista Felix Hanemann come voce principale nel brano \"Little Things\"\". Il terzo disco autoprodotto \"3.V\", venne considerato il pi\u00f9 duro del trio di New Orleans. Nel 1990 pubblicano il primo album dal vivo, \"Live\". Registrato al Sundance club di Bayshore, Long Island, il disco dava l'impressione che la band suonasse in un'arena.\nNel 1989 Jackson partecip\u00f2 alla formazione dei riformati Jefferson Airplane, pubblicando un album omonimo.\nA seguito dello scioglimento della band, Randy Jackson fond\u00f2 la nuova band China Rain registrando un disco per la Atlantic. questo progetto ebbe per\u00f2 termine nel 1992. Hanneman partecip\u00f2 come ospite all'album \"A Minor Disturbance\" dei Burning Starr del 1991.\nGli Zebra si riunirono in occasione di alcuni reunion shows durante il 1997, progettando l'uscita di un nuovo album dal nome di \"Zebra 4\". Durante il 1998 la Mayhem Records ristamp\u00e0 la discografia della band pubblicando anche la raccolta \"\". Alcuni concerti live vennero eseguiti con Mike Sorrentino alla batteria. Allo stesso tempo Felix Hanemann pubblic\u00f2 un album solista dal titolo di \"Rock candy\" accreditato come Felix. Questo disco vedeva anche la partecipazione dei colleghi Randy Jackson, Guy Gelso e Mike Sorrentino.\nJackson raggiunse poi la AOR band The Sign pr il loro album \"Signs Of Life\" nel 2000. Gli Zebra tornarono sulle scene nel 2003, anno di pubblicazione del quarto album \"IV\" per l'etichetta italiana Frontiers Records, 17 anni dopo l'ultima pubblicazione in studio."}
{"id": "1456303", "revid": "125057781", "url": "https://it.wikipedia.org/wiki?curid=1456303", "title": "Paolo Valenti", "text": "Biografia.\nDopo la laurea in lettere, inizi\u00f2 a lavorare alla RAI nel 1950. Comment\u00f2 per la televisione pubblica numerose edizioni del Giro d'Italia, gare di automobilismo e incontri di pugilato, tra cui quello per l'assegnazione del titolo mondiale dei pesi medi tra Emile Griffith e Nino Benvenuti nel 1967. Venne inoltre inviato a quattro edizioni delle Olimpiadi.\nNel 1970, con Maurizio Barendson e Remo Pascucci, realizz\u00f2 una delle trasmissioni sportive pi\u00f9 popolari della televisione italiana: \"90\u00ba minuto\", che condusse in coppia con Barendson fino alla riforma della RAI del 1975 e alla divisione dei palinsesti sul 1\u00ba e 2\u00ba canale. Nel 1976, all'interno del nuovo programma \"Domenica In\" ideato e condotto da Corrado, dallo studio di via Teulada in Roma, inizi\u00f2 una staffetta fra Corrado e Valenti che conduceva da solo \"90\u00ba minuto\" coordinando uno staff di giornalisti delle sedi regionali RAI che illustravano poco dopo il termine degli incontri le cronache delle partite del campionato di calcio di serie A. La formula rituale del \"teatrino\", come egli stesso defin\u00ec la trasmissione, diviene immediatamente popolare tra i tifosi italiani, che potevano vedere poco dopo il termine degli incontri i filmati delle partite nell'atmosfera gioviale e garbata che caratterizz\u00f2 il programma.\nLa popolarit\u00e0 di Paolo Valenti fu dunque legata al grande successo di \"90\u00ba minuto\", da lui condotto fino al 21 ottobre 1990. Nella puntata di quel giorno apparve molto dimagrito e con la voce affaticata: gi\u00e0 gravemente malato, si sarebbe spento poco dopo, a causa di un tumore.\nIn occasione della sua morte, il collega Enrico Ameri lo ricord\u00f2 in un pezzo giornalistico, richiamando la citata cronaca dell'incontro Griffith-Benvenuti e una magistrale radiocronaca, nella quale Valenti fu in grado di trovare il modo di commentare alla radio per mezz'ora la posizione immobile di surplace del ciclista Antonio Maspes durante una competizione.\nDurante la sua lunga carriera di giornalista sportivo, Valenti rifiut\u00f2 sempre di dire per quale squadra calcistica tifasse, n\u00e9 la cosa traspariva dai suoi commenti, estremamente imparziali. Affermava per\u00f2 che sarebbe apparso in tv con i colori della sua squadra, il giorno in cui avesse smesso di condurre la sua storica trasmissione, ma mor\u00ec prima di portare a termine tale compito: tocc\u00f2 a Nando Martellini rivelare, nella puntata di \"90\u00ba minuto\" del 18 novembre 1990, la squadra per la quale Valenti tifava:\nLa domenica successiva, in occasione di Fiorentina-Lecce, i tifosi viola gli dedicarono uno striscione: \"Paolo, al 90\u00ba l'abbiamo saputo, viola con classe e dignit\u00e0\".\nPaolo Valenti \u00e8 stato sposato con Bruna Liguori, direttrice del Centro Attivit\u00e0 Musicali Aureliano di Roma. Hanno avuto quattro figli e nove nipoti. \nRiposa nel cimitero della localit\u00e0 di Quantin nel comune di Ponte nelle Alpi, in provincia di Belluno.\nPremio giornalistico radiotelevisivo \"Paolo Valenti\".\nIl premio \u00e8 stato istituito nel 2000 per volont\u00e0 della famiglia. Ha cadenza biennale e il suo fine \u00e8 quello di promuovere il giornalismo sportivo radiotelevisivo di qualit\u00e0, ponendo l'attenzione sulle caratteristiche che venivano unanimemente riconosciute a Paolo Valenti: immediatezza nella comunicazione, propriet\u00e0 di linguaggio, originalit\u00e0, innovazione, attenzione agli aspetti umani e sociali della notizia.\nIl vincitore della prima edizione \u00e8 stato Fabrizio Maffei, che ha ricevuto il premio durante la cerimonia tenutasi a Firenze l'8 maggio 2000 e che proprio dallo stesso Paolo Valenti eredit\u00f2 la conduzione di \"90\u00ba minuto\". Il secondo \"Premio Valenti\" \u00e8 stato assegnato, il 5 ottobre 2002, al giornalista Gianni Cerqueti, nell'ambito di una cerimonia tenutasi nella Sala della Protomoteca del Campidoglio a Roma. La terza edizione \u00e8 stata vinta dal giornalista Massimo Caputi, che ha ricevuto il suo riconoscimento a Firenze nel maggio del 2005. Nella quarta edizione, tenutasi nel 2007, la vincitrice \u00e8 stata la giornalista Monica Vanali. La quinta edizione del premio, si \u00e8 tenuta nel 2020, in occasione del 50\u00b0 di \"90\u00ba minuto\" e del trentennale della scomparsa di Paolo Valenti. Il Premio \u00e8 stato assegnato a Franco Lauro, giornalista della RAI prematuramente scomparso a Roma il 14 aprile 2020, con la seguente motivazione: \u201c\"Franco Lauro \u00e8 stato per trentacinque anni voce dello sport in Rai, competente telecronista del basket e del calcio, apprezzato conduttore della Domenica Sportiva, di Domenica Sprint e di 90\u00ba minuto. Ha saputo esprimere un giornalismo sportivo dai contenuti tecnici di rilievo, caratterizzandosi per il linguaggio sobrio e diretto, interpretando con professionalit\u00e0, umanit\u00e0 ed equilibrio la funzione della cronaca giornalistica\"\u201d."}
{"id": "1456310", "revid": "122833874", "url": "https://it.wikipedia.org/wiki?curid=1456310", "title": "Vincenzo Carollo", "text": "Biografia.\nAssistente di Etnologia all'Universit\u00e0 di Palermo, gi\u00e0 segretario provinciale della DC di Palermo.\nNel 1955 \u00e8 eletto deputato all'Assemblea regionale siciliana nella lista DC. Riconfermato nel 1959, nel 1960 \u00e8 assessore all'agricoltura e nel 1961 al 1964 al lavoro, e dal 1964 al 1967 agli enti locali. Il 29 settembre 1967 \u00e8 eletto presidente della Regione. Guider\u00e0 due governi, fino al 26 febbraio 1969.\nRieletto all'Ars nel 1971 per la quinta volta , si dimette il 7 marzo 1972 per candidarsi al Senato della Repubblica dove \u00e8 eletto senatore nel collegio delle Madonie, dalla VI alla IX legislatura, \nCon una interrogazione parlamentare del 1977, sul comportamento della Banca d'Italia, ha innescato una indagine della magistratura che ha portato nel 1979 all'arresto di Mario Sarcinelli e del governatore Paolo Baffi, successivamente scagionati.\nDal Senato si dimette nel 1986.\nFu sindaco di Castelbuono, incarico che ha mantenuto dal 1969 al 1983."}
{"id": "1456313", "revid": "114049021", "url": "https://it.wikipedia.org/wiki?curid=1456313", "title": "Rappresentazione spettrale dei segnali", "text": "In matematica, la rappresentazione spettrale dei segnali \u00e8 una descrizione formale dei segnali (funzioni nel tempo) nel dominio della frequenza, cio\u00e8 in termini della loro frequenza, che viene utilizzata in molti ambiti della scienza, come l'ingegneria e la fisica. In tale descrizione ogni frequenza di cui \u00e8 composto un segnale \u00e8 detta \"armonica\", e da un punto di vista matematico ad ogni armonica si fa corrispondere un vettore di una base di uno spazio vettoriale infinito-dimensionale con prodotto interno (prodotto scalare) sul campo complesso, ovvero la base di uno spazio di Hilbert. Il segnale viene allora scritto come una combinazione lineare in tale spazio. L'analisi in frequenza del comportamento di un sistema dinamico \u00e8 detta risposta in frequenza del sistema dinamico.\nSpazio di Hilbert.\nUno spazio di Hilbert \u00e8 uno spazio vettoriale con prodotto scalare sul campo reale o complesso che \u00e8 completo rispetto alla distanza indotta da tale prodotto scalare. Considerando un insieme di vettori formula_1 di uno spazio di Hilbert complesso formula_2 si ha dunque che la somma e il prodotto per uno scalare mantengono questi vettori nello spazio:\ncon formula_4 (o formula_5). Inoltre esiste unico l'inverso della somma formula_6 tale che formula_7. In questo contesto si pu\u00f2 definire la dipendenza e indipendenza lineare di vettori e il concetto di base. Una base \u00e8 un insieme di vettori linearmente indipendenti che siano anche un sistema di generatori, cio\u00e8 che un sistema di vettori formula_8 \u00e8 linearmente indipendente e forma un sistema completo tale che ogni altro vettore sia rappresentabile come combinazione lineare, eventualmente infinita, di vettori di una base:\ndove formula_10 sono i coefficienti della combinazione lineare. Uno spazio di Hilbert \u00e8 uno spazio normato, cio\u00e8 \u00e8 definita la norma di un vettore, essa \u00e8 un numero reale tale che:\nEsistono diverse norme per gli spazi astratti, ma nella teoria dei segnali \u00e8 utile introdurre la seguente:\noppure nel caso generale di segnali complessi:\ndove si \u00e8 utilizzato il prodotto scalare dello spazio di Hilbert:\nche ha le propriet\u00e0:\nIn particolare due vettori formula_19 e formula_20 si dicono ortogonali se vale:\nSupponendo di disporre di una base di vettori ortogonali, allora essi si possono normalizzare dividendoli per la loro norma in modo che:\ne in questo modo si ottiene una base ortonormale.\nLa rappresentazione spettrale si basa sul fatto che una qualsiasi funzione (segnale) definita in un intervallo formula_23 pu\u00f2 essere sviluppata in serie di Fourier come combinazione lineare di vettori formula_24 (a loro volta funzioni del tempo) appartenenti ad una base ortonormale:\ndove i coefficienti formula_26 sono automaticamente determinati dal prodotto scalare:\nLa base ortonormale pi\u00f9 comune \u00e8 quella delle funzioni esponenziali (definite in formula_28):\nRappresentazione di segnali periodici.\nI segnali periodici sono tali che formula_30, dove formula_31 \u00e8 il periodo: si tratta dei segnali che si ripetono identicamente dopo un tempo formula_31. Si consideri un segnale periodico formula_33 continuo, la cui serie di Fourier \u00e8:\ndove formula_35 sono coefficienti determinabili con il prodotto scalare, e formula_36 \u00e8 la base ortonormale di funzioni esponenziali. Se formula_37 \u00e8 la \"pulsazione fondamentale\" (la frequenza pi\u00f9 bassa del segnale), la precedente sommatoria assume la forma:\nIl primo termine \u00e8 costante e tutti gli altri termini sono una combinazione lineare di opportuni coefficienti formula_39 e formula_40 delle funzioni esponenziali. Per determinare i coefficienti formula_39 e formula_40 si utilizza in genere il prodotto scalare.\nLa costante formula_43 \u00e8 uguale al valore medio del segnale nel periodo di definizione, infatti:\ndove il secondo integrale del secondo termine si annulla poich\u00e9 l'integrale su un periodo delle funzioni esponenziali \u00e8 nullo per simmetria. Si ha quindi:\ncio\u00e8 il valore medio del segnale nel periodo formula_31. Per determinare i restanti coefficienti formula_47 si esegue il prodotto scalare:\nda cui si ottiene:\nTutti i termini con il seno e coseno sono nulli nel periodo, cos\u00ec anche i termini misti. Per cui:\novvero:\nPer determinare i coefficienti formula_40 si esegue il prodotto scalare allo stesso modo:\nTutti i termini con il coseno e seno sono nulli nel periodo, cos\u00ec anche i termini misti. Per cui:\ncio\u00e8:\nPropriet\u00e0 della rappresentazione della serie di Fourier.\nNella rappresentazione del segnale tramite la serie di Fourier un segnale periodico viene decomposto in un insieme infinito frequenze multiple di quella fondamentale formula_56, ovvero formula_57, e sono dette \"armoniche\" (termine non collegato con il concetto di funzione armonica). Ognuna di queste componenti spettrali ha un'ampiezza pari a:\ne una fase iniziale:\nDefinendo:\nsi pu\u00f2 riscrivere la serie come:\nSe il segnale \u00e8 una funzione pari del tempo, cio\u00e8 se formula_62, allora tutte le armoniche che contengono il seno (che \u00e8 una funzione dispari) si annullano. Per cui la serie diventa:\ncon coefficienti:\nAllo stesso modo se il segnale \u00e8 una funzione dispari del tempo, cio\u00e8 se formula_65, tutte le armoniche che contengono il coseno si annullano (cos\u00ec anche il valore medio) e la serie diventa:\ncon coefficienti:\nForma complessa della serie di Fourier.\nSi possono utilizzare ancora le formule di Eulero:\nper ottenere una forma alternativa alla serie di Fourier:\nil termine tra parentesi pu\u00f2 essere riscritto mettendo in evidenza gli esponenziali:\npoich\u00e9:\nI nuovi coefficienti sono:\nTramite queste trasformazioni matematiche si pu\u00f2 riscrivere la serie di Fourier come:\ndove:\nDa notare che la serie \u00e8 definita anche per formula_76 negativi.\nRappresentazione di segnali non periodici.\nAnche la rappresentazione di segnali non periodici viene svolta utilizzando la base ortonormale formata dalle funzioni armoniche, a patto che la funzione non periodica decresca all'infinito con sufficiente regolarit\u00e0. Questo vincolo \u00e8 dovuto al fatto che il metodo utilizzato per la rappresentazione in frequenza consiste nella costruzione di un segnale periodico dato dalla ripetizione infinita di un segnale non periodico, che deve essere definito in un intervallo di tempo al di fuori del quale \u00e8 nullo.\nLa rappresentazione di segnali non periodici avviene solitamente attraverso l'utilizzo della trasformata di Fourier o la trasformata di Laplace, che fornisce una scrittura del tipo:\ndove la funzione formula_78 si chiama \"densit\u00e0 spettrale\" ed \u00e8 uguale all'antitrasformata:\nQueste relazioni sono valide sotto certe condizioni, la pi\u00f9 importante delle quali \u00e8 che esista e sia finito ovunque:\ndove formula_81 sta per formula_82 o formula_83. Se questa condizione \u00e8 valida la trasformata formula_82 e l'antitrasformata formula_83 sono funzioni continue, limitate e vale:\nPropriet\u00e0 della trasformata.\nDalla linearit\u00e0 dell'integrale consegue immediatamente la linearit\u00e0 delle trasformate integrali. Esplicitamente, denotando con formula_87 l'operatore trasformata si ha:\nper ogni formula_89 e formula_90.\nSpettro della derivata e dell'integrale.\nLa derivata del segnale nel tempo corrisponde, nel dominio della frequenza, alla moltiplicazione per formula_91 della trasformata del segnale non derivato. Infatti, sia formula_33 un segnale e formula_93 la sua trasformata. Allora la derivata del segnale \u00e8:\nPer cui la trasformata di formula_95 \u00e8 formula_96 e la trasformata di formula_97 \u00e8 formula_98.\nLo spettro dell'integrale di un segnale \u00e8 invece dato dalla divisione per formula_91 della trasformata del segnale (non integrato). Sia formula_33 un segnale e formula_93 la sua trasformata, allora la trasformata dell'integrale del segnale:\n\u00e8 il rapporto:\nProdotto di due segnali.\nUna particolarit\u00e0 particolarmente utile della rappresentazione spettrale \u00e8 che la convoluzione nel tempo di due funzioni equivale al prodotto algebrico delle loro trasformate nel dominio della frequenza. Infatti, scrivendo la trasformata del prodotto formula_104 di due segnali come:\ndove nel primo passaggio si \u00e8 scritta la funzione di partenza come antitrasformata della trasformata (tra parentesi quadre), mentre nel secondo il termine tra parentesi quadre \u00e8 la trasformata formula_106 della funzione formula_107 traslata dalla moltiplicazione per l'esponenziale. Quindi:\nquesto integrale \u00e8 un prodotto di convoluzione e si scrive simbolicamente come:\nVale anche l'inverso, se si ha il prodotto ordinario di due spettri:\nParit\u00e0.\nLa trasformata di un segnale reale formula_33 si pu\u00f2 scrivere genericamente come:\ncon formula_113 \u00e8 la parte reale della trasformata ed \u00e8 una funzione pari, mentre formula_114 \u00e8 la parte immaginaria dello spettro ed \u00e8 una funzione dispari. Se si esegue l'antitrasformata si ottiene nuovamente il segnale reale nel tempo:\nSviluppando il prodotto entro l'integrale si ha:\nAffinch\u00e9 il segnale sia reale deve necessariamente succedere che la parte reale ed immaginaria siano entrambe nulle, cio\u00e8:\ne questa condizione \u00e8 soddisfatta solo se la parte reale \u00e8 pari e la parte immaginaria \u00e8 dispari. \u00c8 vero anche il contrario, quindi se la parte reale della trasformata di un segnale \u00e8 pari e la parte immaginaria \u00e8 dispari allora si ottiene un segnale reale."}
{"id": "1456317", "revid": "486946", "url": "https://it.wikipedia.org/wiki?curid=1456317", "title": "Campeonato Nacional de F\u00fatbol de Puerto Rico", "text": ""}
{"id": "1456326", "revid": "729019", "url": "https://it.wikipedia.org/wiki?curid=1456326", "title": "Castello normanno (Anversa degli Abruzzi)", "text": "Il castello normanno \u00e8 sito nel centro storico di Anversa degli Abruzzi in provincia dell'Aquila, in posizione dominante sul paese.\nOggi la torre medievale \u00e8 rudere, mentre la struttura settecentesca \u00e8 propriet\u00e0 privata, visitabile su prenotazione.\nStoria.\nIl castello fu eretto sopra una torre di guardia, eretta dai Normanni, forse su struttura preesistente, come testimonia il toponimo della cappella baronale di San Michele, ancora esistente, situata nel vertice rivolto verso il paese, della cinta fortificata normanna che attornia il torrione.\nIl castello sub\u00ec una ristrutturazione e un ampliamento nel XV secolo da Antonio di Sangro su di un preesistente rudere di una torre del XII-XIII secolo. Divenuto possedimento di Simone di Teodino, insieme con il Castello dell'Orsa (che stava su un monte presso Pratola Peligna) diede luogo a un allineamento ottico difensivo che divideva le diocesi di Sulmona e la ex diocesi di Corfinio.\nLa torre fu gravemente danneggiata insieme al castello dal terremoto della Maiella del 1706; crollarono le mura e parte della torre puntone normanna, rimase in piedi solo una parte della palazzina che gi\u00e0 da anni era usata come residenza principale del signore di Anversa, insieme con il perimetro murario irregolare.\nDa allora la struttura fu ridimensionata a una casa-torre, l'antica torre medievale posta a guardia fu abbandonata.\nD'Annunzio, visitando il castello con Antonio De Nino nel 1896, vi ha ambientato la tragedia \"La fiaccola sotto il moggio\" (1905), dramma in cui si possono notare degli elementi della Valle del Sagittario, tra cui i ruderi del castello normanno di Anversa degli Abruzzi., ma soprattutto ispirati alla famiglia De Sangro in grave decadenza, allo sfacelo, cos\u00ec come il castello, ed elementi folcloristici, come i serpari della vicina Cocullo.\nIl castello \u00e8 residenza privata, il giardino \u00e8 accessibile. L'ex cappella di San Michele conservava il \"Trittico di Anversa\", opera rinascimentale di pittura su tavola, trasferito nel 1981 nella chiesa parrocchiale.\nStruttura.\nIl castello \u00e8 strutturato da un insieme di corpi architettonici tra cui la torre puntone, di cui rimangono delle rovine e un blocco a parallelepipedo con funzioni abitative pi\u00f9 tardo della torre (XV secolo).\nNel XV secolo il castello fu trasformato da Antonio de Sangro, e appartenne alla famiglia per tutta l'epoca aragonese, finch\u00e9 non fu venduto ad altri feudatari. Il terremoto di Sulmona del 1706 ha gravemente danneggiato la struttura, facendo crollare met\u00e0 della torre normanna, come testimonia lo stato attuale, e altri corpi di fabbrica, che vennero ridimensionati in un unico palazzo residenziale. Nei primi anni del Novecento il castello fu visitato dal poeta Gabriele d'Annunzio in compagnia dell'archeologo Antonio De Nino, e la suggestione del maniero in rovine gli ispir\u00f2 la tragedia La fiaccola sotto il moggio (1905), dove si parla della rovina finale della nobile famiglia de Sangro. Il fortilizio originario era la torre puntone a pianta parallelepipeda, e dal palazzo abitativo del XVI secolo, il tutto compreso nell'area delle mura, ancora ben visibili, con giardino interno, collegate all'antica cappella privata, individuabile dal campanile a torre. La torre normanna \u00e8 legata alle strutture abitative tramite un basso ambiente, come fosse un passetto. Il blocco a pianta rettangolare destinato al palazzo gentilizio \u00e8 caratterizzato da varie finestre balconate, che si alternano su tutti i prospetti a finestre quadrate pi\u00f9 piccole, incorniciate da piattabande in marmo.\nTorre normanna (XI secolo).\nIl coronamento non \u00e8 pi\u00f9 visibile per via del suo crollo. Gli unici lati della torre puntone sono privi di elementi decorativi. Si trova nella parte pi\u00f9 alta del castello ed era a base quadrata. Rimane in piedi un intero lato, con met\u00e0 del secondo.\nPalazzo De Sangro (XV secolo).\nIl blocco destinato alle funzioni abitative constava di finestre, in alcuni casi incorniciate da piattabande in marmo, in altri casi con balconi. La torre e l'apparato abitativo erano collegati tramite un apparato a sporgere con beccatelli.\nNel suo interno vi era la Cappella comitale di San Michele Arcangelo il quale custodiva il Trittico di Anversa.\nIl trittico fu trafugato nel 1981 e sostituito da una copia nella parrocchia di Santa Maria delle Grazie di Anversa (AQ). La cappella di San Michele nel castello \u00e8 facilmente riconoscibile, si trova sul lato verso il paese delle mura, ha impianto rettangolare irregolare, da fuori si intravede il campanile a torre quadrangolare.\nCastello nella letteratura: \"La fiaccola sotto il moggio\" di D'Annunzio.\nIl castello \u00e8 l'elemento principale della tragedia dannunziana scritta nel 1905, ma D'Annunzio visit\u00f2 con l'amico De Nino il castello in un viaggio del 1896, giacch\u00e9 rappresenta la condizione misera e disperata della decadenza della famiglia nobile Di Sangro. Nella storia i protagonisti fanno numerosi accenni alla natura del castello, ed essendo allo stremo delle forze, cadono nelle superstizioni popolari di cui nei secoli della ricchezza si facevano beffe. Per la fanciulla protagonista il castello ha un'aura spettrale e gotica, e simboleggia la rovina della famiglia, avendo suo padre ucciso la madre per lasciare l'eredit\u00e0 a una fattucchiera perfida che gli ha annebbiato la mente. La caduta totale del castello rappresenta nella tragedia la fine della famiglia nobile e la catarsi per il pubblico.\nParco delle Arti Letterarie di Gabriele d'Annunzio.\nIl parco \u00e8 stato istituito negli anni novanta in omaggio a D'Annunzio. Si tratta di una specie di museo dentro il castello dedicato alla figura di D'Annunzio, il quale include anche una manifestazione culturale annuale, che si svolge in un determinato periodo nel castello e nel giardino sotto forma di convegni culturali e di visite a un piccolo museo dentro la struttura (che ripercorre le vicende storiche di Anversa e del periodo dannunziano). Il parco prevede anche l'allestimento delle maggiori tragedie del poeta."}
{"id": "1456327", "revid": "339392", "url": "https://it.wikipedia.org/wiki?curid=1456327", "title": "Nome dei papi", "text": ""}
{"id": "1456328", "revid": "110157", "url": "https://it.wikipedia.org/wiki?curid=1456328", "title": "Cornea (Cara\u0219-Severin)", "text": "Cornea \u00e8 un comune della Romania di 2.019 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 4 villaggi: Cornea, Cru\u0219ov\u0103\u021b, Cuptoare, Macovi\u0219te."}
{"id": "1456335", "revid": "767487", "url": "https://it.wikipedia.org/wiki?curid=1456335", "title": "Valentiniano Galate", "text": "Valentiniano Galate era figlio di Valente e di sua moglie Albia Dominica, e nacque probabilmente in Galazia, da cui il suo soprannome.\nIl filosofo Temistio si offr\u00ec come tutore del giovane Valentiniano (\"Orazione\" 9) e probabilmente ricevette questo incarico. Il padre lo nomin\u00f2 console per il 369.\nValentiniano era affetto da una malattia. Gli storici della Chiesa raccontano che la madre fece un sogno in cui le veniva detto che tale malattia era la punizione per il trattamento al quale Valente, che era un semi-ariano, aveva sottoposto il vescovo ortodosso Basilio di Cesarea, il quale, alla richiesta di pregare per la guarigione del bambino, rispose che lo avrebbe fatto solo a patto che Valente si fosse convertito all'ortodossia. L'imperatore rifiut\u00f2 di convertirsi e di battezzare il figlio secondo il rito ortodosso, giungendo a battezzarlo secondo quello ariano, ma poco dopo Galate mor\u00ec, mentre era a Cesarea in Cappadocia (Socrate Scolastico afferma invece che era in Antiochia di Siria)."}
{"id": "1456341", "revid": "189072", "url": "https://it.wikipedia.org/wiki?curid=1456341", "title": "Ordine agostiniano", "text": ""}
{"id": "1456342", "revid": "287204", "url": "https://it.wikipedia.org/wiki?curid=1456342", "title": "Pietro Rossi", "text": ""}
{"id": "1456347", "revid": "767487", "url": "https://it.wikipedia.org/wiki?curid=1456347", "title": "Cornereva", "text": "Cornereva (in ungherese \"Somosr\u00e9ve\") \u00e8 un comune della Romania di 3.137 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 40 villaggi: Arsuri, Bog\u00e2ltin, Bojia, Borugi, Camena, Cire\u0219el, Costi\u0219, Cozia, Cracu Mare, Cracu Teiului, Cornereva, Dobraia, Dolina, Gruni, Hora Mare, Hora Mic\u0103, Inele\u021b, Izvor, Lunca Florii, Lunca Zaicii, Mesteac\u0103n, Negiudin, Obi\u021ba, Pogara, Pogara de Sus, Poiana Lung\u0103, Pris\u0103cina, Prislop, Ru\u0219tin, Sc\u0103ri\u0219oara, Strugasca, Studena, Sub Cr\u00e2ng, Sub Plai, Topla, \u021aa\u021bu, Z\u0103nogi, Zbegu, Zmogotin, Zoina."}
{"id": "1456349", "revid": "111250405", "url": "https://it.wikipedia.org/wiki?curid=1456349", "title": "Banca d'investimento", "text": "Una banca d'investimento comprende l'intera offerta di servizi finanziari rivolti ad aziende, istituzioni pubbliche ed istituzioni finanziarie. L'attivit\u00e0 di una banca d'investimento \u00e8 organizzata \"a ombrello\" in due macroaree:\nUna prima distinzione \u00e8 che nella prima macroarea la banca utilizza le proprie risorse per offrire servizi, al contrario delle attivit\u00e0 contenute nella seconda. Una singola istituzione pu\u00f2 offrire servizi riferiti a entrambe le aree.\nL'attivit\u00e0 di investment banking si basa generalmente su servizi di consulenza legale, fiscale e finanziaria e di operazioni finanziarie di maggiore entit\u00e0, come fusioni e acquisizioni, caratterizzate da alti costi fissi.\nAree d'attivit\u00e0.\nCome anticipato, le aree d'affari di una banca d'investimento sono sette, di cui la prima costituisce una macroarea a s\u00e9 stante di finanziamento alle imprese, le altre sei sono invece raggruppabili sotto la categoria dei servizi bancari d'investimento (\"corporate and investment banking\")\nFinanziamento alle imprese.\nIl finanziamento alle imprese (\"corporate lending\") si riferisce all'attivit\u00e0 di prestito bancario. Le attivit\u00e0 di prestito di una banca d'investimento si suddividono in:\nServizi bancari d'impresa e investimento.\nCapital Markets.\n\"Capital Markets\" \u00e8 l'attivit\u00e0 relativa alla gestione degli strumenti finanziari emessi dai clienti della banca. Nelle attivit\u00e0 di una banca d'investimento, gli strumenti finanziari si raggruppano in tre categorie: \"bonds\", \"equities\" e derivati.\nGli strumenti possono essere gestiti in due \"momenti\":\nFinanza d'impresa.\nLa finanza d'impresa include ogni tipo di supporto finanziario dato ad un'azienda per supportare le sue decisioni strategiche di crescita o di \"turnaround\". L'area di finanza d'impresa si suddivide in due sottoaree, ciascuna delle quali include diversi tipi di attivit\u00e0:\nPrivate equity.\nPrivate equity: si riferisce all'investimento in un'azienda \"target\" non quotata in borsa (quindi non \"public\"), dove per \"investimento\" s'intende il finanziamento dell'azienda per ottenerne un profitto nel lungo periodo, quindi tenendo l'entit\u00e0 nel proprio portafoglio investimenti (contrariamente all'attivit\u00e0 di \"dealing\" che presuppone compravendite per ottenere profitti sulle vendite nel breve periodo).\nDal momento che la societ\u00e0 \"target\" non \u00e8 quotata, l'investment bank deve superare le problematiche relative alla \"definizione del prezzo\" e alla \"liquidit\u00e0\" (minore facilit\u00e0 nel monetizzare le quote societarie). Inoltre la banca deve scegliere se operare un investimento di \"maggioranza\", concentrandosi attivamente sulla gestione aziendale, o di \"minoranza\". Infine, la banca deve selezionare la fase del ciclo di vita della societ\u00e0 \"target\" in cui sembra pi\u00f9 opportuno investire.\nFinanza Strutturata.\nFinanza strutturata: creazione di operazioni che sono in grado di auto-finanziarsi. Queste operazioni fanno spesso ricorso a \"societ\u00e0 veicolo\" (SPV, \"Special Purpose Vehicle\" o SPE, \"Special Purpose Entity\"), e sono classificabili in:\nGestione del capitale.\nLa gestione dei capitali di aziende, istituzioni o privati (\"asset management\") si divide in:\nAnche nell'asset management si fa spesso ricorso a societ\u00e0-veicolo per aggirare eventuali problemi di fiscalit\u00e0 o di rischio.\nGestione del rischio.\nLa gestione del rischio (\"Risk management\") \u00e8 l'offerta di servizi finanziari volti a limitare il rischio del cliente, sia esso di natura \"industriale\" o \"finanziaria\" (legato alla volatilit\u00e0 dei prezzi).\nGli strumenti di limitazione del rischio sono di due tipi:\nStrategie delle banche d'investimento.\nAvendo presenti le aree di attivit\u00e0 in cui \u00e8 possibile operare, le banche d'investimento devono prendere scelte strategiche relative ad altri due aspetti:\nDalle scelte effettuate a livello di clienti, prodotti e mercati emergono diverse strategie, che riflettono le tendenze negli affari di una banca d'investimento. Queste strategie prendono l'etichetta di:"}
{"id": "1456352", "revid": "729019", "url": "https://it.wikipedia.org/wiki?curid=1456352", "title": "Luna 12", "text": "Luna 12 fu il terzo tentativo da parte dell'URSS, coronato da successo, di porre in orbita lunare un satellite artificiale.\nLa missione.\nLuna 12 fu lanciata il 22 ottobre 1966 alle 08:38:00 UTC e si immise in orbita lunare il 25 ottobre. Luna 12 fu lanciata per rimediare al parziale insuccesso di Luna 11, la quale non riusc\u00ec a fotografare la Luna in alta risoluzione.\nLa sonda era equipaggiata con un sistema televisivo in grado di catturare dettagli fino a 14.9 - 19.8\u00a0km con 1100 linee di scansione. Le foto venivano scattate, corrette, sviluppate e scansite automaticamente prima dell'invio. Il numero di foto riprese non \u00e8 noto ma Luna 12 comp\u00ec 602 orbite lunari e 302 trasmissioni di dati a Terra.\nLa prima immagine inviata dalla sonda fu pubblicata dai giornali sovietici il 29 ottobre e riprendeva il Mare Imbrium e il cratere Aristarchus; nessun'altra foto \u00e8 stata resa pubblica.\nAlla fine della missione, coronata con successo, Luna 12 fu inserita in un'orbita stabilizzata e i contatti si persero il 19 gennaio."}
{"id": "1456357", "revid": "439868", "url": "https://it.wikipedia.org/wiki?curid=1456357", "title": "Coronini", "text": "Coronini, detto anche \"Pescari\" (in tedesco \"Coronini\", in ungherese \"Koronini\") \u00e8 un comune della Romania di 1.922 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Coronini e Sf\u00e2nta Elena."}
{"id": "1456364", "revid": "3082", "url": "https://it.wikipedia.org/wiki?curid=1456364", "title": "Valentiniano Galata", "text": ""}
{"id": "1456365", "revid": "767487", "url": "https://it.wikipedia.org/wiki?curid=1456365", "title": "Dalbo\u0219e\u021b", "text": "Dalbo\u0219e\u021b \u00e8 un comune della Romania di 1.772 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di sette villaggi: B\u00e2rz, Boina, Boini\u021ba, Dalbo\u0219e\u021b, Prislop, Re\u0219i\u021ba Mic\u0103, \u0218opotu Vechi."}
{"id": "1456366", "revid": "287204", "url": "https://it.wikipedia.org/wiki?curid=1456366", "title": "Dalboset", "text": ""}
{"id": "1456367", "revid": "36426", "url": "https://it.wikipedia.org/wiki?curid=1456367", "title": "Trittico di Anversa degli Abruzzi", "text": "Questo trittico, detto semplicemente anche Trittico di Anversa, rappresentante l'incoronazione della Vergine con santi, trattasi di una tempera su tavola di grandezza modesta a sfondo dorato e colori predominanti rosso e verde cupo.\nLa Vergine Assunta \u00e8 in cielo, in posizione centrale, incoronata da angeli, al di sotto si trovano attorno San Tommaso che riceve la cintola, San Michele e San Francesco d'Assisi; ancora pi\u00f9 sotto, sulla terra, in posizione centrale c'\u00e8 il sepolcro vuoto della Vergine, con attorno la schiera degli Apostoli.\nOriginariamente si trovava nella cappella comitale dedicata a San Michele Arcangelo, interna al castello normanno di Anversa degli Abruzzi in provincia dell'Aquila, fu poi portato nella Chiesa di Santa Maria delle Grazie, sita sempre nella stessa cittadina abruzzese, poi rubato nel 1981 e sostituito con una copia.\nIl trittico \u00e8 di anonimo del XVI secolo, potrebbe essere di scuola marchigiana."}
{"id": "1456369", "revid": "137198", "url": "https://it.wikipedia.org/wiki?curid=1456369", "title": "Poliarchia", "text": "Il termine poliarchia deriva dalle parole greche \u03c0\u03bf\u03bb\u03cd\u03c2 (\"polys\" = molto, pi\u00f9 di uno) e \u1f00\u03c1\u03c7\u03ae (\"arkh\u00e9\" =comando) e vale quindi \"comando di molti\".\nGenesi.\nIl termine viene introdotto per la prima volta nel 1953 da Robert Alan Dahl (professore emerito dell'Universit\u00e0 di Yale) e Charles E. Lindblom, per indicare \"i processi e le istituzioni di quel tipo di democrazia rappresentativa su larga scala sviluppatosi nel XX secolo\".\nCaratteristiche della poliarchia.\nNon \u00e8 la semplice restrizione ad un preciso periodo storico che giustifica e specifica il valore del termine, secondo i proponenti; la forma di governo che generalmente viene chiamata democrazia ha invece nel XX secolo caratteri particolari che ne impongono (o almeno ne consigliano) la distinzione da altre forme di governo affini.\nBench\u00e9 vada distinta dalla democrazia, secondo i suoi teorizzatori la poliarchia \u00e8 \"anche...una forma di democrazia\" sebbene \"solo una delle forme che la democrazia pu\u00f2 assumere\" ma comunque \"non \u00e8 affatto una democrazia perfetta, perch\u00e9 non soddisfa completamente le condizioni di un processo di governo pienamente democratico \" .\nLa poliarchia \u00e8 contraddistinta da alcune caratteristiche che la differenziano rispetto ad altri sistemi di governo. Le pi\u00f9 generali sono l'estensione della cittadinanza \"alla maggior parte dei membri adulti della comunit\u00e0\" e il fatto che il diritto di cittadinanza comprenda \"l'opportunit\u00e0 di opporsi ai detentori delle pi\u00f9 alte cariche di governo\" .\nRobert A. Dahl sottolinea in particolare la problematica relazione tra la poliarchia e il capitalismo, che sono speso associati come inseparabili; per\u00f2 \"l'esperienza storica indica che l'economia di mercato industriale o postindustriale non \u00e8 una condizione n\u00e9 necessaria n\u00e9 sufficiente perch\u00e9 si abbia la poliarchia\" .\nSe la poliarchia \u00e8, dunque, tipica del XX secolo, c'\u00e8 da interrogarsi sul suo futuro nel secolo XXI e oltre. Dahl ne registra l'espansione notevole nella seconda met\u00e0 del secolo, ma anche la precaria e discutibile condizione in molti dei paesi in cui ha trovato applicazione. Dahl individua nei conflitti nazionali e culturali all'interno dei singoli paesi, nella tensione tra poliarchia ed economia di mercato e nel processo di globalizzazione gli ostacoli principali alla stabilizzazione o all'ulteriore espansione della poliarchia (ossia, della democrazia del XX secolo).\nSecondo il linguista e intellettuale socialista libertario Noam Chomsky gli Stati Uniti e in generale le democrazie occidentali fondate su economie capitaliste sono forme illusorie di democrazia, perch\u00e9 i cittadini si limitano solo a ratificare periodicamente le scelte dentro un sistema di poteri che sfugge al loro reale controllo decisionale e di partecipazione. Il termine poliarchia assume quindi una connotazione completamente negativa, come potere di alcuni in contrapposizione alla democrazia che resta una aspirazione al controllo dal basso, di tutti, ma si svela come negli attuali sistemi come semplice mistificazione ideologica. "}
{"id": "1456370", "revid": "154398", "url": "https://it.wikipedia.org/wiki?curid=1456370", "title": "Variazioni di Goldberg", "text": ""}
{"id": "1456371", "revid": "767487", "url": "https://it.wikipedia.org/wiki?curid=1456371", "title": "Doclin", "text": "Doclin \u00e8 un comune della Romania di 2.043 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 3 villaggi: Bini\u0219, Doclin, Tirol."}
{"id": "1456372", "revid": "17654", "url": "https://it.wikipedia.org/wiki?curid=1456372", "title": "Chiesa metodista", "text": ""}
{"id": "1456376", "revid": "110157", "url": "https://it.wikipedia.org/wiki?curid=1456376", "title": "Dognecea", "text": "Dognecea \u00e8 un comune della Romania di 2.013 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Calina e Dognecea."}
{"id": "1456378", "revid": "123862708", "url": "https://it.wikipedia.org/wiki?curid=1456378", "title": "Electronic Frontier Foundation", "text": "LElectronic Frontier Foundation (EFF) \u00e8 un'organizzazione internazionale non profit di avvocati e legali rivolta alla tutela dei diritti digitali e della libert\u00e0 di parola nel contesto dell'odierna era digitale.\nDescrizione.\nIl suo principale proponimento \u00e8 quello di educare la stampa, i politici ed il pubblico in generale riguardo alle libert\u00e0 civili nelle materie connesse alla tecnologia e di agire in difesa di queste libert\u00e0.\nIn particolare la sua missione dichiarata \u00e8:\nL'EFF \u00e8 sostenuta da donazioni ed ha la propria sede a San Francisco, California, con personale anche a Toronto, Ontario, Washington e Bruxelles, la sede dell'Unione europea. Essi sono anche osservatori accreditati dell'Organizzazione Mondiale per la Propriet\u00e0 Intellettuale.\nEFF si \u00e8 impegnata in diversi modi: fornisce e sostiene economicamente la difesa legale, difende gli individui e le nuove tecnologie dal \"chilling effect\", effetto che porta a bloccare ci\u00f2 che si considera privo di fondamento o minacciato da controversie legali, organizza azioni politiche e mailing di massa, sostiene le nuove tecnologie che crede preservino la libert\u00e0 personale. Tiene un database e siti web di informazioni e notizie riguardanti la libert\u00e0 di parola, monitorizza e sfida le leggi che possono infrangere le libert\u00e0 personali e sollecita liste di ci\u00f2 che considera abusi di diritto con l'intento di sconfiggere coloro che sono considerati privi di merito.\nStoria.\nL'Electronic Frontier Foundation fu fondata nel luglio del 1990 da Mitch Kapor, John Gilmore e John Perry Barlow. I fondatori si incontrarono attraverso la comunit\u00e0 online WELL. I fondi iniziali furono messi da Kapor, Steve Wozniak, e da un benefattore anonimo.\nLa creazione dell'organizzazione fu motivata dalla sentenza contro la Steve Jackson Games messa in atto da United States Secret Service all'inizio del 1990. Simili ma non ufficialmente connessi sforzi furono condotti attraverso gli Stati Uniti circa nello stesso periodo come parte di una \"task force\" federale chiamata \"Operazione Sundevil\".\nTuttavia, il \"caso Steve Jackson Games\", che divenne il caso principale in cui la EFF si impegn\u00f2, era il maggior punto per il quale la EFF inizi\u00f2 a promuovere le libert\u00e0 civili connesse al computer e ad internet.\nIl secondo grande caso di cui si occup\u00f2 la EFF fu quello \"Bernstein v. United States\" condotto da Cindy Cohn, nel quale il programmatore e professore Daniel Bernstein cit\u00f2 il governo per il permesso di pubblicare il suo software di cifratura, Snuffle, e le istruzioni per l'uso.\nRecentemente l'organizzazione si \u00e8 impegnata nella difesa di Edward Felten, Jon Johansen e Dmitry Sklyarov.\nL'organizzazione si trovava inizialmente presso l'abitazione di Mitch Kapor K.E.I. a Cambridge (Massachusetts). Nell'autunno del 1993, l'ufficio principale della EFF fu aperto a Washington, guidato da Jerry Berman. Durante questo periodo, l'attenzione della EFF si focalizz\u00f2 sul business di influenzare la politica nazionale, un business che non fu interamente condiviso da parte dell'organizzazione.\nNel 1994, Berman si separ\u00f2 dalla EFF e form\u00f2 il Center for Democracy and Technology. EFF spost\u00f2 l'ufficio, e diede la direzione a Drew Taubman. Nel 1995, sotto la direzione di Lori Fena, dopo un lieve decadimento e sforzandosi di ri-raggruppare e rifocalizzarsi sull'appoggio della propria base l'organizzazione spost\u00f2 i propri uffici a San Francisco e apr\u00ec la propria sede in corrispondenza della residenza di John Gilmore a Toad Hall, e poco pi\u00f9 tardi si spost\u00f2 presso l'edificio Hamm al n. 1550 di Bryant Street.\nDopo la direzione di Fena, l'organizzazione fu affidata a Tara Lemmey. Proprio poco prima che la EFF si spostasse nei suoi nuovi uffici al n. 454 di Shotwell Street. nel Mission District di San Francisco, il direttore legale della EFF Shari Steele divenne, e tale rimase fino alla met\u00e0 del 2006, direttore esecutivo.\nNella primavera del 2006, la EFF annunci\u00f2 l'apertura dell'ufficio di Washington con due nuovi avvocati.\nMedia.\nLa EFF pubblica fin dalla sua fondazione, una newsletter settimanale conosciuta come EFFector. Altri lavori che segnano la storia della EFF includono: "}
{"id": "1456380", "revid": "124176277", "url": "https://it.wikipedia.org/wiki?curid=1456380", "title": "Francis Jammes", "text": "Biografia.\nStudi\u00f2 nel liceo di Pau e poi a Bordeaux. Nel 1886, dopo la bocciatura all'esame di maturit\u00e0, scopr\u00ec l'opera poetica di Charles Baudelaire e, sotto quell'ispirazione, compose 89 poesie. Nel 1889 s'impieg\u00f2 come praticante di un notaio di Orthez ma trov\u00f2 il tempo di spedire a riviste letterarie le sue prove poetiche, notate da St\u00e9phane Mallarm\u00e9 e Andr\u00e9 Gide. Dal 1895 si dedic\u00f2 esclusivamente alla poesia. \nDal 1898 al 1900 scrisse \"De l'Ang\u00e9lus de l'aube \u00e0 l'Ang\u00e9lus du soir\", poi \"Le Deuil des Primev\u00e8res\"; si leg\u00f2 d'amicizia con Paul Claudel nel 1901. A 35 anni, visse una triste storia d'amore che gli ispir\u00f2 un'ammirevole raccolta di versi, \"Clairi\u00e8re dans le Ciel\". Nel 1907 spos\u00f2 Genevi\u00e8ve Goedorp, una sua fervente ammiratrice. Da lei ebbe sei figli. Nel 1912 vennero pubblicate le sue \"G\u00e9orgiques chr\u00e9tiennes\". \nEsponente di spicco del simbolismo minore, la sua poesia \u00e8 fatta di serena contemplazione delle cose e della natura. \u00c8 definito dalla critica come il cantore dei sentimenti semplici e quotidiani. Significativa \u00e8 la poesia \"Preghiera per sposare una donna semplice\", in cui viene descritto un sentimento reale e durevole; la donna presentata \u00e8 ben diversa dalla donna dannunziana.\nNel 1917 gli fu conferito il Gran premio di letteratura dell'Accademia francese, per l'insieme della sua opera letteraria.\n\"Pri\u00e8re\", una sua poesia tratta da \"De l'Angelus de l'aube ...\" fu musicata e cantata da Georges Brassens."}
{"id": "1456386", "revid": "106908", "url": "https://it.wikipedia.org/wiki?curid=1456386", "title": "D'Al\u00ec", "text": "D'Al\u00ec \u00e8 un'antica famiglia della borghesia imprenditoriale di Trapani.\nStoria.\nLa famiglia \u00e8 di probabile origine turco-ottomana giunta in Sicilia intorno al secolo IX con la dominazione bizantina, insediandosi nel Messinese nella localit\u00e0 da cui poi assunse il cognome. Di qui si divise in due rami, uno che mantenne il cognome Al\u00ec propagatosi nel Palermitano e nel Catanese, dove erano iscritti nella Mastra nobile di Caltagirone.\nA Trapani.\nL\u2019altro ramo dei D\u2019Al\u00ec giunse nel Trapanese dove erano presenti gi\u00e0 nel secolo XVI quando alcuni suoi componenti presero parte alla sedizione estesasi in gran parte dell\u2019isola contro il vicer\u00e9 Ugo di Moncada.\nL'arrivo dei D'Al\u00ec a Trapani risulta pertanto essere attestato anche nei libri parrocchiali della citt\u00e0 dopo la met\u00e0 del secolo XVI, nel quartiere poi noto come San Pietro.\nI D\u2019Al\u00ec di Trapani svolsero numerose attivit\u00e0 mercantili e imprenditoriali, associandosi anche ad altre famiglie della borghesia trapanese, a partire dalla propriet\u00e0 di imbarcazioni e dal commercio del corallo e del tonno. La famiglia \u00e8 altres\u00ec documentata a Trapani nel XVIII secolo con il mercante Giulio Al\u00ec e il canonico Giovanni Al\u00ec.\nNel secolo XVIII i figli di Giovanni sposato a Leonarda di Giulio Scichili, Antonino e Giulio, estesero i loro interessi a numerose attivit\u00e0 imprenditoriali e commerciali. Successivamente Giuseppe D'Al\u00ec e Savona, figlio di Antonino, acquis\u00ed molte saline di Trapani, Paceco e Marsala, comprese quelle gi\u00e0 appartenute ai Sanseverino principi di Bisignano e di Paceco per eredit\u00e0 Fardella.\nDa un figlio (Giovanni Maria D'Al\u00ec Savona) di Antonio nacque Giovan Maria D'Al\u00ec Prinzi (1788-1849), ritenuto il pi\u00f9 grande possessore di saline siciliano e che pi\u00f9 di altri accrebbe il patrimonio familiare. Costui, svolse attivit\u00e0 consolare per l'Austria, Russia, Grecia e Toscana; tra le numerose attivit\u00e0, acquis\u00ec tra le altre anche la salina del Ronciglio e fu socio di Vincenzo Florio per la gestione delle tonnare di Favignana. Da Anna Naso ebbe Giuseppe, noto come \"Pep\u00e8\", senatore del Regno e agente consolare. \nRami.\nQuesto ramo venne denominato a met\u00e0 '800 \"D'Al\u00ec Bordonaro\" dalle nozze del senatore Giuseppe con Rosalia Bordonaro Chiaramonte sorella di Gabriele.&lt;br&gt;\nIl ramo dei D'Al\u00ec Bordonaro, anche se si occup\u00f2 soprattutto delle attivit\u00e0 legate alla produzione e al commercio del sale, ebbe anche un'importante flotta commerciale, stabilimenti enologici, latifondi. A Gabriele e Decio D'Al\u00ec Bordonaro si deve la fondazione della tranvia trapanese e una successiva fase dello sviluppo dell'uso dell'energia elettrica a Trapani ed Erice con impianti di produzione e di distribuzione. A questo ramo rappresentato al principio del XX secolo da Antonio, sposato a Maria Monroy dei principi di Pandolfina, appartennero tra l'altro il palazzo D'Al\u00ec acquistato dal comune di Trapani nel secondo dopoguerra per adibirlo a propria sede, e fino a tutto il XX secolo la salina della Calcara.\nL'altro ramo disceso dal citato Giulio e dal figlio Giacomo, venne denominato dal 1864 \"D'Ali Staiti\", con il matrimonio di Giacomo con Giuseppa Staiti (fanno parte di quest'ultimo Giulio, Pietro e Giacomo D'Al\u00ec).\nLa famiglia D'Al\u00ec Staiti fu fondatrice e proprietaria della Banca Sicula di Trapani, il pi\u00f9 importante istituto privato bancario della Sicilia, venduto nel 1991 alla Comit, poi Banca Intesa. Tuttora gestisce le saline di Trapani e Marsala, attraverso la societ\u00e0 Sosalt.\nLa famiglia si \u00e8 poi divisa in ulteriori rami oltre agli originari quali i D'Al\u00ec Pucci (dall'altro figlio del sen. Giuseppe, Gabriele, che spos\u00f2 Angelina Pucci) e i D'Al\u00ec Solina costituitosi nel secondo dopoguerra."}
{"id": "1456391", "revid": "88740", "url": "https://it.wikipedia.org/wiki?curid=1456391", "title": "Nkosazana Dlamini-Zuma", "text": "\u00c8 stata Ministro della Salute dal 1994 al 1999, sotto la presidenza di Nelson Mandela, e anche Ministro degli Affari Esteri dal 17 giugno 1999 al 10 maggio 2009, con i presidenti Thabo Mbeki e Kgalema Motlanthe. Ha assunto l'incarico di Ministro degli Affari Interni nel governo del presidente Jacob Zuma, suo ex marito, il 10 maggio 2009.\nIl 15 luglio 2012 Dlamini-Zuma \u00e8 stata eletta dalla Commissione dell'Unione africana come presidente, rendendola la prima donna a capo dell'organizzazione (compreso il suo precedente, l'Organizzazione dell'unit\u00e0 africana). \nPrimi anni.\nNata Nkosazana Clarice Dlamini, di etnia zulu, nella provincia del Natal, \u00e8 la prima di otto figli. Conclude gli studi superiori al Training College di Amanzimtoti nel 1967. Nel 1971 inizia a studiare Zoologia e Botanica all'Universit\u00e0 di Zululand, dove ottiene la laurea. Poco dopo comincia i suoi studi medici all'Universit\u00e0 di Natal.\nANC.\nDurante gli anni universitari dei primi anni 1970, Dlamini-Zuma diviene un membro attivo del Congresso nazionale africano (ANC). Nello stesso periodo era anche membro del South African Students Organisation, dove venne eletta vice presidente nel 1976.\nNello stesso anno Dlamini-Zuma viene esiliata; completa i suoi studi in medicina all'Universit\u00e0 di Bristol nel 1978. Successivamente lavora come medico al Mbabane Government Hospital nello Swaziland, luogo dove incontra il suo futuro marito, l'attuale presidente dell'ANC, Jacob Zuma. Nel 1985 fa ritorno dal Regno Unito per completare il diploma in medicina tropicale pediatrica della Scuola di medicina tropicale della Liverpool University. Dopo aver ottenuto la specializzazione, lavora alla Commissione Sanitaria Regionale dell'ANC ed in seguito accetta la direzione di Health and Refugee Trust, un'organizzazione non governativa britannica.\nGoverno.\nMinistro della Salute.\nDurante i negoziati per la Convenzione per un Sudafrica Democratico (CODESA) nel 1992, Dlamini-Zuma prende parte alla Commissione Consultiva per i Generi. Dopo le prime elezioni plebiscitarie sudafricane del 1994, viene nominata Ministro della Salute nel governo del Presidente Nelson Mandela.\nDurante il suo mandato ministeriale promuove la fine della segregazione razziale nel sistema sanitario e d\u00e0 accesso al servizio sanitario gratuito alle fasce pi\u00f9 povere. Tuttavia una campagna contro l'AIDS - \"Sarafina II\" - da lei commissionata venne criticata dal Public Protector per lo scarso controllo finanziario e le procedure poco chiare. Dlamini-Zuma ha accettato di ritirare la campagna dopo l'analisi del Public Protector. Dlamini-Zuma \u00e8 stata criticata anche per il suo supporto ad un farmaco anti-AIDS, il Virodene, pi\u00f9 economico di altri ma ritenuto dalla comunit\u00e0 scientifica come inefficace.\nNkosazana Dlamini-Zuma ha divorziato da Jacob Zuma nel 1998.\nDlamini-Zuma ha anticipato la legge per il controllo sui prodotti di tabacco nel 1999, che ha reso illegale per tutti il fumo nei luoghi pubblici.\nDopo le elezioni generali del 1999, Nelson Mandela si \u00e8 ritirato da Presidente ed \u00e8 stato succeduto da Thabo Mbeki. Mbeki ha nominato Dlamini-Zuma Ministro degli Affari Esteri.\nMinistro degli Affari Esteri.\nLe venne offerta la Vice Presidenza del Sudafrica da Thabo Mbeki dopo la sconfitta di Jacob Zuma, ma rifiut\u00f2 per seguire la propria famiglia. L'incarico fu offerto e accettato da Phumzile Mlambo-Ngcuka.\nEra ritenuta una possibile candidata dell'ANC per le elezioni presidenziali del 2009 e la leadership del partito. Il 15 novembre 2007 ha annunciato di voler accettare un incarico nel proprio partito, ma il suo portavoce il giorno dopo ha smentito un dibattito sull'argomento.\nDlamini-Zuma \u00e8 stata nominata per la Vice Presidenza del partito da quattro province legate al presidente Thabo Mbeki, mentre le altre cinque province favorevoli all'ex-marito e presidente Jacob Zuma l'hanno preferita come presidente nazionale. \u00c8 stata eletta nel Comitato Nazionale Esecutivo di 80 membri nel dicembre 2007 al 35\u00ba posto, con 1885 voti.\nIl 22 settembre 2008 Dlamini-Zuma si \u00e8 dimessa insieme ad altri 10 ministri del governo sudafricano, al Presidente e al Vice Presidente. Dopo il ritiro di Thabo Mbeki dal Congresso Nazionale Africano, Nkosazana Dlamini-Zuma ha proseguito il suo incarico nel governo di Kgalema Motlanthe.\nMinistro degli Affari Interni.\nNel governo di Zuma ha lavorato come Ministro degli Affari Interni. Alcuni hanno vista la nomina come una retrocessione ma analisti indipendenti hanno descritto il ministero come lento e incompentente, e la persona di Dlamini-Zuma sarebbe stata ottimale per dare nuovo slancio al dicastero.\nUnione africana.\nNel gennaio 2012 Dlamini-Zuma ha tentato di essere eletta alla Presidenza della Commissione dell'Unione africana, per succedere al presidente in carica Jean Ping. Le elezioni hanno avuto un risultato amaro, con Dlamini-Zuma che si \u00e8 ritirata al terzo ballottaggio; Ping, tuttavia, non era in grado di garantire una maggioranza di due terzi per venire rieletto, e venne decisa una proroga di sei mesi al suo mandato. L'elezione del 15 luglio alla 19\u00aa Assemblea dell'Unione africana ha decretato la vittoria di Dlamini-Zuma, che succede al presidente uscente Ping.\nLauree.\nDlamini-Zuma \u00e8 stata premiata con la laurea honoris causa in Legge dall'Universit\u00e0 di Natal (1995) e dall'Universit\u00e0 di Bristol (1996)."}
{"id": "1456392", "revid": "287204", "url": "https://it.wikipedia.org/wiki?curid=1456392", "title": "My Son", "text": ""}
{"id": "1456396", "revid": "112199413", "url": "https://it.wikipedia.org/wiki?curid=1456396", "title": "Recettore degli ormoni tiroidei", "text": "Il recettore degli ormoni tiroidei (TR) \u00e8 una tipologia di recettori nucleari che viene attivato in seguito al legame con gli ormoni tiroidei.\nI TR agiscono come fattori di trascrizione, influenzando in definitiva la regolazione della trascrizione genica e della traduzione. Questi recettori hanno anche effetti non genomici che portano all'attivazione del secondo messaggero e alla corrispondente risposta cellulare.\nFunzioni.\nL'attivazione del recettore determina la regolazione del metabolismo, soprattutto glucidico e degli acidi grassi, e della frequenza cardiaca; in pi\u00f9 tali recettori intervengono nello sviluppo dell'organismo. \nQuesti recettori sono in genere associati ai recettori dell'acido retinoico (RXR), formando eterodimeri. Nella sua forma inattivata, il TR inibisce la trascrizione genica legando i corepressori. Ci\u00f2 aggiunge un ulteriore livello di regolamentazione a un processo gi\u00e0 strettamente regolato. \nQuando attivati, questi recettori si associano ad altri attivatori e iniziano la trascrizione genica. I TR sono anche coinvolti nella vitalit\u00e0 cellulare e si ritiene che abbiano altri effetti non genomici che sono attualmente allo studio.\nRuolo nello sviluppo.\n\u00c8 stato, infatti, dimostrato che la maturazione cerebrale del feto e del bambino in fase puberale \u00e8 strettamente controllata dagli ormoni tiroidei. Qualsiasi disturbo chimico o fisico che interferisce con l'azione dei recettori tiroidei in queste fasi, pu\u00f2 seriamente compromettere certe funzioni organiche e il corretto sviluppo cerebrale (soprattutto il lato cognitivo). Era molto pi\u00f9 comune in passato osservare deficit di iodio nelle aree dell'entroterra, che poteva causare in una significativa proporzione di persone la comparsa del cosiddetto \"cretinismo\". Questa condizione patologica \u00e8 dovuta alla insufficiente introduzione di iodio con la dieta. Per mancanza dell'elemento, non avviene la corretta sintesi di ormoni tiroidei (T3 e tiroxina), i quali non possono guidare la maturazione e fisica e cerebrale del soggetto, fino a giungere ad un vero e proprio ritardo mentale.\nTipologie di recettori.\nAllo stato attuale della conoscenza, esistono 4 forme recettoriali per gli ormoni tiroidei, dei quali solo 3 sono in grado di legare gli ormoni:\nMeccanismo d'azione.\nL'ormone tiroideo viene trasportato nella cellula attraverso un trasportatore. Una volta all'interno della cellula, l'ormone pu\u00f2 avere effetti genomici o non genomici. La via di segnalazione genomica influenza direttamente la trascrizione e la traduzione genica, mentre la via non genomica comporta cambiamenti cellulari pi\u00f9 rapidi, alcuni dei quali regolano anche l'espressione genica attraverso una segnalazione indiretta\nFisiopatologia.\nAlcune mutazioni nella sequenza amminoacidica del recettore degli ormoni tiroidei sono associate alla resistenza all'ormone tiroideo."}
{"id": "1456397", "revid": "12741419", "url": "https://it.wikipedia.org/wiki?curid=1456397", "title": "Tintinnano", "text": ""}
{"id": "1456403", "revid": "713714", "url": "https://it.wikipedia.org/wiki?curid=1456403", "title": "Ceramiche di Anversa degli Abruzzi", "text": "Anversa degli Abruzzi, nel XIX e XX secolo gi\u00e0 produceva ceramiche interessanti, ma nel paese si incominciavano a produrre ceramica gi\u00e0 minimo dal secolo XV.\nDescrizione.\nInfatti negli archivi comunali e locali si sono trovati documenti appartenenti ad una famiglia Gentili ad Anversa nel XVI secolo, mentre nel secolo seguente, altri membri di questa casata vengono chiamati \"vasai\".\nSi pu\u00f2 quindi dire che gi\u00e0 vi erano nel Rinascimento officine e maestranze ad Anversa degli Abruzzi attive anche al di fuori del territorio comunale.\nScavi, fatti durante l'estate del 1999, hanno attestato che esisteva una via Santa Maria delle Fornaci con relativi antri identificabili con dei laboratori di ceramica con annesse discariche.\nLo stesso scavo ha portato alla luce dei resti di lavorazione di ceramica databili fra il XV ed il XVII secolo.\nAd Anversa degli Abruzzi si produceva l'ingubbiata e l'invetriata dipinte, meno comunemente la graffita.\nFino al secondo dopoguerra si producevano nel paese delle ceramiche, di cui nella piazza principale vi \u00e8 una sala mostre.\nLe botteghe, 15 in tutto, erano site presso le Sorgenti del Cavuto che fornivano l'acqua per la produzione, iniziata circa nel XV secolo. Tra le famiglie ceramiste pi\u00f9 note si ricordano i Marcelli, i D'Almonte e i Ranalli.\nLa successiva incanalazione del Cavuto per la realizzazione di un impianto di produzione di energia elettrica dopo la II guerra mondiale ha fatto crollare la produzione di ceramiche che ora si attua a livello amatoriale.\nStoria e caratteristiche.\nAnversa sin dal Medioevo era nota come il paese dei \"pignatari\" ossia di vasai dediti alla produzione della ceramica a fuoco d'uso domestico e popolare, e anche l'esperienza ottocentesca del revival della tradizione della maiolica, terminata a met\u00e0 del XX secolo, aveva lasciato un ricordo piuttosto lontano. Il centro di produzione si trovava nella parte bassa del paese, quella povera, dove si trovava anche una cappella, dedicata alla Madonna delle Fornaci. \nLa produzione prese decisivo avvio nel XVI secolo, da una parte si producevano stoviglie d'uso comune, destinate alle mense del ceto medio dei maggiori centri abitati dell'Abruzzo, come Sulmona, Pratola e Chieti; dall'altra parte esisteva la produzione di maggior pregio, destinata alla committenza di rango elevato: si caratterizza per l'uso di decorazione eseguite a rilievo a stampo, che rimanda alle opere eseguite a Deruta. Una delle prime opere di pregio anversane \u00e8 un bacile di versatore in precedenza ritenuto infatti di fabbricazione umbra, conservato nel Museo Regionale delle Ceramica a Deruta.\nNel XVI-XVII secolo Anversa vide il maestro Bernardino Gentile e Pietro Troilo (o Pieto d'Anversa), che fra il 1568 e il 1572 furono attivi nel cantieri voluto dal cardinale Ippolito II d'Este per la costruzione della Villa di Tivoli, sotto la direzione degli architetti Pirro Ligorio e Tommaso Ghinucci. I maestri anversani realizzarono la decorazione delle mattonelle a ceramica, e del rilievo del parapetto della Fontana dell'Ovato, della Fontana dei Draghi e della pavimentazione della Grotta di Diana.Altre committenze vennero dalla famiglia Piccolomini-D'Aragona, vennero realizzati i pavimenti della chiesa della Madonna delle Grazie di Collarmele (AQ), anni settanta del Cinquecento, con le piastrelle ornate dai simboli araldici degli Orsini e dei Colonna. Pietro d'Anversa realizz\u00f2 anche il pavimento della residenza dei Tolfa presso Palma Campania, poich\u00e9 questa famiglia aveva il feudo di San Valentino in Abruzzo Citeriore (PE), feudatari poi di Palma dal 1551, ipotesi di autenticit\u00e0 inoltre definitivamente confermata dal fatto che Costanza Tolfa fu moglie di Gian Vincenzo Belprato, conte di Anversa, a cui \u00e8 dedicato il monumento funebre nella chiesa parrocchiale di Maria Santissima delle Grazie, nel centro del paese abruzzese.\nNel XVII secolo la produzione continu\u00f2 ad Anversa, con la ricerca di uno stile ben preciso, vennero realizzati piatti e bacili da versatore, caratterizzati da decorazione a rilievo, ottenuta a stampo con matrici di gesso, ricoperti da semplice vetrina trasparente, recanti emblemi araldici che rimandano alle famiglia feudatarie di Anversa. Nel 2005 si \u00e8 realizzato uno studio sulla famiglia Ranalli di maestri ceramisti, che si distinse nella produzione, andata per\u00f2 divisa in vari gruppi nelle collezioni del mondo. Un gruppo di piatti realizzati da questi maestri reca gli stemmi dei Belprato, dei Capua, degli Orsini-Del Balzo, e uno stemma a leone rampante, riferibile ai Caracciolo. Il primo gruppo si riferisce al matrimonio del 1626 tra don Andrea Francesco di Capua e donna Giulia di Capua Del Balzo; i pezzi sono conservati a Napoli, a Londra nel Victoria &amp; Albert Museum, a Boston nel Museum of Fine Arts e a San Paolo del Brasile, al Museu de Arte.\nIl secondo gruppo del Seicento riguarda gli anni '40, e si riferisce alla committenza di don Michele Caracciolo dei Marchesi di Gioiosa, cugino di donna Giulia Del Balzo; i piatti sono conservati a Roma nel Museo di Palazzo Venezia, a Napoli presso l'Istituto Statale d'Arte e a Londra nel British Museum. Fanno parte del \"servizio da tavola Caracciolo\", con sette piatti, dove nello stile sono evidenti importanti novit\u00e0, con la presenza di decorazione ad oro applicata alla tecnica \"a terzo fuoco\". Si \u00e8 ipotizzato che questa fase della ceramica anversana avesse avuto anche la mediazione dei maestri delle botteghe di Castelli (TE) da parte di Francesco Grue. Alla met\u00e0 del Seicento la ceramica locale inizia a decadere, a causa del ripiegamento economico-politico dei feudatari, le famiglie dei maestri si estinguono oppure emigrano in cerca di fortuna. Nel Settecento la produzione \u00e8 prettamente d'ambito domestico, per committenze alto-borghesi, nell'Ottocento si tent\u00f2 di riportare in auge la tradizione, ma nel Novecento questa tradizione si estinse con la chiusura dell'ultima bottega in via delle Forna."}
{"id": "1456404", "revid": "348618", "url": "https://it.wikipedia.org/wiki?curid=1456404", "title": "Colm Wilkinson", "text": "Deve la sua fama all'interpretazione di Jean Valjean nel cast originale di West End e Broadway del musical \"Les Mis\u00e9rables\".\nNonostante la sua particolare vocalit\u00e0, maturata nel corso degli anni in stile canoro insolito e inconfondibile, gli abbia permesso di interpretare con efficacia solo un numero relativamente ristretto di ruoli, sono celebri le sue interpretazioni di \"Bring Him Home\" (da \"Les Mis\u00e9rables\") e \"The Music of the Night\" (da \"The Phantom of the Opera\").\nBiografia.\nLa sua carriera nel musical comincia nel 1972, quando interpreta Giuda nella produzione dublinese di \"Jesus Christ Superstar\", della coppia Andrew Lloyd Webber e Tim Rice; successivamente ne riprende il ruolo a Londra e nella tourn\u00e9e nazionale. Nel 1976 interpreta il ruolo di Che nella prima incisione discografica di \"Evita\", sempre di Lloyd Webber e Rice, ma, invece di riprendere lo stesso ruolo a teatro quando il musical debutta due anni dopo, si dedica a una carriera di cantautore in Irlanda, con il nome di C. T. Wilkinson. Da solista arriva a rappresentare il suo paese all'Eurovision Song Contest 1978 con la canzone \"Born to Sing\", arrivando quinto.\nNel 1985 collabora di nuovo con Lloyd Webber, interpretando il ruolo del Fantasma in \"The Phantom of the Opera\" durante un workshop tenutosi alla residenza del compositore a Sydmonton, che gli offre la parte in vista del debutto a West End. Wilkinson rifiuter\u00e0, preferendogli \"Les Mis\u00e9rables\"; \u00e8 infatti il primo Jean Valjean nell'edizione in lingua inglese del musical quando quest'ultimo arriva a Londra nell'ottobre del 1985. Riprende poi il ruolo nella produzione di Broadway del marzo 1987, venendo candidato a un Tony Award al miglior attore protagonista in un musical. Nel 1995 ha ricoperto nuovamente il ruolo di Valjean in occasione del . Sul palcoscenico, \u00e8 tornato a interpretare Valjean in altre tre occasioni dal 1998 al 2002, a Toronto, Dublino e al Gran teatro di Shanghai.\nNel 1989 Wilkinson si \u00e8 trasferito con la famiglia (\u00e8 sposato dal 1970 con Deirdre Murphy, da cui ha avuto quattro figli, Aaron, Judith, Simon e Sarah) a Toronto, dove ha interpretato nuovamente il Fantasma alla prima canadese de \"Il fantasma dell'Opera\" per quattro anni e mezzo; ha ottenuto la cittadinanza nei primi anni duemila.\nNel 2010 \u00e8 stato ospite d'onore al concerto per il 25\u00ba anniversario di \"Les Mis\u00e9rables\" all'O2 Arena di Londra. L'anno seguente ha partecipato al concerto per il 25\u00ba anniversario de \"Il fantasma dell'opera\" alla Royal Albert Hall.\nNel 2012 ha interpretato il Vescovo di Digne nell'adattamento cinematografico di \"Les Mis\u00e9rables\", dividendo la scena col Jean Valjean di Hugh Jackman. "}
{"id": "1456405", "revid": "14691", "url": "https://it.wikipedia.org/wiki?curid=1456405", "title": "Jo\u00e3o II", "text": ""}
{"id": "1456407", "revid": "14691", "url": "https://it.wikipedia.org/wiki?curid=1456407", "title": "Dom Jo\u00e3o II", "text": ""}
{"id": "1456410", "revid": "14691", "url": "https://it.wikipedia.org/wiki?curid=1456410", "title": "Jo\u00e3o II del Portogallo", "text": ""}
{"id": "1456411", "revid": "767487", "url": "https://it.wikipedia.org/wiki?curid=1456411", "title": "...E alla fine lo chiamarono Jerusalem l'implacabile (Padella calibro 38)", "text": "...E alla fine lo chiamarono Jerusalem l'implacabile (Padella calibro 38) \u00e8 un film del 1972 diretto da Toni Secchi.\nTrama.\nBilly Bronson e suo figlio Jessie detto \"Jerusalem\", sono incaricati dallo sceriffo di Courtney del trasferimento di due casse d'oro destinate al generale sudista Briscott.\nColonna Sonora.\nIl brano principale del film \"When spring is in the air\" di Franco Micalizzi \u00e8 eseguito dal cantante Annibale Giannarelli con lo pseudonimo David King."}
{"id": "1456413", "revid": "729019", "url": "https://it.wikipedia.org/wiki?curid=1456413", "title": "Luna 13", "text": "Luna 13 fu una sonda lanciata dall'URSS. Fu la seconda sonda ad effettuare un atterraggio morbido sulla Luna e ad inviare immagini del suolo lunare.\nLa missione.\nLuna 13 fu lanciata il 21 dicembre 1966 alle 10:17:00 UTC e raggiunse la Luna senza intoppi il 24 dicembre 1966. Poco dopo, il modulo di atterraggio si separ\u00f2 dalla sonda ed inizi\u00f2 la discesa sulla Luna e allun\u00f2 nell'Oceanus Procellarum.&lt;BR&gt;\nSuccessivamente fu attivato il sistema di comunicazione e video e la sonda pot\u00e9 iniziare a trasmettere le immagini a Terra.\nLa sonda.\nA differenza delle precedenti, Luna 13, oltre al sistema televisivo includeva anche diversi strumenti scientifici.\nUn accelerometro a 3 assi inserito nel lander registr\u00f2 la forza di impatto al momento dell'atterraggio e permise di sondare la superficie lunare fino ad una profondit\u00e0 di 20\u201330\u00a0cm. Inoltre, due bracci a molla contenevano importanti strumenti.\nIl primo consisteva in un penetrometro che doveva misurare la forza necessaria a penetrare la roccia lunare, tale spinta era fornita da una piccola carica d'esplosivo.\nIl secondo era un densitometro, usato per dedurre la densit\u00e0 della regolite lunare. \nQuattro radiometri misurarono la radiazione infrarossa sulla superficie e indicarono che a mezzogiorno la temperatura arriv\u00f2 a 117\u00b0 \u00b13\u00a0\u00b0C. Inoltre fu misurata la radiazione ambientale che risult\u00f2 inferiore al limite dannoso per l'uomo.\nIl lander invi\u00f2 un totale di cinque panoramiche del luogo di atterraggio, rivelando un paesaggio pi\u00f9 \"morbido\" rispetto a Luna 9, e anche se una telecamera si guast\u00f2, questo non infici\u00f2 sulla qualit\u00e0 delle riprese.\nI contatti furono persi il 28 dicembre alle 06:13 UTC quando le batterie di bordo si esaurirono."}
{"id": "1456414", "revid": "599013", "url": "https://it.wikipedia.org/wiki?curid=1456414", "title": "Massamasso Tchangai", "text": "Carriera.\nTchangai firm\u00f2 per il club italiano di Udinese Calcio nel 1998, dopo essere stato convocato dal Togo nel 1998 per la fase finale della Coppa d'Africa in Burkina Faso. Tchangai \u00e8 stato ceduto in prestito al Nogometno Dru\u0161tvo Gorica in Slovenia e in seguito per il club olandese De Graafschap prima di passare alla Viterbese e Benevento, nella serie C1 e C2 italiana. Nel 2006 fu nominato dalla Provincia di Benevento, ambasciatore del Sannio ai Mondiali di calcio del 2006. Tchangai firm\u00f2 per Al-Nasr, il 17 novembre 2006.\nCon il ha partecipato al e alla .\nLa morte.\nTchangai \u00e8 morto la sera del suo trentaduesimo compleanno, l'8 agosto 2010, per un arresto cardiaco, dopo una breve malattia.\nStatistiche.\nCronologia presenze e reti in nazionale.\n "}
{"id": "1456416", "revid": "834", "url": "https://it.wikipedia.org/wiki?curid=1456416", "title": "Pierre Simon Fournier", "text": ""}
{"id": "1456422", "revid": "339392", "url": "https://it.wikipedia.org/wiki?curid=1456422", "title": "Ludmilla Radchenko", "text": ""}
{"id": "1456424", "revid": "729019", "url": "https://it.wikipedia.org/wiki?curid=1456424", "title": "Luna 1960B", "text": "Luna 1960B fu il terzo tentativo dell'URSS di fotografare il lato opposto della Luna.\nFu lanciata il 16 aprile 1960 con l'obiettivo primario di fotografare il lato opposto della Luna con una macchina fotografica migliore rispetto a Luna 3 e un pi\u00f9 marcato avvicinamento al satellite.\nLa missione fu un insuccesso, al decollo il motore ebbe un guasto e si accese in maniera totalmente incontrollata, distruggendo la sonda e danneggiando la rampa di lancio."}
{"id": "1456426", "revid": "174925", "url": "https://it.wikipedia.org/wiki?curid=1456426", "title": "Cinema western", "text": ""}
{"id": "1456431", "revid": "241195", "url": "https://it.wikipedia.org/wiki?curid=1456431", "title": "Esperimento cerchio-ellisse di Pavlov", "text": "Oltre all'esperimento che lo port\u00f2 alla scoperta del riflesso condizionato, lo scienziato russo Ivan Pavlov ne condusse, a partire dal 1914, un altro sui suoi cani denominato esperimento cerchio-ellisse, addestrandoli sulla base di esso ad evitare una scossa elettrica.\nDettagli.\nIl meccanismo seguiva pi\u00f9 o meno il seguente schema.&lt;br&gt;\nSi poneva il cane di fronte a una immagine, con due bottoni su cui poter premere: se l'immagine era una circonferenza il cane doveva premere il bottone A, se era un'ellisse doveva premere quello B; se sbagliava bottone o non ne premeva nessuno entro un determinato lasso di tempo, seguiva una scossa elettrica. Tramite il riflesso condizionato il cane apprendeva ad associare l'immagine al corrispettivo bottone, con annessa assenza di dolore.\nDopo che l'animale aveva imparato bene le risposte, si induceva un elemento di confusione, ottenuta avvicinando i fuochi delle ellissi finch\u00e9 il cane progressivamente non riusciva a distinguerle da una circonferenza. Il cane entrava quindi nella confusione cercata, e tentava di capire come rispondere. Di fronte all'incertezza sistematica si rilev\u00f2 immancabilmente uno di questi tre tipi di strategia di azione:\nPavlov cos\u00ec descrive il cambiamento improvviso di comportamento di un cane dopo tre settimane di inutili tentativi:\nOsservazioni.\nIn queste categorie si identificano agevolmente le tre forme riconosciute di schizofrenia, secondo la tipizzazione gi\u00e0 adottata da Kraepelin per la demenza precoce da lui introdotta, rispettivamente:\nI motivi per cui il cane adottava una delle tre sono riconducibili a attitudini temperamentali, il che, per essere precisi, include un fattore di dipendenza dalla prevalenza biochimica di origine genetica del suo sistema nervoso a produrre determinate sostanze, e il fenotipo schizofrenia si produce nel 100% dei casi.\nAlla luce di questo si evidenzierebbe come la schizofrenia sia riducibile alla reazione ad uno \"stato confusionale\"."}
{"id": "1456433", "revid": "1788047", "url": "https://it.wikipedia.org/wiki?curid=1456433", "title": "Capela do Alto Alegre", "text": "Capela do Alto Alegre \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Serrinha."}
{"id": "1456434", "revid": "486946", "url": "https://it.wikipedia.org/wiki?curid=1456434", "title": "Oblast di Lviv", "text": ""}
{"id": "1456436", "revid": "1788047", "url": "https://it.wikipedia.org/wiki?curid=1456436", "title": "Capim Grosso", "text": "Capim Grosso \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Jacobina."}
{"id": "1456438", "revid": "2093951", "url": "https://it.wikipedia.org/wiki?curid=1456438", "title": "Lorenzo Caratti di Valfrei", "text": "Biografia.\nNato a Sassari da nobile famiglia piemontese stanziata ad Acqui ma di origine lombarda, visse a Santa Margherita Ligure per molti anni. Si trasfer\u00ec a Milano e poi, stabilmente, a Novate Milanese con la sua famiglia.\nFu appassionato studioso di araldica e genealogia, nonch\u00e9 cultore di studi storici. Fu autore di diversi lavori di carattere storico, fra i quali \"La genealogia di Giuseppe Mazzini\" (Pisa, 1978) e \"La genealogia di Giuseppe Garibaldi\" (Roma, 1979). Nel 1981 l'Istituto Internazionale di Genealogia e Araldica di Madrid gli ha conferito il premio Imhof per il suo lavoro \"Contributi matematici alla scienza genealogica (1980)\".\nNel 2004 fu insignito del titolo di Commendatore dell'Ordine al Merito della Repubblica Italiana, cavaliere di Grazia del Sacro Militare Ordine Costantiniano di San Giorgio (ramo ranierista), Cavaliere di grazia e devozione del Sovrano Militare Ordine di Malta, Ufficiale dell'Ordine dei Santi Maurizio e Lazzaro.\nTenne lezioni nelle Scuole di Archivistica, Paleografia e Diplomatica di diversi Archivi di Stato, corsi di Metodologia della ricerca genealogica presso l'Universit\u00e0 Statale di Milano e diversi seminari presso le Universit\u00e0 di Pavia e Genova, l'Universit\u00e0 Statale e Cattolica di Milano. Fu membro di varie associazioni ed accademie araldiche, storiche e genealogiche fra le quali la Societ\u00e0 Storica Lombarda, membro della Commissione Araldica per la Lombardia del Corpo della Nobilt\u00e0 Italiana e membro del comitato scientifico dell'Annuario della Nobilt\u00e0 Italiana, membro della Societ\u00e0 Italiana di Studi Araldici e della Societ\u00e0 Svizzera di Araldica."}
{"id": "1456446", "revid": "1543377", "url": "https://it.wikipedia.org/wiki?curid=1456446", "title": "Porto Nazario Sauro", "text": "Il Porto \"Nazario Sauro\" \u00e8 un piccolo scalo situato a Livorno, nell'area compresa tra il porto commerciale e la Terrazza Mascagni, lungo la passeggiata a mare della citt\u00e0.\nCaratteristiche.\nL'approdo \u00e8 costituito da un bacino ricavato tra lo \"Scoglio della Regina\" ed uno stabilimento balneare posto a ridosso della Terrazza Mascagni.\nI fondali non sono profondi, mentre i 120 posti barca sono messi a disposizione del Circolo Nautico Livorno e, in minima parte, sono riservati ad alcune imbarcazioni da pesca del Circolo Arci Pesca Nazario Sauro.\nLa lunghezza massima dei natanti che possono accedere al porto \u00e8 di 14 metri.\nIl porticciolo offre servizio carburante, acqua, energia elettrica, scivolo e gru."}
{"id": "1456449", "revid": "125652636", "url": "https://it.wikipedia.org/wiki?curid=1456449", "title": "Caravelas (Bahia)", "text": "Caravelas \u00e8 un comune del Brasile nello Stato di Bahia, parte della mesoregione del Sul Baiano e della microregione di Porto Seguro."}
{"id": "1456456", "revid": "1788047", "url": "https://it.wikipedia.org/wiki?curid=1456456", "title": "Cara\u00edbas", "text": "Cara\u00edbas \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Brumado."}
{"id": "1456457", "revid": "767487", "url": "https://it.wikipedia.org/wiki?curid=1456457", "title": "The Man Who Cried - L'uomo che pianse", "text": "The Man Who Cried - L'uomo che pianse (\"The Man Who Cried\") \u00e8 un film del 2000 diretto da Sally Potter.\nIl film \u00e8 ambientato in Europa durante il periodo della seconda guerra mondiale. La colonna sonora contiene il famoso tango \"Jealousy\" di Jacob Gade.\nLe voci di Dante e Suzie sono doppiate nel canto da Salvatore Licitra e Iva Bittov\u00e1 accompagnati dal Kronos Quartet, da Katia e Marielle Lab\u00e8que e dall'Orchestra del Royal Opera House.\nTrama.\nRussia, 1927. Fegele Abramovi\u010d \u00e8 una ragazzina ebrea che il padre, un talentuoso cantante, lascia sola con la nonna per andare a cercare lavoro negli Stati Uniti. Poco tempo dopo la sua partenza il villaggio viene raso al suolo da un pogrom e Fegele viene portata a Londra, dove, affidata alle cure di una famiglia inglese medio-borghese, le viene cambiato nome in Suzie. Sola e spaurita in un ambiente a lei estraneo, Suzie frequenta una rigida scuola cattolica nella quale, a causa della sua scarsa conoscenza della lingua inglese (parla quasi esclusivamente yiddish) e delle sue origini est-europee, viene continuamente presa di mira dai compagni. Dieci anni dopo, Suzie decide di andare a vivere a Parigi dove inizier\u00e0 ad esibirsi come ballerina di variet\u00e0, conoscendo Lola, una ballerina russa con la quale condivider\u00e0 un piccolo appartamento. Da qui seguiranno una serie di eventi che porter\u00e0 Lola ad innamorarsi di Dante Dominio, un presuntuoso tenore italiano, mentre la giovane Suzie di Cesar, un affascinante e misterioso domatore di cavalli gitano, venendo apprezzata anche dal resto del gruppo di musicisti tzigani, ma con la guerra alle porte e l'occupazione da parte dei tedeschi della citt\u00e0, sar\u00e0 costretta a separarsi da lui (egli rimarr\u00e0 in citt\u00e0 per restare a fianco della famiglia) per sfuggire alla cattura. Decider\u00e0 cos\u00ec di salpare per l'America col biglietto donatole dalla preoccupante amica Lola alla ricerca del padre tanto cercato, scoprendo una volta giunta ad Hollywood che il padre, nel frattempo ricoverato in ospedale, vittima angosciante del proprio mestiere, si \u00e8 fatto una nuova famiglia e ha cambiato identit\u00e0 ma una volta rincontrati, entrambi dimostreranno che la lontananza patita in tutti questi anni non ha mai spento in loro la voglia di ricominciare."}
{"id": "1456460", "revid": "1788047", "url": "https://it.wikipedia.org/wiki?curid=1456460", "title": "Cardeal da Silva", "text": "Cardeal da Silva \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Entre Rios."}
{"id": "1456461", "revid": "219488", "url": "https://it.wikipedia.org/wiki?curid=1456461", "title": "Porta Chiusa", "text": ""}
{"id": "1456463", "revid": "767487", "url": "https://it.wikipedia.org/wiki?curid=1456463", "title": "Dance Music", "text": "Dance Music \u00e8 un film del 1983 diretto da Vittorio De Sisti.\nTrama.\nUn gruppo di ballo italiano si reca a una gara di breakdance a New York."}
{"id": "1456469", "revid": "211373", "url": "https://it.wikipedia.org/wiki?curid=1456469", "title": "Ignacij Knoblehar", "text": ""}
{"id": "1456470", "revid": "1788047", "url": "https://it.wikipedia.org/wiki?curid=1456470", "title": "Carinhanha", "text": "Carinhanha \u00e8 un comune del Brasile nello Stato di Bahia, parte della mesoregione di Vale S\u00e3o-Franciscano da Bahia e della microregione di Bom Jesus da Lapa."}
{"id": "1456476", "revid": "433605", "url": "https://it.wikipedia.org/wiki?curid=1456476", "title": "Casa Nova", "text": "Casa Nova \u00e8 un comune del Brasile nello Stato di Bahia, parte della mesoregione di Vale S\u00e3o-Franciscano da Bahia e della microregione di Juazeiro."}
{"id": "1456477", "revid": "767487", "url": "https://it.wikipedia.org/wiki?curid=1456477", "title": "I ragazzi dell'Hully Gully", "text": "I ragazzi dell'Hully Gully \u00e8 un film del 1964 diretto da Marcello Giannini e Carlo Infascelli.\nLa pellicola fa parte del genere musicarello.\nTrama.\nIl conte Maurice Chanel Salimbeni, autore di canzoni, muore e lascia scritto nel testamento che tutti i suoi averi andranno a chi, tra i parenti (che non hanno mai visto di buon occhio la sua attivit\u00e0) riuscir\u00e0 ad indovinare con esattezza la canzone che alla fine dell'anno avr\u00e0 venduto di pi\u00f9. I vari parenti cercheranno di ottenere l'eredit\u00e0, mentre sboccia l'amore tra Claretta e Alberto.\nProduzione.\nProdotto da Carlo Infascelli il film venne girato negli Studi Olimpia Film di via delle Capannelle a Roma.\nNel film compaiono curiosamente brani del decennio precedente; alcuni filmati sono registrazioni del Festival di Sanremo e di quello di Napoli. In altre scene \u00e8 possibile vedere spezzoni utilizzati in altri video musicali dell'epoca (come la ragazza che suona il tamburo, comparsa anche in un video di Remo Germani)."}
{"id": "1456478", "revid": "1788047", "url": "https://it.wikipedia.org/wiki?curid=1456478", "title": "Castro Alves", "text": "Castro Alves \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus. Il comune \u00e8 dedicato all\u2019omonimo poeta"}
{"id": "1456482", "revid": "1788047", "url": "https://it.wikipedia.org/wiki?curid=1456482", "title": "Catol\u00e2ndia", "text": "Catol\u00e2ndia \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Barreiras."}
{"id": "1456483", "revid": "842", "url": "https://it.wikipedia.org/wiki?curid=1456483", "title": "Teoria dell'Informazione", "text": ""}
{"id": "1456484", "revid": "21583", "url": "https://it.wikipedia.org/wiki?curid=1456484", "title": "Sebe\u017e", "text": "Sebe\u017e (anche traslitterata come \"Sebezh\") \u00e8 una cittadina della Russia occidentale, situata nell'estrema parte sudoccidentale dell'oblast' di Pskov, a breve distanza dai confini con Lettonia e Bielorussia. \u00c8 capoluogo del distretto omonimo.\nIl villaggio compare nelle cronache nel 1414; ottenne \"status\" di citt\u00e0 nel 1772.\nLa citt\u00e0 \u00e8 posta sulla linea ferroviaria tra Mosca e Riga.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1456485", "revid": "287204", "url": "https://it.wikipedia.org/wiki?curid=1456485", "title": "Sebez", "text": ""}
{"id": "1456487", "revid": "80339", "url": "https://it.wikipedia.org/wiki?curid=1456487", "title": "Sebezh", "text": ""}
{"id": "1456488", "revid": "1305772", "url": "https://it.wikipedia.org/wiki?curid=1456488", "title": "Catu", "text": "Catu \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Catu."}
{"id": "1456489", "revid": "767487", "url": "https://it.wikipedia.org/wiki?curid=1456489", "title": "Michael Ball", "text": "Biografia.\nVoce inconfondibile, caratterizzata da un timbro vellutato, da insistito e particolare uso del vibrato (da taluni assai criticato), e da un'estensione non comune, che gli ha permesso di interpretare con la stessa efficacia ruoli da basso-baritono, baritono o tenore, vanta una galleria di personaggi (sostenuti sulla scena o solo in studio) di eccezionale ampiezza (da West Side Story ai lavori di Andrew Lloyd Webber, sino all'operetta).\nEsordisce nel ruolo di Marius nella prima edizione londinese di \"Les Mis\u00e9rables\" (1985), interpretando il personaggio anche nel \"Simphonyc Recording\" del 1987 e nel concerto per il decimo anniversario del musical alla Royal Albert Hall. Successivamente subentra a Steve Barton come Raoul in \"The Phantom of the Opera\" di Andrew Lloyd Webber, cui segue, nel 1989, il ruolo di Alex in \"Aspects of Love\" sia a Londra che a Broadway. In questo musical, anch'esso composto da Andrew Lloyd Webber, Michael Ball interpreta la canzone \"Love Changes Everything\", che raggiunge la seconda posizione nelle classifiche di vendita nel Regno Unito.\nAll'Eurovision Song Contest 1992, arriva secondo con \"One Step Out Of Time\". Ruoli successivi nel West End sono Giorgio in \"Passion\" di Stephen Sondheim, Caractacus Potts in \"Chitty Chitty Bang Bang\" e il conte Fosco in \"The Woman in White\" nel 2005, subentrando a Michael Crawford con soli dieci giorni di preavviso, interpretando poi il personaggio anche a Broadway. Nel 2004 affianca Petula Clark in una produzione irlandese di \"Sunset Boulevard\".\nOltre a lavorare in teatro, Michael Ball ha realizzato diverse incisioni discografiche, ha lavorato alla radio e in televisione e ha realizzato numerosi concerti sia nel Regno Unito che all'estero. Dall'ottobre 2007 al 2008 Michael Ball interpreta il ruolo di Edna Turnblad nel musical \"Hairspray\" in scena allo Shaftesbury Theatre di Londra. Nell'autunno 2011 ha interpretato Sweeney Todd nel revival a Chichester del musical \"\". La stessa produzione ha aperto a Londra all'Adelphi Theatre nel marzo 2012."}
{"id": "1456491", "revid": "1788047", "url": "https://it.wikipedia.org/wiki?curid=1456491", "title": "Caturama", "text": "Caturama \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Boquira."}
{"id": "1456494", "revid": "124123", "url": "https://it.wikipedia.org/wiki?curid=1456494", "title": "Lor\u00e1nd E\u00f6tv\u00f6s", "text": "Biografia.\nE\u00f6tv\u00f6s che nacque dal figlio dello scrittore-ministro J\u00f3zsef E\u00f6tv\u00f6s, viene ricordato oggi per il suo lavoro sperimentale sulla gravit\u00e0, ed in particolare per i suoi studi sull'equivalenza fra massa gravitazionale ed inerziale (il principio di equivalenza in forma debole) ed il suo studio sul gradiente gravitazionale sulla superficie terrestre.\nIl principio di equivalenza debole ha un ruolo chiave nella teoria della relativit\u00e0 e l'esperimento di E\u00f6tv\u00f6s venne citato da Albert Einstein nel suo articolo del 1916 \"The Foundation of the General Theory of Relativity\".\nLe misure del gradiente gravitazionale sono importanti in geofisica applicata, ad esempio per la ricerca di giacimenti petroliferi. L'unit\u00e0 di misura del gradiente gravitazionale nel sistema CGS viene chiamata eotvos in suo onore.\nNella sua vita fu anche un provetto alpinista, scalando alcune delle cime delle Dolomiti.\nDal 1886 fino alla sua morte insegn\u00f2 e lavor\u00f2 presso l'Universit\u00e0 di Budapest, che nel 1950 venne ribattezzata E\u00f6tv\u00f6s Lor\u00e1nd Tudom\u00e1nyegyetem."}
{"id": "1456495", "revid": "1543377", "url": "https://it.wikipedia.org/wiki?curid=1456495", "title": "The Remix Album (Cascada)", "text": "The Remix Album \u00e8 un album di remix del gruppo musicale eurodance tedesco Cascada, pubblicato il 10 novembre 2006 dall'etichetta discografica Zooland solo in Germania.\nL'album contiene quattordici remix di nove canzoni dell'album di debutto del complesso, \"Everytime We Touch\"."}
{"id": "1456496", "revid": "1788047", "url": "https://it.wikipedia.org/wiki?curid=1456496", "title": "Central (Bahia)", "text": "Central \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Irec\u00ea."}
{"id": "1456497", "revid": "1528507", "url": "https://it.wikipedia.org/wiki?curid=1456497", "title": "Agenzia Avventista per lo Sviluppo ed il Soccorso", "text": "L'Agenzia Avventista per lo sviluppo e il soccorso (in acronimo ADRA dall'inglese \"Adventist Development &amp; Relief Agency\"), \u00e8 un'organizzazione non governativa emanazione della Chiesa cristiana avventista del settimo giorno.\nLo scopo principale \u00e8 di fornire soccorso agli individui e alle comunit\u00e0 in caso di disastri, calamit\u00e0 e guerre e, allo stesso tempo, di promuovere lo sviluppo delle popolazioni pi\u00f9 disagiate.\nIn Italia \u00e8 presente dal 1991 quando ha preso il posto dell'Opera Sociale Avventista (OSA), che operava in Italia gi\u00e0 dal 1986. Collabora con la FAO, l'UNICEF, il Programma alimentare mondiale, la Reach Italia, l'Alto Commissariato delle Nazioni Unite per i Rifugiati. Numerosi documentari sull'operato di \"ADRA International\" sono presenti sul canale satellitare Hope Channel e vari servizi sull'operato di \"ADRA Italia\" sono presenti anche su Radio Voce della Speranza."}
{"id": "1456500", "revid": "1788047", "url": "https://it.wikipedia.org/wiki?curid=1456500", "title": "Chorroch\u00f3", "text": "Chorroch\u00f3 \u00e8 un comune del Brasile nello Stato di Bahia, parte della mesoregione di Vale S\u00e3o-Franciscano da Bahia e della microregione di Paulo Afonso."}
{"id": "1456502", "revid": "125841938", "url": "https://it.wikipedia.org/wiki?curid=1456502", "title": "Simone Bolelli", "text": "Ha ottenuto i suoi migliori risultati in doppio, specialit\u00e0 in cui ha raggiunto la posizione n\u00ba 8 della classifica mondiale, unico tennista italiano insieme a Fabio Fognini a essere entrato nella top 10. Ha vinto nove tornei ATP su 20 finali disputate, tra cui spiccano gli Australian Open 2015 in coppia con lo stesso Fognini, unico successo di una coppia italiana in un torneo maschile del Grande Slam nell'era Open. \u00c8 l'unico italiano ad aver raggiunto almeno le semifinali nei quattro tornei Major.\nIn singolare ha ottenuto il suo miglior piazzamento nella classifica ATP al 36\u00b0 posto nel febbraio del 2009, quando \u00e8 diventato il tennista n\u00ba 1 d'Italia. \u00c8 stato finalista nell'ATP 250 di Monaco nel 2008 e ha conquistato 12 titoli Challenger.\nCarriera.\n2002-2004: esordi da professionista e primi titoli ITF.\nNon ancora diciassettenne, fa le sue prime apparizioni tra i professionisti nel 2002, in settembre perde in singolare entrambi gli incontri disputati nei tornei ITF Futures Italy F4 e Italy F5; in quest'ultimo torneo vince il suo primo titolo in doppio, in coppia con Filippo Figliomeni, battendo in finale Florian Allgauer / Stefano Mocci. A novembre esordisce nel circuito Challenger perdendo al primo turno in doppio a Milano. In questo periodo comincia a soffrire di pubalgia e per circa un anno e mezzo \u00e8 costretto a giocare saltuariamente. Vince i suoi primi incontri in singolare nell'agosto 2003 all'Egypt F1 e viene sconfitto in semifinale dal n\u00ba 485 del mondo Jaroslav Pospisil. Quello stesso mese vince il primo incontro in un torneo Challenger in doppio a Manerbio, la settimana successiva accede al secondo turno in singolare al Brindisi Challenger per il ritiro dell'avversario e perde contro Galo Blanco, chiudendo l'anno al 623\u00ba posto del ranking.\nRisolti i problemi di pubalgia, nel marzo 2004 inizia a giocare con continuit\u00e0 e in maggio alza il primo trofeo in singolare battendo Alex Vittur nella finale dell'Italy F8, torneo nel quale vince assieme ad Alberto Brizzi anche il suo secondo titolo in doppio. Due mesi pi\u00f9 tardi gli riesce l'impresa di vincere il titolo in singolare e in doppio anche nell'Italy F15 della sua Bologna. Gioca con maggiore frequenza nei Challenger e in settembre disputa la prima semifinale di categoria a Brasov, persa 1-6, 6-7 contro il giocatore di casa Victor Ionita. Ottiene alcuni altri buoni risultati in singolare e in novembre arriva alla 261\u00aa posizione nel ranking ATP.\n2005: infortunio al polso, prima finale Challenger e top 200 in singolare.\nUn infortunio al polso lo costringe a operarsi e a diversi mesi di convalescenza, rientra nel circuito nel giugno del 2005 e disputa i suoi ultimi tre tornei ITF in carriera, nei quali il miglior risultato \u00e8 la semifinale in singolare al Netherlands F1. A inizio luglio conquista la medaglia di bronzo in singolare ai XV Giochi del Mediterraneo. Viene quindi eliminato in semifinale nei Challenger di Rimini e Tampere; nel torneo romagnolo ha la meglio nei quarti sul n\u00ba 83 del ranking Jiri Vanek, primo top 100 sconfitto in carriera. Il 7 agosto gioca la sua prima finale Challenger a Trani, nella quale viene sconfitto da Luk\u00e1\u0161 Dlouh\u00fd per 6-4, 6-4, e a fine torneo fa il suo ingresso nella top 200. A fine mese fa la sua prima esperienza in un torneo del circuito maggiore agli US Open e viene sconfitto nelle qualificazioni. In settembre fa il suo esordio nel circuito maggiore grazie a una wild-card per il torneo di doppio di Palermo, in coppia con Davide Sanguinetti supera al primo turno \u00d3scar Hern\u00e1ndez / \u00c1lex L\u00f3pez Mor\u00f3n e al secondo vengono sconfitti in tre set da Mart\u00edn Garc\u00eda / Mariano Hood, che si aggiudicheranno il titolo. In ottobre viene eliminato in singolare anche nelle qualificazioni all'ATP di Basilea.\n2006: primi titoli Challenger e 123\u00ba nel ranking di singolare.\nInizia il 2006 con le sconfitte nelle qualificazioni di quattro tornei del circuito maggiore, tra cui gli Australian Open. A febbraio si ritira durante la finale al Challenger di Bergamo e a inizio aprile perde quella in doppio al Challenger di Napoli in coppia con Fabio Fognini. Alcuni altri buoni risultati in singolare lo portano in questo periodo al 170\u00ba posto del ranking. Sempre in aprile gioca per la prima volta in un ATP Masters Series nel torneo di doppio a Monte Carlo, in coppia con Andreas Seppi raggiunge i quarti di finale e vengono eliminati dalle teste di serie n\u00ba 3 Fabrice Santoro / Nenad Zimonji\u0107. In maggio fa il suo esordio in singolare nel circuito maggiore con una wild-card per gli Internazionali d'Italia e al primo turno perde in tre set contro il n\u00ba 39 ATP Fernando Verdasco; esce al primo turno anche nel torneo di doppio assieme a Seppi.\nFallisce le qualificazioni al Roland Garros e a Wimbledon, e a inizio luglio conquista a Biella il suo primo titolo Challenger con il successo in finale su Ivo Min\u00e1\u0159 con il punteggio di 7-5, 3-6, 7-6. Subito dopo supera per la prima volta le qualificazioni in un torneo ATP a Stoccarda ed esce al primo turno del tabellone principale. A fine mese perde al Challenger di Recanati la finale in singolare contro Davide Sanguinetti, insieme al quale si impone in quella in doppio. Eliminato nelle qualificazioni agli US Open, in settembre si aggiudica la finale del Challenger di Como sconfiggendo in tre set Federico Luzzi. Supera le qualificazioni ed esce al primo turno in entrambi i tornei ATP di Vienna e Basilea, periodo nel quale porta i suoi best ranking alla 123\u00aa posizione in singolare e alla 158\u00aa in doppio.\n2007: due titoli Challenger, prime vittorie nel circuito ATP, esordio in Coppa Davis e top 100.\nEliminato al primo turno a Chennai e nelle qualificazioni degli Australian Open, in febbraio perde la finale del Challenger di Bergamo contro Fabrice Santoro. Vince i suoi primi incontri nel circuito maggiore contro Gael Monfils e contro il n\u00ba 22 del ranking Dmitrij Tursunov al Masters Series di Miami, prima di essere sconfitto da David Ferrer. A inizio aprile fa il suo esordio in Coppa Davis nella sfida persa 3-2 contro Israele, viene battuto nel primo singolare da Noam Okun e vince quello ininfluente contro Dudi Sela. Subito dopo perde la finale nel Challenger di Casablanca contro Marin \u010cili\u0107. A fine mese a Barcellona batte il n\u00ba 26 ed ex n\u00ba 1 del mondo Marat Safin, esce al secondo turno per mano di Potito Starace e a fine torneo entra per la prima volta nella top 100. La settimana successiva vince il suo primo Challenger della stagione a Tunisi battendo Andrei Pavel in finale.\nViene sconfitto al primo turno agli Internazionali d'Italia e al Masters Series di Amburgo e riprende l'ascesa nel ranking al suo debutto nel tabellone principale di un torneo dello Slam al Roland Garros, vincendo al primo turno contro l'ex-finalista del torneo Martin Verkerk per poi perdere contro Guillermo Ca\u00f1as. In questo periodo porta il best ranking alla 65\u00aa posizione. A luglio sconfigge Guillermo Garc\u00eda L\u00f3pez al Torneo di Wimbledon e viene eliminato al secondo turno dall'ex numero 1 del mondo Lleyton Hewitt. In estate sta pi\u00f9 di un mese fuori dal circuito e rientra per la trasferta americana, al suo debutto agli US Open elimina Julien Benneteau e al secondo turno cede a Tomas Berdych. Nell'ultima parte del 2007 subisce diverse sconfitte nei primi turni sia in qualificazione che nei tabelloni principali, salvo riprendersi nell'ultimo torneo stagionale, il Challenger di Bratislava, dove batte in finale Alejandro Falla.\n2008: finale ATP in singolare e top 40.\nNei primi cinque tornei del circuito maggiore disputati in stagione vince solo un incontro agli Australian Open, il suo miglior risultato di questo periodo lo consegue in doppio vincendo il Challenger di Bergamo in coppia con Seppi. Verso fine febbraio disputa la sua prima semifinale in un torneo ATP allo Zagreb Open e viene sconfitto dal n\u00ba 209 del ranking Serhij Stachovs'kyj dopo aver eliminato tre top 100. Un mese dopo arriva di nuovo al terzo turno del Masters di Miami, nella successiva sfida di Coppa Davis contro la Croazia batte il n\u00ba 18 del mondo Ivo Karlovi\u0107 e perde da Mario An\u010di\u0107. Il buon momento continua a Monaco di Baviera dove disputa la sua unica finale ATP in singolare in carriera, elimina nell'ordine Marc Gicquel, Seppi, Hyung-Taik Lee e Paul-Henri Mathieu, cede nell'atto conclusivo a Fernando Gonz\u00e1lez che si impone per 7-6, 6-7, 6-3. Esce poi al terzo turno al Masters di Roma, al Roland Garros e a Wimbledon dove vendica la finale di Monaco contro Gonz\u00e1lez e perde nuovamente contro Hewitt. In agosto prende parte ai Giochi olimpici di Pechino e viene eliminato al primo turno in singolare e in doppio, in coppia con Seppi. La seconda parte della stagione \u00e8 ancora sottotono, si qualifica per i Masters di Madrid e di Parigi-Bercy ma esce sconfitto al secondo turno dagli incontri contro i pi\u00f9 quotati Andy Murray e James Blake. Il suo rifiuto di partecipare all'incontro di Davis contro la Lettonia a settembre, porta la Federtennis a squalificarlo a tempo indeterminato da qualsiasi incontro dell'Italia. Di rilievo a fine ottobre i quarti raggiunti all'Open di Basilea, dove perde dal futuro vincitore del torneo Federer dopo aver superato al primo turno la settima testa di serie Berdych. La positiva stagione lo vede alla 37\u00aa posizione ATP in novembre e chiude l'anno alla 41\u00aa.\n2009-2010: la separazione da Pistolesi e la crisi di risultati.\nIl 2009 si rivela un anno sottotono per Bolelli, da cui si aspettava un ulteriore salto di qualit\u00e0. Le numerose sconfitte nelle fasi iniziali non gli impediscono il 23 febbraio di ritoccare il proprio best ranking, arrivando alla 36\u00aa posizione e diventando il primo giocatore italiano in classifica. I migliori risultati in questo periodo sono il secondo turno raggiunto agli Australian Open e il terzo al Masters di Monte-Carlo. A complicare la situazione si aggiunge in maggio il divorzio tra il tennista e l'allenatore Claudio Pistolesi dopo tre anni e mezzo di lavoro. Nei due mesi successivi arrivano i quarti di Umago e a New Haven, ma da agosto fino a novembre comincia il periodo pi\u00f9 negativo del suo inizio carriera con sei sconfitte consecutive al primo turno, che lo portano a chiudere il 2009 al 93\u00ba posto del ranking. La stagione si rivela invece positiva in doppio, con i quarti di semifinale disputati in doppio assieme a Seppi nello Slam di Melbourne entra per la prima volta nella top 100 di specialit\u00e0. Quell'anno raggiunger\u00e0 la semifinale a Lione, altre tre volte i quarti di finale in tornei ATP e gli ottavi agli US Open; a novembre sale alla 67\u00aa posizione nel ranking di doppio.\nLa crisi in singolare si protrae anche nel 2010 con altre otto sconfitte al primo turno anche nei tornei di qualificazione, risultati che fanno sprofondare Bolelli oltre la 140\u00aa posizione del ranking. A marzo vince il primo match in singolare dopo sette mesi in un Challenger in Marocco e a fine mese arriva in semifinale in quello di Barletta. Inizia a risalire con il terzo turno raggiunto nel torneo ATP di Barcellona in virt\u00f9 del ritiro di Tommy Robredo al primo turno e della vittoria in due tie break sulla wild card Alberto Mart\u00edn. A fine aprile esce al secondo turno agli Internazionali d'Italia e in maggio raggiunge la finale al Challenger di Biella, persa contro Bj\u00f6rn Phau. Supera le qualificazioni al Roland Garros e viene eliminato al primo turno. In luglio sconfigge Starace nella finale del Challenger di Torino e raggiunge il secondo turno nei tornei ATP di Amburgo e Umago. Tra i risultati che lo mantengono a ridosso della top 100 vi sono le semifinali disputate nei Challenger di Genova e di Ortisei. In doppio si mette in luce con il terzo turno raggiunto agli Australian Open e i quarti di finale al Masters romano, ma disputa in stagione pochi tornei e chiude il 2010 al 167\u00ba posto del ranking.\n2011: due titoli ATP, semifinale agli US Open e top 40 in doppio.\nNella prima parte della stagione tenta senza successo le qualificazioni agli Australian Open, a Dubai, Miami e Monte Carlo; \u00e8 invece ammesso al tabellone nei tornei ATP di Chennai, Casablanca, Monaco ma non supera il primo turno. A Monaco raggiunge la prima finale ATP in doppio in carriera e conquista il suo primo titolo nel circuito maggiore battendo in finale Andreas Beck / Christopher Kas in coppia con Horacio Zeballos. La settimana successiva vince il Challenger di Roma grazie al successo in finale su Eduardo Schwank. Agli Internazionali d'Italia viene eliminato al primo turno da Nicol\u00e1s Almagro mentre in doppio raggiunge la semifinale in coppia con Fabio Fognini, risultato lo riporta tra i primi 100 nel ranking di doppio.\nSupera le qualificazioni sia al Roland Garros, e viene sconfitto al secondo turno da Andy Murray, che a Wimbledon, dove elimina Martin Fischer e il n\u00ba 14 del mondo Stanislas Wawrinka per poi cedere al terzo turno a Richard Gasquet, eguagliando la sua migliore prestazione in singolare in uno Slam. Esce al primo turno in singolare ad Amburgo, mentre a Umago conquista il suo secondo titolo ATP di doppio, in coppia ancora con Fognini. Raggiungono la semifinale anche agli US Open e Bolelli entra per la prima volta nella top 50 del ranking. Si impongono anche in Coppa Davis conquistando il punto decisivo nello spareggio contro il Cile, consentendo all'Italia di tornare nel gruppo mondiale dopo 11 stagioni di assenza. L'unico risultato significativo in singolare a fine stagione \u00e8 la vittoria su Ernests Gulbis al primo turno nel torneo di Bangkok, dove sempre con Fognini raggiunge la semifinale in doppio. A fine anno si ritrova 134\u00ba nel ranking di singolare, ma con il suo nuovo best ranking in doppio al 39\u00ba posto.\n2012: due titoli Challenger e rientro nella top 100 in singolare.\nDopo aver fallito le qualificazioni agli Australian Open e a Montpellier, in febbraio viene sconfitto da Tom\u00e1\u0161 Berdych nel primo singolare della sfida di Coppa Davis persa 4-1 contro la Repubblica Ceca, non gioca in doppio e vince l'ultimo ininfluente incontro con Franti\u0161ek \u010cerm\u00e1k. A fine mese conquista il suo settimo titolo Challenger in singolare a Florian\u00f3polis, battendo in finale Bla\u017e Kav\u010di\u010d. Non supera il primo turno a Miami, a Monte Carlo e all'Estoril, mentre al Challenger di Roma, dove era campione uscente, viene eliminato in semifinale. Sempre a Roma non supera le qualificazioni degli Internazionali d'Italia. Al primo turno del Roland Garros raccoglie solo cinque giochi contro Rafael Nadal. Sull'erba dei Queen's vince i primi incontri stagionali nel circuito maggiore superando Ernests Gulbis e Gilles Simon prima di cedere agli ottavi a Xavier Malisse. Anche a Wimbledon supera le qualificazioni per poi perdere con Jerzy Janowicz.\nA luglio supera un turno a B\u00e5stad e perde con Ferrer, si aggiudica il secondo titolo Challenger dell'anno a Recanati per il ritiro in finale di Davide Sanguinetti e a fine mese viene sconfitto nei quarti di finale a Kitzb\u00fchel da Martin Kli\u017ean dopo aver eliminato il n\u00ba 24 ATP Florian Mayer. Ad agosto \u00e8 ancora Kli\u017ean a batterlo nella finale del Challenger di San Marino; al termine del torneo Bolelli rientra nella top 100 del ranking e alcuni altri buoni risultati nei Challenger lo portano in 75\u00aa posizione. In settembre subisce una nuova sconfitta contro Klizan al secondo turno dell'ATP di San Pietroburgo. Nel corso del 2012 recupera 50 posizioni nel ranking ATP di singolare e chiude all'84\u00aa. La stagione in doppio si rivela invece disastrosa, dopo aver vinto in totale un solo incontro nei primi 11 tornei disputati, si riscatta all'ultimo torneo dell'anno raggiungendo la finale insieme a Daniele Bracciali a Mosca, e termina il 2012 al 274\u00ba posto del ranking dopo essere stato al 426\u00ba prima di Mosca.\n2013: un titolo ATP in doppio e secondo infortunio al polso.\nAl debutto stagionale a Doha elimina Daniel Gimeno Traver e \u0141ukasz Kubot prima di cedere nei quarti di finale contro Nikolaj Davydenko. Sconfitto al primo turno in singolare agli Australian Open, raggiunge in coppia con Fabio Fognini le semifinali in doppio e cedono in tre set ai fuoriclasseBob e Mike Bryan, che vinceranno il torneo. A febbraio contribuisce al successo per 3-2 in Coppa Davis contro la Croazia vincendo in doppio con Fognini contro Marin Cilic / Ivan Dodig. A San Paolo disputa la prima semifinale ATP in singolare dopo quella vinta a Monaco nel 2008, elimina Tommy Robredo, il n\u00ba 15 del ranking Juan M\u00f3naco e Albert Monta\u00f1\u00e9s prima di cedere in semifinale a David Nalbandian; nello stesso torneo raggiunge con Fognini la semifinale anche in doppio. Nel successivo torneo di Buenos Aires la coppia italiana conquista il secondo titolo di doppio dopo quello del 2012 a Umago, e con la finale raggiunta ad Acapulco si collocano al secondo posto nel ranking ATP di specialit\u00e0.\nA marzo supera Jesse Levine al primo turno di Miami ed \u00e8 costretto al ritiro contro Grigor Dimitrov a causa di un infortunio al polso destro. Gli esami riveleranno un trauma contorsivo con lussazione e Bolelli si sottopone a un periodo di trattamento, tenta il rientro a maggio agli Open di Francia ma non riesce a portare a termine l'incontro di primo turno con Lu Yen-hsun. Al primo turno a Wimbledon viene sconfitto da Dimitrov nel suo ultimo incontro dell'anno e il 16 luglio \u00e8 costretto a sottoporsi all'intervento chirurgico al polso che ha tentato a lungo di evitare.\n2014: quattro titoli Challenger e rientro nella top 100 in singolare.\nFa il suo rientro in gennaio giocando con Fognini agli Australian Open e vengono sconfitti al secondo turno da Dodig/Melo, perde cos\u00ec gran parte dei punti guadagnati l'anno precedente e scende dal 53\u00ba al 98\u00ba posto del ranking. Prende quindi parte alla trasferta di Coppa Davis vinta 3-1 in Argentina e si impone in doppio con Fognini. Rientra in singolare al Challenger di Bergamo, riparte dalla 321\u00aa posizione del ranking mondiale e vince il torneo battendo in finale il tedesco Jan-Lennard Struff per 7-6 6-4. In aprile partecipa a Napoli ai quarti di finale di Davis contro la Gran Bretagna; perde con Fognini il doppio contro Andy Murray / Colin Fleming ma l'Italia raggiunge comunque le semifinali, per la prima volta dal 1997. Il ritorno in singolare nel circuito maggiore avviene con una wild card a Monte Carlo e viene subito eliminato da Philipp Kohlschreiber, mentre in doppio esce al secondo turno. Subito dopo conquista il secondo trofeo dell'anno al Challenger di Vercelli, dove supera in finale Mate Deli\u0107. La settimana successiva si ripete nel Challenger di Tunisi con il successo in finale su Julian Reister.\nContinua la risalita in classifica battendo al primo turno degli Internazionali d'Italia Stefano Travaglia e al secondo viene eliminato da Milos Raonic. Superate le qualificazioni al Roland Garros, al primo turno batte Andrea Arnaboldi ed esce al secondo turno contro David Ferrer. Raggiunge il secondo turno anche in doppio in coppia con Fabio Fognini. Viene sconfitto al terzo turno di qualificazione a Wimbledon da Samuel Groth, ma viene ripescato come lucky loser; supera quindi Tatsuma It\u014d e al secondo turno il n\u00ba 28 ATP Philipp Kohlschreiber, sconfitto per 7-5 al quinto set. Al terzo turno trova la testa di serie n\u00ba 10 Kei Nishikori e sfiora la vittoria al quarto set, perso al tie-break; l'incontro viene interrotto per oscurit\u00e0 al quinto set e ripreso dopo il giorno di riposo, con il giapponese che vince il quinto set per 6-4. Anche in doppio raggiunge il terzo turno con Fognini. Rientra nella top 100 con il successo nel Challenger di Oberstaufen, battendo in finale Michael Berrer, che sar\u00e0 il suo ultimo titolo in singolare della carriera.\nAl primo turno degli US Open batte in cinque set l'emergente Vasek Pospisil; al secondo turno vince i primi due set contro il n\u00ba 18 del ranking Tommy Robredo ma si deconcentra dopo una controversa decisione nel terzo set del giudice di sedia Pascal Maria, cede il parziale allo spagnolo e perde al quinto set. Nella semifinale di Coppa Davis persa 3-2 contro la Svizzera viene sconfitto nel match d'esordio da Roger Federer e vincendo in cinque set il doppio con Fognini contro Chiudinelli / Wawrinka, conquista il primo punto per l'Italia. I risultati pi\u00f9 significativi di fine stagione sono il secondo turno raggiunto al torneo di Shenzen, dove viene eliminato da Seppi, e le semifinali al Challenger di Ginevra e alle ATP Challenger Tour Finals di S\u00e3o Paulo. Chiude la stagione al 55\u00ba posto del ranking in singolare dopo essere stato al 367\u00ba in aprile, mentre in doppio si era trovato al 438\u00ba in marzo e termina al 143\u00ba.\n2015: trionfo agli Australian Open, tre finali nei Masters, prima volta alle ATP Finals e top 10 in doppio.\nA inizio stagione raggiunge in singolare il secondo turno all'Open di Doha e i quarti di finale a Sydney, dopo aver eliminato il n\u00ba 22 del mondo David Goffin, e rientra nella top 50 del ranking. Al primo turno degli Australian Open elimina Juan M\u00f3naco e nel'incontro successivo vince il primo parziale contro Roger Federer, che si impone al quarto set. In coppia con Fognini si aggiudica il torneo di doppio e diventano la prima coppia italiana dell'era Open a conquistare un titolo del Grande Slam; in finale superano Mahut-Herbert con un duplice 6-4. Grazie a questo successo, Bolelli migliora il suo best ranking di doppio raggiungendo la 27\u00aa posizione, portandosi anche temporaneamente in testa alla race annuale.\nAl torneo ATP di Rotterdam, vince al primo turno con il n\u00ba 29 ATP Rosol e perde dal n\u00ba 6 Milos Raonic, con il quale si prende la rivincita battendolo in tre set al secondo turno del successivo torneo di Marsiglia, superando per la prima volta in carriera un top 10. Viene quindi eliminato in due set da Monfils nei quarti. A Dubai batte Pouille in due set al primo turno ed esce al secondo sconfitto dal n\u00ba 8 ATP Berdych. Con Fognini si impone in doppio anche nell'incontro di Davis contro il Kazakistan, ma perde in singolare contro Kukushkin e l'Italia esce sconfitta 3-2. Prosegue la stagione giocando ai due Masters 1000 americani. Dopo aver superato il primo turno a Indian Wells, viene sconfitto al secondo da Raonic. Con Fabio Fognini raggiunge invece la finale in doppio e perdono contro Sock / Pospisil con lo score di 4-6, 7-6, 7-10. Al Masters 1000 di Miami sconfigge al debutto Marcos Baghdatis e perde al turno successivo da Troicki. Al secondo turno del torneo di doppio Bolelli e Fognini vengono nuovamente sconfitti da Sock e Pospisil.\nA Montecarlo esce al primo turno per mano di Estrella-Burgos e si riscatta in doppio raggiungendo nuovamente la finale con Fognini, ma anche stavolta si arrendono ai gemelli Bob e Mike Bryan. Al torneo ATP 250 di Bucarest raggiunge i quarti di finale e viene battuto da Ga\u00ebl Monfils. Nel Masters di Madrid sconfigge al primo turno la testa di serie n\u00ba 15 Kevin Anderson, al secondo Luca Vanni e perde al terzo turno contro Rafael Nadal. Agli Internazionali d'Italia esce di scena al primo turno sia in singolare che in doppio. Al Roland Garros elimina Darcis, si prende poi la rivincita su Troicki e al terzo turno viene eliminato da David Ferrer. Nel doppio raggiunge con Fabio Fognini la semifinale e perdono di nuovo contro i gemelli Bryan; a fine torneo Bolelli sale al 10\u00b0 posto della classifica mondiale e Fognini al 9\u00b0, diventando i primi italiani a essere entrati nella top 10 di doppio. Eliminato al primo turno al Queen's, a Nottingham supera nell'ordine Soeda, la testa di serie n\u00ba 10 Martin Kli\u017ean e la n\u00ba 8 Adrian Mannarino e viene sconfitto nei quarti da Marcos Baghdatis. Al primo turno di Wimbledon ritrova il n\u00ba 5 del mondo Kei Nishikori e come l'anno precedente viene sconfitto al 5\u00ba set.\nArriva nei quarti in singolare e in semifinale in doppio nell'ATP 500 di Amburgo, ma si ritira dal torneo per un forte mal di stomaco, il risultato gli consente comunque di salire all'8\u00ba posto nella classifica mondiale di doppio. Prepara quindi gli US Open al torneo ATP 250 di Winston-Salem, dove supera Delbonis al primo turno e il n\u00ba 38 ATP Sam Querrey al secondo, e perde al terzo contro Pablo Carre\u00f1o Busta. Anche agli US Open viene sconfitto al primo turno sia in singolare che in doppio. In settembre perde in Coppa Davis contro Teymuraz Gabashvili, si riscatta vincendo il doppio con Fognini e l'Italia si salva dalla retrocessione battendo 4-1 la Russia. A San Pietroburgo elimina al secondo turno il n\u00ba 5 del mondo Tom\u00e1\u0161 Berdych e viene sconfitto ai quarti da Jo\u00e3o Sousa. A fine mese giunge ai quarti anche al torneo ATP di Shenzhen e viene eliminato da Tommy Robredo. Esce al primo turno a Pechino, dove raccoglie solo due giochi contro Novak \u0110okovi\u0107, e allo Shanghai Masters, battuto in due set da Pospisil. Nel torneo di doppio, sempre in coppia con Fognini, arriva in finale e perde in due set contro gli specialisti Klaasen - Melo. Fognini e Bolelli si erano intanto qualificati per le ATP World Tour Finals, disputate a Londra in novembre. Non passano il round robin perdendo il primo incontro con Jamie Murray / John Peers e il secondo con i Bryan, e si rivela inutile la vittoria contro Bopanna / Mergea.\n2016: un titolo ATP in doppio, operazione al ginocchio e crollo nel ranking.\nInizia la nuova stagione perdendo al primo turno da Sarkissian a Sydney, mentre supera Baker all'esordio nell'Australian Open 2016 prima di arrendersi in quattro set al quotato Tomic. In questo periodo comincia a soffrire di problemi fisici. Esce al primo turno sia all'Open 13 di Marsiglia contro Benoit Paire, che ai Dubai Tennis Championships contro Roberto Bautista Agut, dove invece arriva l'unica soddisfazione dell'annata con la vittoria nel torneo di doppio al fianco di Andreas Seppi, aggiudicandosi l'unico torneo ATP 500 in carriera. Esce all'esordio contro Taylor Fritz a Miami e supera il primo turno al torneo ATP di Marrakech contro il giapponese Daniel prima di ritirarsi dal torneo e osservare un periodo di stop che gli fa saltare quasi tutta la stagione sulla terra rossa. Rientra al Roland Garros per rinnovare il duello con Kei Nishikori, che lo batte in tre set. \u00c8 il suo ultimo incontro della stagione, costretto a inizio estate all'operazione al ginocchio per rimuovere una calcificazione ossea. L'intervento lo terr\u00e0 fermo otto mesi e lo fa sprofondare a fine anno al 464\u00ba posto nel ranking di singolare. In dicembre annuncia di aver scelto come nuovo allenatore Eduardo Infantino.\n2017: lenta risalita in classifica.\nRientra alle competizioni il 4 febbraio 2017 nell'incontro di Coppa Davis a Buenos Aires contro i campioni uscenti dell'Argentina; l'Italia riesce a qualificarsi anche se Bolelli perde il doppio in coppia con Fognini. Quello stesso mese ritorna nel circuito ATP in singolare per le qualificazioni all'Argentina Open come n\u00ba 657 del ranking e viene subito sconfitto dal n\u00ba 95 ATP Du\u0161an Lajovi\u0107; in coppia con Fognini arriva invece alle semifinali nel torneo di doppio e vengono eliminati da Cabal / Farah. La coppia italiana subisce identica sorte a San Paolo del Brasile, dove a batterli in semifinale sono i padroni di casa Dutra Silva / S\u00e1. Vince i primi incontri in singolare al Challenger di Santiago del Cile, sconfiggendo nell'ordine Giannessi, Mayer e Daniel, prima di perdere la semifinale di nuovo contro Dutra Silva; si porta cos\u00ec al n\u00ba 508 del ranking.\nQuello stesso mese apre la stagione europea sulla terra rossa uscendo al secondo turno nel Challenger di St. Brieuc. Si impone quindi in doppio con Seppi nella sfida dei quarti di finale di Davis persa 3-2 contro il Belgio. Esce nelle qualificazioni a Monte Carlo, al primo turno nel Challenger di Francavilla e nei quarti di finale in quello di Ostrava, dove viene sconfitto da Attila Bal\u00e1zs. Nelle qualificazioni del Roland Garros supera Christian Gar\u00edn, Maximilian Marterer e Marco Cecchinato, batte quindi al primo turno Nicolas Mahut e viene eliminato dalla testa di serie n\u00ba 6 Dominic Thiem. Questi risultati gli permettono di attestarsi a fine giugno al 312\u00ba posto del ranking. Supera le qualificazioni anche a Wimbledon, batte al primo turno il n\u00ba 75 ATP Lu Yen-Hsun e cede al secondo al n\u00ba 10 del mondo Jo-Wilfried Tsonga, risultati che gli fanno guadagnare altri 83 posti nel ranking.\nSfiora la qualificazione agli Us Open perdendo al terzo set nel match decisivo contro Vincent Millot; nel torneo di doppio con Fognini superano per 6-0, 6-0 Johnson / Paul ed eliminano al secondo turno le teste di serie n\u00ba 10 Bopanna / Cuevas. Prima dell'incontro successivo Fognini viene squalificato per insulti al giudice di sedia nel suo primo turno in singolare e cacciato dal torneo, e anche Bolelli deve rinunciare a proseguire. Verso fine anno supera le qualificazioni ed esce al primo turno nei tornei ATP di Metz e Stoccolma, risale comunque la classifica ATP e chiude la stagione al 171\u00ba posto sia in singolare che in doppio.\n2018: due finali Challenger in singolare e due in doppio, semifinale in doppio a Monte Carlo e quarti di finale in singolare a B\u00e5stad.\nPer motivi di classifica, nella parte iniziale della stagione Bolelli gioca nel circuito Challenger e deve rinunciare per il secondo anno consecutivo agli Australian Open. A febbraio si impone in doppio con Fognini nella sfida do Coppa Davis vinta 3-1 contro il Giappone. Al Challenger di Punta del Este raggiunge la finale sia in singolare, persa contro Guido Andreozzi, che in doppio, vinta in coppia con Giannessi contro Bagnis / Behar. Nei quarti di Coppa Davis persi 3-1 contro la Francia, gioca di nuovo il doppio con Fognini e raccolgono solo 8 giochi contro Herbert / Mahut. In aprile disputa al Challenger di Barletta la sua ultima finale in singolare in carriera e viene sconfitto in tre set da Trungelliti. A Monte Carlo gioca il doppio ancora con Fognini, accedono al secondo turno per il ritiro degli avversari, superano quindi le teste di serie n\u00ba 1 Kubot / Melo e in semifinale cedono in tre set a Bob e Mike Bryan, futuri vincitori del torneo; \u00e8 il miglior risultato ottenuto dalla coppia italiana dalla finale di Shanghai nel 2015. Si qualifica al torneo ATP dell'Estoril eliminando Auger-Aliassime e Munar; nel tabellone principale sconfigge Jo\u00e3o Domingues e Delbonis spingendosi fino ai quarti di finale di un torneo ATP per la prima volta dal settembre 2015; ad estrometterlo dal torneo \u00e8 Tiafoe che si impone per 7-5, 6-2.\nAgli Internazionali d'Italia gioca solo in doppio con Fognini e vengono subito eliminati da Del Potro / Mayer. Al Roland Garros vince nelle qualificazioni contro Tommy Robredo e Uchiyama e nel match decisivo viene nettamente sconfitto da Santiago Giraldo; viene ripescato come lucky loser e perde al primo turno contro Nadal per 6-4 6-3 7-6. A Wimbledon supera le qualificazioni, al primo turno del main draw ha la meglio su Pablo Cuevas in tre set e viene eliminato da Fognini. Anche all'ATP 250 di Bast\u00e5d supera le qualificazioni, elimina quindi Roberto Carball\u00e9s Baena e il n\u00ba 12 ATP Diego Schwartzman e nei quarti si arrende in tre set a Henri Laaksonen; nel torneo di doppio perde la finale insiema a Fognini contro Julio Peralta / Horacio Zeballos, risultato che lo riporta nella top 100 del ranking da cui era uscito nel novembre 2016. In agosto in coppia con Bracciali perde la finale del Challenger IsarOpen contro Sander Gille / Joran Vliegen. Insieme a Fognini esce al secondo turno in doppio agli US Open, mentre in singolare perde nella qualificazioni contro Donald Young. A fine stagione gioca soprattutto nei tornei Challenger e in singolare non va oltre i quarti di finale raggiunti solo a Ortisei; in doppio raggiunge invece le semifinali in coppia con Ivan Dodig nell'ATP 250 di Stoccolma. La classifica di fine anno lo vede al 141\u00ba in singolare e 97\u00ba in doppio.\n2019: ultima stagione in singolare, due finali ATP e due titoli Challenger in doppio.\nAll'esordio di stagione al 250 di Pune supera le qualificazioni in singolare e al primo turno del main draw batte Denis Istomin prima di cedere a Munar, mentre insieme a Dodig si spinge di nuovo fino alla semifinale in doppio. I risultati pi\u00f9 significativi del periodo successivo arrivano in doppio, ad aprile raggiunge la semifinale al torneo ATP di Marrakech e in luglio vince in coppia con Guillermo Dur\u00e1n il Challenger di Braunschweig. A settembre disputa la finale in doppio all'ATP 250 di San Pietroburgo assieme a Matteo Berrettini e vengono sconfitti 8-10 al terzo set da Divij Sharan / Igor Zelenay. In ottobre vince il Challenger di Barcellona assieme a David Vega Hern\u00e1ndez e a fine mese, in coppia con Andr\u00e9s Molteni, raggiunge la finale anche al torneo ATP di Mosca, che perdono in due set contro Marcelo Demoliner / Matw\u00e9 Middelkoop. A fine anno viene sconfitto in doppio con Fognini nella sfida contro gli Stati Uniti alle fase finali di Coppa Davis, che si svolge con la nuova formula, ed entrambe le squadre vengono eliminate dal Canada. Durante la stagione annuncia l'intenzione di volersi dedicare esclusivamente al doppio, disputa il suo ultimo incontro in singolare nelle qualificazioni a Wimbledon e viene eliminato da Jiri Vesely.\n2020: specialista in doppio.\nApre la stagione a Perth nella prima edizione dell'ATP Cup, nella prima sfida persa 3-0 con la Russia viene sconfitto in coppia con Paolo Lorenzi da Karen Cha\u010danov / Daniil Medvedev a risultato gi\u00e0 acquisito. Nei due incontri successivi invece ottiene due vittorie contro Norvegia e USA con Fognini, l'Italia si impone in entrambe le sfide ma il turno lo passa la Russia. Gioca agli Australian Open in coppia con Paire, al primo turno eliminano le teste di serie n\u00ba 1 e campioni uscenti Herbert / Mahut ed escono di scena al terzo turno. In seguito perde la finale in coppia con Mergea al Challenger di Pau contro Bonzi / Hoang. A Cagliari a inizio marzo si impone con Fognini in doppio nella sfida di qualificazione alla fase finale di Davis vinta contro la Corea del Sud.\nTorna in campo a fine agosto agli US Open dopo la lunga sospensione dovuta alla pandemia di COVID-19, gioca per la prima volta insieme a M\u00e1ximo Gonz\u00e1lez, con il quale far\u00e0 spesso coppia in seguito, e vengono sconfitti al secondo turno da Koolhof / Mekti\u0107. In coppia con l'argentino esce al secondo turno al Roland Garros, mentre al Sardegna Open perdono in semifinale contro i leader del ranking ATP Cabal / Farah. Chiude l'anno alla 68\u00aa posizione del ranking, primo tra i doppisti italiani.\n2021: tre titoli ATP e semifinale a Wimbledon.\nAll'ATP Cup viene schierato solo nella sfida contro la Francia, e in coppia con Andrea Vavassori viene sconfitto da Mahut / Roger-Vasselin, l'Italia vince comunque il girone e perder\u00e0 poi la finale contro la Russia. Agli Australian Open gioca con Gonz\u00e1lez e vengono eliminati al terzo turno da Jamie Murray / Bruno Soares. Battuti nei quarti a Buenos Aires, Gonz\u00e1lez e Bolelli si aggiudicano a Santiago del Cile il loro primo titolo ATP, il sesto per il tennista emiliano, superando in finale per 7-6, 6-4 Federico Delbonis / Jaume Munar. Un mese pi\u00f9 tardi disputa l'ATP 250 di Cagliari con Andr\u00e9s Molteni e vengono sconfitti 3-6, 4-6 in finale da Vavassori / Sonego. Torna a far coppia con Gonz\u00e1lez, assieme al quale giocher\u00e0 tutti i rimanenti tornei della stagione, e in maggio perdono in due set la finale a Ginevra contro John Peers / Michael Venus. La settimana successiva a Parma arriva il secondo titolo al fianco di Gonz\u00e1lez, nel corso del torneo concedono appena 23 game e sconfiggono in finale Oliver Marach / Aisam-ul-Haq Qureshi con il punteggio di 6-3, 6-3. Al Roland Garros superano le teste di serie n\u00ba 13 Chardy / Martin ed escono di scena al terzo turno.\nSi preparano per Wimbledon sull'erba di Maiorca e vincono la prima edizione del torneo per il forfait dato prima della finale da Novak \u0110okovi\u0107 / Carlos G\u00f3mez-Herrera. Al successivo Slam londinese raggiungono la semifinale, la prima per entrambi a Wimbledon, superano tra gli altri Klaasen / McLachlan e vengono sconfitti in tre set dalle teste di serie n\u00ba 4 Marcel Granollers / Horacio Zeballos. Negli ultimi otto tornei della stagione non vanno oltre il secondo turno raggiunto al Masters di Toronto, agli US Open, a San Diego e a Indian Wells, dove al primo turno eliminano le teste di serie n\u00ba 4 Cabal / Farah. Chiude la stagione alla 25\u00aa posizione mondiale, la migliore dall'aprile del 2016.\n2022: un titolo ATP e rientro nella top 20.\nTorna a giocare con Fognini all'inizio del 2022, all'esordio stagionale si spingono fino alla finale nel torneo ATP di Sydney e vengono sconfitti da John Peers / Filip Pol\u00e1\u0161ek. Si mettono in evidenza anche agli Australian Open con le vittorie sui quotati Ivan Dodig / Marcelo Melo e Jamie Murray / Bruno Soares, prima di cedere nei quarti alle teste di serie n\u00ba 2 Rajeev Ram / Joe Salisbury. Vince con Fognini il successivo torneo ATP 500 di Rio de Janeiro sconfiggendo nuovamente Murray / Soares in finale, \u00e8 il primo titolo per la coppia italiana dopo quello vinto sette anni prima agli Australian Open, ed \u00e8 il nono per Bolelli, che torna nella top 20 del ranking dopo quasi sei anni.\nCaratteristiche tecniche.\nDestro, conduce uno stile di gioco veloce e moderno, cercando di concludere gli scambi con pochi colpi e non disdegnando salite a rete e palle smorzate. Dotato di un incisivo dritto ma anche di un buono ma falloso rovescio ad una mano, oltre che di una robusta battuta, \u00e8 uno dei pochi italiani, insieme ad Andreas Seppi e Matteo Berrettini, che sta riuscendo ad essere competitivo non soltanto sulla terra battuta ma anche su tutte le altre superfici.\nAnalizzando attentamente la meccanica di colpo del dritto di Bolelli si denota un relativo blocco delle anche e un buon anticipo, il quale assieme ad una velocit\u00e0 di braccio importante fa di questo colpo una delle soluzioni pi\u00f9 incisive che vi siano in Italia.\nNel corso degli anni, ha migliorato molto quello che era il suo principale tallone d'Achille: la risposta. Ad oggi, sconta forse un'eccessiva \"pigrizia\" negli spostamenti laterali, che lo vedono in difficolt\u00e0 se non \u00e8 lui stesso a prendere l'iniziativa e comandare il gioco con il fulmineo dritto."}
{"id": "1456503", "revid": "1788047", "url": "https://it.wikipedia.org/wiki?curid=1456503", "title": "C\u00edcero Dantas", "text": "C\u00edcero Dantas \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Ribeira do Pombal."}
{"id": "1456504", "revid": "22475", "url": "https://it.wikipedia.org/wiki?curid=1456504", "title": "Virtuoso", "text": ""}
{"id": "1456505", "revid": "986213", "url": "https://it.wikipedia.org/wiki?curid=1456505", "title": "Giovanni di Lorena", "text": "Era figlio di Renato II e di Filippina di Gheldria, fratello di Antonio il Buono e di Claudio I di Guisa.\nBiografia.\nNel concistoro del 28 maggio 1518 papa Leone X lo cre\u00f2 cardinale diacono di Sant'Onofrio.\nNominato canonico della cattedrale di Liegi gi\u00e0 nel 1500, egli ebbe una carriera ecclesiastica piuttosto precoce e composita dato che all'et\u00e0 di:\nFu ugualmente \u00abprovvisto\u00bb di abbazie:\nNel 1520 assistette all'incontro del Campo del Drappo d'Oro.\nIl 17 dicembre 1523 fu nominato da papa Clemente VII \"governatore perpetuo\" di Forlimpopoli.\nFu un mecenate molto liberale e nel 1549 finanzi\u00f2 anche una spedizione, durata circa cinque anni, dell'esploratore francescano Andr\u00e9 Thevet nei paesi del Maditerraneo orientale, quali: Creta e le isole dell'Egeo, Costantinopoli (ove stette due anni), l'Egitto, il Monte Sinai, la Palestina e la Siria."}
{"id": "1456512", "revid": "287204", "url": "https://it.wikipedia.org/wiki?curid=1456512", "title": "Lorand Eotvos", "text": ""}
{"id": "1456513", "revid": "1305772", "url": "https://it.wikipedia.org/wiki?curid=1456513", "title": "Libert\u00e0 civili", "text": "Per Libert\u00e0 civili si intende quella tipologia di diritti che appartengono ai cittadini di uno stato. Le libert\u00e0 civili pongono limiti al governo tali che esso non possa abusare dei propri poteri ed interferire con la vita dei cittadini. \nLibert\u00e0 civili comuni sono: libert\u00e0 di associazione, libert\u00e0 di assemblea, libert\u00e0 religiosa, e libert\u00e0 di parola, ed inoltre, il diritto di difesa, il diritto ad un equo processo e il diritto alla privacy. \nIl concetto formale di libert\u00e0 civile risale ai tempi della Magna Carta del 1215, che a sua volta, era basata su documenti preesistenti.\nLe repubbliche o democrazie hanno una Costituzione, alcuni, come gli Stati Uniti anche una Carta dei diritti (Bill of Rights) e altri documenti costituzionali che elencano le libert\u00e0 civili e cercano di garantirle. \nAlcuni paesi dispongono di una variet\u00e0 di mezzi legali, compreso quello di poter firmare o ratificare o dare atto a convenzioni, quali la Convenzione europea per la salvaguardia dei diritti dell'uomo e delle libert\u00e0 fondamentali e la Convenzione Internazionale sui Diritti Civili e Politici. \nSi potrebbe dire che la tutela delle libert\u00e0 civili \u00e8 una responsabilit\u00e0 chiave di tutti i cittadini degli stati democratici che in questo modo si contraddistinguono dagli Stati autoritari. \nLa presenza di diversi diritti civili dichiarati \u00e8 spesso oggetto di disputa riguardo all'estensione degli stessi. Per esempio: i diritti di riproduzione, di matrimonio tra persone dello stesso sesso, del possesso di armi e dell'uso di certe droghe.\nUn'altra materia di dibattito \u00e8 la sospensione o la modifica di talune libert\u00e0 civili durante la guerra o durante uno stato di emergenza, e fino a che punto, possano essere sospese. Per limitare i danni sociali dovuti alla sospensione temporanea di alcune libert\u00e0, soprattutto a livello internazionale, la giurisprudenza ha elaborato diverse forme di diritto bellico, diritto internazionale e diritto umanitario. Gli stati hanno inoltre elaborato forme di unione e associazione transnazionale e sovranazionale."}
{"id": "1456514", "revid": "2153076", "url": "https://it.wikipedia.org/wiki?curid=1456514", "title": "Perfect Day (album Cascada)", "text": "Perfect Day \u00e8 il secondo album del gruppo musicale eurodance tedesco Cascada, pubblicato il 12 dicembre 2007 dall'etichetta discografica Zooland.\nIn esso sono contenute molte cover, tra cui il primo singolo \"What Hurts the Most\", originariamente di Mark Wills, \"Sk8er Boi\" di Avril Lavigne, \"Because the Night\" di Patti Smith e \"Just like a Pill\" di Pink (cantante).\nI brani \"I Will Believe It\" ed \"Endless Summer\" erano state precedentemente incisi e pubblicati come singoli promozionali da Natalie Horler e DJ Manian sotto lo pseudonimo di \"Siria\"."}
{"id": "1456515", "revid": "287204", "url": "https://it.wikipedia.org/wiki?curid=1456515", "title": "55 Cancri b", "text": "55 Cancri b, o Galileo, \u00e8 un pianeta extrasolare orbitante attorno alla stella 55 Cancri, con un periodo di 14,7 giorni. \u00c8 il secondo pianeta in ordine di distanza dalla sua stella, e fu scoperto nel 1996 da Geoffrey Marcy e R. Paul Butler; \u00e8 il quarto pianeta conosciuto, se si escludono i pianeti delle pulsar.\nScoperta.\nCome la gran parte dei pianeti extrasolari conosciuti, 55 Cancri b fu scoperto rilevando le variazioni della velocit\u00e0 radiale della sua stella, causate dalla gravit\u00e0 dello stesso pianeta; attraverso le misure dello spostamento verso il rosso del suo spettro, fu rilevata una periodicit\u00e0 di circa 15 giorni. La scoperta venne annunciata nel 1996, assieme a quella del pianeta di Tau Bo\u00f6tis e il pianeta pi\u00f9 interno del sistema di Upsilon Andromedae. Ulteriori variazioni della stella permisero, nel 2002, la scoperta di 55 Cancri d.\nOrbita e massa.\n55 cancri b ha un corto periodo orbitale, sebbene non cos\u00ec breve come quello del precedentemente scoperto 51 Pegasi b, e la sua orbita \u00e8 in risonanza con quella del pianeta 55 Cancri c, con un rapporto di 1:3. Un limite del metodo della velocit\u00e0 radiale usato per scoprire il pianeta \u00e8 che solo un limite di massa pi\u00f9 basso pu\u00f2 essere rilevato. Le misure astrometriche fatte dal Telescopio Spaziale Hubble suggeriscono che il pianeta pi\u00f9 esterno del sistema, sia inclinato di circa 53\u00b0 rispetto al piano celeste; se queste misure sono corrette, la massa del pianeta sarebbe del 25% maggiore del limite inferiore, uguale dunque a 0.98 masse di Giove.\nCaratteristiche.\nData l'elevata massa del pianeta, \u00e8 probabile che 55 Cancri b sia un gigante gassoso, simile a Giove e Saturno. Sin dalla sua scoperta, non \u00e8 stato ancora possibile determinare il suo raggio, la composizione e la temperatura, che restano sconosciuti. Se si considera il pianeta simile in composizione a Giove, di certo la sua superficie sarebbe formata da un grande strato di nubi.\nDifficilmente il pianeta potrebbe avere dei satelliti naturali, dato che la grande forza mareale combinata del pianeta e della vicina stella li avrebbe spazzati via o, similmente, potrebbero essere stati distrutti durante la nascita del sistema."}
{"id": "1456519", "revid": "22475", "url": "https://it.wikipedia.org/wiki?curid=1456519", "title": "Solomon Gursky \u00e8 stato qui", "text": "Solomon Gursky \u00e8 stato qui \u00e8 un romanzo di Mordecai Richler che racconta la storia della famiglia ebraica Gursky dal punto di vista di Moses Berger, uno scrittore alcolista canadese affascinato dalla figura di Solomon Gursky.\nIl libro non rispetta volutamente la successione temporale e chiarisce per tocchi progressivi lo svolgersi delle vicende facendo slittare continuamente i piani temporali tenendo comunque saldamente in mano il racconto che non si limita ad essere una saga familiare, ma risulta un affresco affascinante e non scontato della societ\u00e0 ebraico-anglosassone dell'ultimo secolo.\nDomina la narrazione la figura di Ephraim Gursky, mitico capostipite della famiglia, avventuriero senza scrupoli, coraggioso e amante dei libri, che avrebbe partecipato alla spedizione artica per la ricerca del passaggio a nord-ovest e avrebbe avuto un forte legame con il misterioso oggetto della ricerca di Moses, Solomon, ritenuto morto tragicamente nell'esplosione del suo aereo.\nUno dei tre nipoti di Ephraim, Bernard si era arricchito con il traffico di alcol ai tempi del proibizionismo e aveva fatto la fortuna sua e dei fratelli."}
{"id": "1456520", "revid": "21880", "url": "https://it.wikipedia.org/wiki?curid=1456520", "title": "Ophrys bertolonii explanata", "text": ""}
{"id": "1456521", "revid": "287204", "url": "https://it.wikipedia.org/wiki?curid=1456521", "title": "Ginocchiera", "text": "Una ginocchiera \u00e8 una protezione che si indossa su una o entrambe le ginocchia per proteggerle dall'impatto conseguente a una caduta, dallo sfregamento, o altro. Le ginocchiere sono indossate in molti sport come ciclismo, pattinaggio, skateboard, pallavolo, football americano.\nLe ginocchiere sono anche usate per lavori domestici o di giardinaggio che comportano stare per lungo tempo in ginocchio. Le ginocchiere sono usate anche dalla polizia e dai militari, per esempio fanno parte della dotazione della SWAT e dei marine. Queste ginocchiere sono solitamente diverse da quelle usate nello sport.\nIn ambito medico le ginocchiere sono utilizzate per un contenimento dell'articolazione. Queste possono immobilizzare l'articolazione nella posizione indicata, oppure permettere un'escursione limitata regolabile. Spesso in ambito post-chirurgico proteggono l'articolazione debole da traumi distorsivi, rotazioni inappropriate ed eccessive flessioni o iperestensioni (volontarie o involontarie), scaricando il carico su bande metalliche poste lateralmente e medialmente. Alcune di queste ginocchiere evitano anche la lussazione della rotula, mantenendola in sede.\nAlcuni dei nuovi modelli possiedono addirittura una doppia cerniera che emula il doppio centro di rotazione del ginocchio, rendendo la flessione pi\u00f9 simile al fisiologico.\nUn'altra funzione importante \u00e8 quella psicologica: il paziente, vedendo il proprio ginocchio protetto, \u00e8 pi\u00f9 fiducioso in un recupero e pi\u00f9 propenso alla riabilitazione e al carico."}
{"id": "1456522", "revid": "24443", "url": "https://it.wikipedia.org/wiki?curid=1456522", "title": "Piamprato", "text": "Piamprato \u00e8 una frazione del comune di Valprato Soana in provincia di Torino nella val Soana e ad un'altitudine di 1.550 metri.\nGeografia fisica.\nLa val Soana all'altezza dell'abitato di Valprato Soana si divide in due: nel vallone di Campiglia Soana e nel vallone di Piamprato. Pertanto Piamprato \u00e8 al centro del vallone omonimo.\nSport invernali.\nPiamprato offre interessanti occasioni agli sportivi della montagna. Un impianto di risalita, con annesso punto di ristoro, consente di praticare lo sci di discesa. Nel pianoro antistante al paese si trova il tracciato ad anello per lo sci di fondo. \u00c8 presente una pista di pattinaggio su ghiaccio di buone dimensioni ed \u00e8 di prossima realizzazione un impianto sciistico di circa 5\u00a0km di piste sciabili.\n\u00c8 poi possibile praticare lo sci di alpinismo: i percorsi pi\u00f9 frequentati sono Colle Larissa, Colle della Borra e Cima Becher. Inoltre la cascata invernale del Rio Santanel (un laghetto in quota raggiungibile con un'ora e mezza di cammino) \u00e8 meta ambita per gli appassionati di arrampicamento su ghiaccio.\nSport estivi.\nIl 4 luglio 2017, per gli amanti della MTB, \u00e8 stata inaugurata una nuova seggiovia dedicata alla pratica del Downhill. Tale seggiovia \u00e8 anche fruibile senza bici e permette ad escursionisti o semplici turisti di godere del bellissimo panorama presente a quota 2000 metri. \nEscursionismo.\nPer gli alpinisti esiste la palestra di roccia \"guida Marchesin\" con vie dal terzo al settimo grado di difficolt\u00e0.\nDa Piamprato si possono raggiungere alcuni tra i laghi alpini pi\u00f9 belli (Santanel, Nero, Larissa) ed \u00e8 il paese punto di partenza per le escursioni alla Rosa dei Banchi (m 3164) e al monte Marzo (m 2756)."}
{"id": "1456528", "revid": "339392", "url": "https://it.wikipedia.org/wiki?curid=1456528", "title": "Cattedrale di San Nicola del Mare (San Pietroburgo)", "text": ""}
{"id": "1456531", "revid": "729019", "url": "https://it.wikipedia.org/wiki?curid=1456531", "title": "Addome acuto", "text": "Per addome acuto in medicina si intende un quadro clinico a localizzazione addominale caratterizzato dall'acuzie, intesa come stato di massima gravit\u00e0 e intensit\u00e0, delle sue manifestazioni.\nPu\u00f2 essere considerato come l'espressione di gravi complicazioni nel corso di alcune malattie e come tale si riscontra abitualmente nelle perforazioni intestinali, nelle emorragie endo-cavitarie o nelle pancreatiti acute necrotiche, altre volte invece pu\u00f2 costituire uno dei momenti del decorso di un evento patologico presentandosi occasionalmente come nel caso di alcune colecistiti acute, coliche renali, appendiciti acute.\nPur manifestandosi a livello addominale non necessariamente \u00e8 legato a malattie degli organi contenuti in questa cavit\u00e0 e cos\u00ec \u00e8 possibile distinguere cause:\nUn'eziologia cos\u00ec varia spiega la frequenza, calcolata in oltre il 10%, con cui si osserva nelle prestazioni erogate in regime di Pronto Soccorso.\nPu\u00f2 andare incontro a risoluzione spontanea o, nei casi di pertinenza internistica, dopo terapia farmacologica, ma il pi\u00f9 delle volte richiede un trattamento chirurgico tempestivo e pertanto costituisce una delle cause pi\u00f9 frequenti di ricovero nei reparti di chirurgia d'urgenza.\nNomi.\nLaddome acuto, sotto l'aspetto nosologico, fa parte di quelle malattie che vengono identificate in base alla loro sintomatologia piuttosto che all'eziologia, quindi alla causa che le sta determinando. Si tratta di un'impostazione non condivisa da tutti e alla quale vengono mosse alcune critiche.\nAlcuni autori contestano decisamente il termine \"Addome acuto\", ritenendolo \u2018'sbagliato'\u2019, e gli preferiscono quello di \"Dolore acuto addominale\", l\"Abdominal Acute Pain\" degli autori anglosassoni, per sottolineare il ruolo del sintomo principale, il dolore.\nAltri, identificando l\"addome acuto\" con quelle situazioni che richiedono necessariamente un trattamento chirurgico, preferiscono chiamarlo esplicitamente \"Addome Chirurgico\" o \"Urgenza Addominale Chirurgica\".\nMolti infine ritengono che la dizione \"addome acuto\" sia troppo generica e cos\u00ec preferiscono riservarla alle patologie a carico degli organi addominali o a quelle contraddistinte dall'insorgenza di una peritonite.\nIn realt\u00e0 tale genericit\u00e0 costituisce l'elemento peculiare di una definizione che intende accorpare situazioni patologiche molto diverse ma caratterizzate \"da un medesimo quadro clinico\" acuto e localizzato all'addome, con il quale in una fase del loro decorso possono manifestarsi e che \u00e8 di comune riscontro nella pratica medica.\nAnche perch\u00e9 la frammentazione dell'addome acuto in varie categorie crea obiettive difficolt\u00e0 all'inquadramento di alcune patologie importanti e molto frequenti. \u00c8 il caso delle sindromi ischemiche dell'intestino che sono caratterizzate da un quadro addominale acuto ma, almeno nella fase iniziale, senza risentimento del peritoneo parietale, o delle sindromi emorragiche dell'apparato digerente che pur in assenza di fenomeni dolorosi di qualche rilievo, per la loro drammaticit\u00e0 rientrano a pieno titolo nel capitolo dell'addome acuto.\nAnche le occlusioni intestinali, in cui il coinvolgimento mesoteliale e il dolore appartengono alla fase avanzata della malattia, rimarrebbero di difficile catalogazione cos\u00ec come tutte le malattie che, pur manifestandosi con un dolore acuto addominale, sono a partenza da organi estranei a questa cavit\u00e0: polmoniti basali, infarto posteriore del miocardio, dissecazione aortica, o sono di natura sistemica: crisi addisoniane, alcune forme di diabete scompensato, porfiria.\nL'argomento \u00e8 assente da alcuni importanti trattati di Chirurgia, che considerano l'Addome acuto come un momento evolutivo di determinate patologie. In altri testi invece, soprattutto quelli pi\u00f9 recenti, \u00e8 sviluppato ampiamente come entit\u00e0 nosologica.\nSintomatologia.\nL'addome acuto si manifesta con una sintomatologia in cui assume carattere predominante il dolore. Ad esso si associano variamente altri segni quale il vomito, i disturbi delle funzioni intestinali, l'irrequietezza motoria, la febbre, la tachicardia, l'ipotensione fino allo shock.\nDolore.\n\u00c8 il sintomo pi\u00f9 importante e rappresenta la risposta a stimoli di natura:\nPu\u00f2 essere distinto in tre tipi:\nIl dolore rappresenta un sintomo importante, ma la complessit\u00e0 della sua genesi e la variet\u00e0 delle sue manifestazioni lo rendono inaffidabile ai fini di una diagnosi di certezza. Deve comunque essere sempre attentamente indagato dal punto di vista anamnestico e clinico perch\u00e9 per alcune malattie le sue caratteristiche possono risultare patognomoniche:\nNella tabella successiva sono riportate le principali e pi\u00f9 frequenti cause di dolore addominale con le relative proiezioni topografiche.\nAltri sintomi.\nIl vomito \u00e8 responsabile, nei casi pi\u00f9 gravi, di squilibrio idro-elettrolitico e acido-basico.\nDiagnosi.\nLa diagnosi di 'addome acuto', ovvia in presenza di un quadro clinico localizzato all'addome e caratterizzato dalla sintomatologia dolorosa, rappresenta il punto di partenza di un percorso complesso finalizzato a stabilire:\nAnche se oggi, nella maggior parte dei casi, sono le indagini strumentali e di laboratorio a fornire gli elementi decisivi per la diagnosi, la semeiotica classica conserva la sua importanza. \u00c8 dall'osservazione del paziente e dal confronto tra i dati che essa offre con quelli forniti dalle ricerche strumentali che dipende l'impostazione di un corretto percorso diagnostico, la scelta di una terapia chirurgica urgente o l'impostazione di determinate terapie farmacologiche che, quando applicate tempestivamente, possono modificare la prognosi di gravi patologie come un infarto cardiaco o una chetoacidosi diabetica.\nAnamnesi.\nI dati anamnestici possono essere raccolti direttamente dal paziente o, in caso di sua incapacit\u00e0 a renderli, dai familiari o eventuali accompagnatori. Fornisce indizi importanti: una storia di malattia peptica indirizzer\u00e0 verso una possibile complicanza perforativa, una di aritmia cardiaca verso un infarto intestinale, un evento traumatico far\u00e0 pensare lesione di organi interni con conseguente emoperitoneo.\nDiagnostica strumentale e di laboratorio.\nAlla risoluzione di molti dubbi contribuiscono in maniera decisiva le indagini strumentali e di laboratorio messe in atto fin dall'arrivo del paziente in Pronto Soccorso. Spesso da sole forniscono immediatamente gli elementi necessari alla diagnosi, altre volte hanno bisogno di essere ripetute nel tempo per delineare i contorni di una malattia e la sua evoluzione.\nUna semplice glicemia svela prontamente un diabete scompensato, una radiografia senza mezzo di contrasto evidenziando una \"falce d'aria sottodiaframmatica\", e quindi la presenza di aria libera in cavit\u00e0 peritoneale, costituisce una valida indicazione all'intervento chirurgico, cos\u00ec come la presenza di liquido in addome facilmente evidenziabile con un'ecografia. Esame che in condizioni favorevoli (assenza di meteorismo) pu\u00f2 risultare determinante nello svelare patologie importanti a carico dell'aorta e del pancreas.\nPer altre situazioni patologiche come un quadro occlusivo, o un'emorragia gastro-enterica \u00e8 la ripetizione di una radiografia o un emocromo o un esameTC che permette di valutare l'andamento clinico e suggerisce la scelta terapeutica.\nSi riportano di seguito gli esami di routine o pi\u00f9 frequentemente impiegati:\nDiagnosi differenziale.\nIn presenza di un \"Addome acuto\" occorre prendere alcune decisioni importanti che si presentano generalmente in quest'ordine:\nUn addome chirurgico infatti non implica necessariamente il trattamento operatorio, o quanto meno quello urgente. \nPer principio il ricorso alla terapia chirurgica di elezione \u00e8 preferibile a quella di urgenza perch\u00e9 consente di pianificare l'intervento e quindi di ricorrere a laparatomie mirate ma soprattutto di preparare adeguatamente i pazienti. Inoltre molte patologie, anche gravi, possono andare incontro a risoluzione spontanea o dopo terapia medica. Un caso emblematico \u00e8 quello della patologia appendicolare. Le appendiciti sono tra le prime cause di morbilit\u00e0 chirurgica, hanno un decorso imprevedibile, in molti casi sono di difficile inquadramento e richiedono un'attenta valutazione diagnostica in senso differenziale; richiedono in definitiva un'attesa vigile.\nAlla diagnosi differenziale spetta quindi il compito pi\u00f9 difficile. Fortunatamente essa si pu\u00f2 giovare di numerose indagini strumentali, in particolare la TC, e di laboratorio ma certamente a fondamento di ogni decisione resta l'osservazione clinica del paziente perch\u00e9 permette di cogliere il momento in cui, come detto, un quadro acuto addominale diventa un'emergenza addominale chirurgica.\nA distanza di mezzo secolo suona ancora attuale il concetto espresso da un illustre chirurgo, Henri Mondor, che riferendosi alla \"contrattura\" della parete addominale, segno caratteristico di una peritonite ammoniva:\n\u00ab\u2026quando tale segno \u00e8 presente non vi \u00e8 pi\u00f9 tempo di discutere sulla temperatura, che pu\u00f2 essere normale, di prendere dieci volte un polso che sembra rassicurante, di rallegrarsi perch\u00e9 il vomito non \u00e8 peggiorato. L'ora delle consultazioni e delle chiacchiere \u00e8 passata quando, con tutta certezza, \u00e8 l'ora del bisturi\u00bb.\nTerapia.\nGenerale.\nOgni addome acuto deve essere trattato, fin dall'inizio, con una serie di provvedimenti miranti a impedire o correggere gli squilibri idro-elettrolitici indotti da patologie come l'occlusione intestinale o dal vomito e dalla diarrea associate anche ad altre malattie, a sostenere l'attivit\u00e0 cardiaca e la volemia, a fornire un'adeguata copertura con antibiotici.\nUn discorso a parte merita la terapia del dolore in quanto, pur essendo opportuna e spesso inevitabile, va intrapresa con la consapevolezza che la somministrazione di questo tipo di farmaci pu\u00f2 alterare la tipologia del dolore e mascherare situazioni gravi come l'insorgenza di una peritonite.\nSpecifica.\nLe patologie mediche capaci di determinare un addome acuto sono molteplici e ciascuna di esse richiede una sua terapia specifica. Per quanto riguarda quelle chirurgiche occorre distinguere tra gli interventi \"esplorativi\" e quelli \"curativi\". Questi ultimi, finalizzati al controllo e all'eliminazione della causa scatenante, dipendono dalla patologia in essere: tumorale, infiammatoria, degenerativa.\nGli interventi di laparotomia detti \"esplorativi\" comunque si propongono anche come curativi.\nNegli ultimi anni ha assunto un'importanza sempre maggiore la chirurgia laparoscopica che da molti chirurghi viene preferita a quella aperta tradizionale. Essa infatti, essendo controindicata o inadatta in alcune situazioni come gli stati emorragici o perforativi e negli stati occlusivi avanzati, presenta molti vantaggi:"}
{"id": "1456532", "revid": "767487", "url": "https://it.wikipedia.org/wiki?curid=1456532", "title": "Concorso ippico", "text": "Concorso ippico (\"The Steeple Chase\") \u00e8 il titolo di un cortometraggio di Topolino del 1933.\nUscito il 30 settembre 1933."}
{"id": "1456535", "revid": "767487", "url": "https://it.wikipedia.org/wiki?curid=1456535", "title": "Topolino nel paese dei giganti", "text": "Topolino nel paese dei giganti (\"Giantland\") anche conosciuto come Topolino nella terra dei giganti \u00e8 un film del 1933 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 25 novembre 1933, distribuito dalla United Artists. Il film mostra Topolino mentre ri-racconta la storia di \"Jack e la pianta di fagioli\", dove lui interpreta il personaggio principale e incontra il gigante Rumplewatt.\nTrama.\nTopolino racconta a un gruppo di orfani una versione alterata di \"Jack e la pianta di fagioli\". Nella storia, Topolino sale sul gambo della pianta e usa una farfalla per raggiungere il castello del gigante. Proprio allora, Topolino vede Rumplewatt che torna a casa. Topolino arriva sul tavolo del gigante attraverso il buco della serratura, e si nasconde nella zuccheriera e poi nel formaggio. Il gigante per\u00f2 si fa un panino con formaggio e mostarda, intrappolando Topolino nella sua bocca. Topolino fa venire il singhiozzo a Rumplewatt, e questo beve dell'acqua facendo quasi finire Topolino nella sua gola. Quando il gigante si mette a fumare la pipa, per\u00f2, Topolino viene scoperto. Rumplewatt insegue Topolino, che usa il pepe per far starnutire il gigante. L'ultimo starnuto del gigante distrugge parte del castello, e Topolino fugge gi\u00f9 per la pianta di fagioli, inseguito da Rumplewatt. Topolino per\u00f2 arriva prima, e d\u00e0 fuoco alla pianta. Rumplewatt prova a risalire, ma \u00e8 troppo tardi. Il gigante cade gi\u00f9, sprofondando nella terra e atterando in Cina.\nDistribuzione.\nEdizione italiana.\nEsistono due edizioni italiane del corto. Nel DVD \"Walt Disney Treasures: Topolino in bianco e nero\" \u00e8 stata inclusa l'edizione originale, senza doppiaggio italiano. Quella utilizzata in TV e VHS \u00e8 invece doppiata in italiano, colorata al computer e presenta dei nuovi titoli di testa e di coda."}
{"id": "1456539", "revid": "167080", "url": "https://it.wikipedia.org/wiki?curid=1456539", "title": "Reazione termonucleare", "text": ""}
{"id": "1456542", "revid": "125130747", "url": "https://it.wikipedia.org/wiki?curid=1456542", "title": "Neja", "text": "Il suo repertorio spazia da brani di musica celtica a quelli gospel, anche se \u00e8 stata la dance a decretare il suo successo, con circa 4 milioni di copie vendute in tutto il mondo.\nBiografia.\nGli inizi.\nNata il 15 agosto del 1972 a Rivoli, nella provincia di Torino, Agnese si appassiona alla musica sin da piccola, iniziando a suonare il pianoforte alla tenera et\u00e0 di 6 - 7 anni, proseguendone lo studio fino ai 15 anni di et\u00e0, quando decide di iscriversi a scuola di canto. Inizia cos\u00ec a entrare a far parte di gruppi jazz e gospel, esibendosi in vari locali della sua citt\u00e0.\nL'esordio discografico.\nNell'estate del 1996 Agnese viene contattata dal produttore Alex Bagnoli (conosciuto anche come \"Timmyti\"), come turnista per cantare un brano inedito intitolato \"Find Me\" (brano che mai verr\u00e0 pubblicato). Da questo primo incontro, Bagnoli decide di metterla sotto contratto. Successivamente per la scelta d'un nome d'arte da utilizzare, compilano assieme una lista di nomi tra i quali apparir\u00e0 il nome scelto: \"Neja\". Nel dicembre dello stesso anno 1996 dalla collaborazione tra i due nasce il primo singolo di Neja, \"Hallo\", che uscir\u00e0 nei primi mesi del 1997 su etichetta New Music International. La canzone appartiene al genere dance, decretando quindi un netto passaggio di stile per l'artista che, fino ad allora, aveva cantato esclusivamente musica gospel e jazz. Il brano ottiene un successo discreto, passando su emittenti come Discoradio e Radio Italia Network.\n1998: L'arrivo del successo.\nA febbraio del 1998 esce il singolo \"Restless\" (il 14 dello stesso mese debutta in radio sui Los Cuarenta di Radio Italia Network); il brano, dopo qualche mese dalla sua pubblicazione, con il suo ritornello \"I don't know why, we're so restless...\" diventa il tormentone estivo del 1998. Nel settembre dello stesso anno \u00e8 la volta di \"Shock!\", e anche con questo singolo Neja raggiunger\u00e0 la vetta delle classifiche dance italiane. Sia per \"Restless\" che per \"Shock!\" vengono creati i relativi videoclip (il primo dei quali diretto da Francesco Fei), che le permetteranno di conquistare anche la vetta della Dance Floor Chart su MTV Italia.\nAlla fine del 1998 con i singoli \"Restless\" e \"Shock!\" Neja riesce a conquistare la vetta di diverse classifiche dance riepilogative dell'intero anno.\n1999: La vittoria ad Un Disco Per L'Estate e la partecipazione al Festivalbar.\nAlla fine del mese di aprile del 1999 arriva \"The Game\", la canzone che confermer\u00e0 Neja come artista a livello internazionale: grazie a \"The Game\", infatti, l'artista vince Un disco per l'estate ed \u00e8 presente in ogni tappa del Festivalbar. Inoltre inizia una tourn\u00e9e promozionale organizzata in Giappone.\nIl primo album \"The Game\".\nI riscontri di vendite ottenuti con \"The Game\" permettono a Neja, sempre prodotta da Alex Bagnoli, di realizzare il suo primo album, dall'omonimo titolo \"The Game\", che viene alla luce nel mese di maggio del 1999.\nIl risultato \u00e8 un album in grado di evolversi dalla dance di \"Restless\", \"Shock!\", \"The Game\" e \"Gimme The Sun\" al puro pop di \"Fairytale\" e \"Mum's day\", sino all'R&amp;B di \"U gotta have this feeling\". L'album termina con \"\"Hallo '99\", il suo primo pezzo svestito dell'anima dance ed esibito in una versione totalmente acustica con pianoforte e voce decisamente pi\u00f9 dolce.\nL'intero album \u00e8 ispirato da temi che coinvolgono personalmente Neja quali l'amore, la speranza, i rapporti con i genitori, il suo rapporto con Dio e la nascita del nipote Andrea. Contiene inoltre un cd-rom interattivo in cui si pu\u00f2 vedere un'intervista dell'artista, fotografie ed i relativi videoclips che hanno reso celebri i suoi pezzi.\nL'arrivo del nuovo millennio: \"Fairytale\" e \"Mum's Day\".\nCon l'arrivo del terzo millennio Alex Bagnoli arrangia una versione dance del brano \"Fairytale\", che diventa il nuovo singolo di Neja, accompagnato da un videoclip prodotto in Germania dalla Universal Music.\nNel frattempo, in Spagna, esce come singolo \"Mum's day\" (contenuto anch'esso nell'album \"The Game\"), brano che viene selezionato come colonna sonora di un noto marchio automobilistico.\nRitmi estivi e latineggianti con \"Singin' Nanana\".\nNell'estate 2000 \u00e8 la volta di \"Singin' Nanana\", un brano che spazia tra il ritmo del pop, del latino americano e del reggaeton.\nCon questo singolo Neja si ripresenta alla manifestazione estiva \"Festivalbar\" esibendosi nelle puntate di Firenze e Capoliveri, e riesce a scalare le classifiche pop, grazie alle tante versioni remix tutte prodotte da Alex Bagnoli. \nInfine viene anche realizzata una versione registrata live in studio con l'aggiunta di bonghi e trombe. In quel periodo Neja era fidanzata con il vocalist del gruppo Eiffel 65, Jeffrey Jey.\n\"Time Flies\": sonorit\u00e0 Italo dance.\nAlla fine del mese di marzo del 2001 arriva Time Flies, con la quale Neja si lancia nel pieno delle sonorit\u00e0 della Italo dance a una velocit\u00e0 di 136 bpm e con una cassa decisamente pi\u00f9 potente. Il brano ottiene un notevole successo nella primavera e nell'estate 2001 in tutte le radio e discoteche italiane e spagnole, arrivando anche nelle posizioni pi\u00f9 alte delle classifiche dance.\nIl passaggio alle sonorit\u00e0 house con \"Back 4 The Morning\", \"Looking 4 Something\" e \"Hot Stuff\".\nAd agosto del 2001 esce il singolo \"Back 4 the morning\", un brano che varca la soglia tra la pop-dance e la house. L'E.P. contiene la versione originale nel formato radio ed extended, una versione Italo dance curata da \"Dj Koo Teeto\" (pseudo usato sovente per scherzo dallo stesso produttore Alex Bagnoli) ed un medley dei suoi grandi successi registrato dal vivo con la chitarra: la dance cede il posto alle melodie dolci della chitarra ed escono le sue vere radici jazz. Il singolo viene presentato direttamente a \"Radio Dimensione Suono\". La promozione del disco arriva sino a New York, Boston e Texas.\nNel frattempo Neja sempre sotto le ali del produttore Alex Bagnoli passa alla casa discografica Universal Music, e nell'aprile del 2002 \u00e8 pronta a tornare a far ballare le dancefloor con \"Looking 4 Something\", pezzo che segue le sonorit\u00e0 del singolo precedente, e che viene presentato per l'occasione al Futureshow di Bologna in diversi circuiti radio: Radio Deejay, Rtl, Tam Tam Network, Discoradio e Radio Italia Network. Partecipa al Girofestival, apparizioni sul All Music e tre puntate del Festivalbar. Stesse sonorit\u00e0 per \"Hot Stuff\", singolo uscito nel mese di dicembre del 2002.\nIl secondo Album: \"Hot Stuff\".\nDopo l'uscita del singolo Hot Stuff, inizia a lavorare con Alex Bagnoli all'omonimo e secondo album, che vede la luce nel giugno del 2003. Nonostante vi sia stato inizialmente un alleggerimento di sonorit\u00e0, l'album \u00e8 pi\u00f9 dance rispetto al precedente, ma si chiude con \"\u201cSaturday\u201d\", un brano R&amp;B che si avvicina alle sonorit\u00e0 della musica black. L'album, uscito su Universal Music, \u00e8 stato stampato in edizione limitata.\nSecondo semestre 2003: La laurea in Lingue e Letterature Straniere e la collaborazione con Alex Farolfi: \"To The Music\".\nAlla fine dell'estate 2003 Agnese consegue la laurea in Lingue e Letterature Straniere a Torino. Subito dopo le viene proposta una collaborazione con un dj e produttore affermato, Alex Farolfi di Radio Deejay, collaborazione alla quale accetta di partecipare. Neja non cambia produzione artistica, essendo legatissima ad Alex Bagnoli, con il quale ha condiviso tutti i successi ottenuti. Il singolo che nasce da questo grande incontro \u00e8 \"To the music\", e rientra in pieno nel genere disco house.\nTestimonial in India nel 2004.\nAd aprile si esibisce a Bombay e Calcutta in occasione di due spettacoli organizzati da una nota marca di abbigliamento. Ma il 2004 non \u00e8 un anno di silenzio discografico tanto che assieme ad un chitarrista, \"Alessandro Giorgetta\", incide \"\u201cFirst Flight\u201d\". Questo breve cd contiene 5 brani registrati in studio in presa diretta con chitarra e voce e segna la dimostrazione del suo amore nei confronti della musica Jazz. I brani sono: \"Night and day\", \"Nearness of you\", \"Summertime\", \"E lucean le stelle\" e \"Billie Jean\".\nInverno 2005 - 2006: \"Who's Gonna Be?\" - L'addio di Alex Bagnoli.\nNel 2005 l'artista si confronta con il reggaeton pubblicando \"Who's gonna be?\" tramite l'etichetta indipendente Melodica: il singolo viene presentato in 6 versioni (pop, reggaeton, elettronica, dance, rock, R&amp;B). Il brano parla dell'amore attraverso le chat line. Grazie a questo singolo, Neja torna anche sul piccolo schermo con un nuovo video, creato con la partecipazione di molti ragazzi del forum del suo sito. Dopo la pubblicazione di \"Who's gonna be?\" Alex Bagnoli decide di interrompere definitivamente la produzione artistica di Neja. Questo pur avendo realizzato un intero album di canzoni nuove, rimaste ancor oggi inedite.\n2007: \"Catwalk\", sonorit\u00e0 electro.\nGrazie ad una collaborazione con il dj francese Benjamin Braxton e il produttore italiano Ivan Russo, gi\u00e0 realizzatore del progetto Ilona Mitrecey, durante l'estate del 2007 vede la luce \"Catwalk\", singolo dalle sonorit\u00e0 electro dance uscito tramite la Atollo Records: il brano racconta delle sensazioni che una modella prova sfilando in passerella con tutti gli occhi addosso. Per l'occasione \u00e8 stato girato anche un video ad Ischia e il lato b del singolo \u00e8 un \"club mix\".\n2008: la svolta acustica.\nPoco prima dell'estate 2008 Neja presenta l'album \"Acousticlub\", un cd di 10 tracce che contiene rivisitazioni di noti successi internazionali come \"Sweet dreams\" degli Eurythmics, \"I'll fly for you\" degli Spandau Ballet, \"Sleeping Satellite\" di Tasmin Archer, \"Man in the mirror\" di Michael Jackson, \"You don't understand me\", \"Do ya think I'm sexy\" rielaborati in chiave jazz e pop. L'arrangiamento \u00e8 ricco di strumenti acustici, quali contrabbasso, pianoforte, percussioni, arpa, fiati e chitarra.\nAll'inizio del 2009 Neja propone un altro album acustico dal titolo \"133 Sushiclub Vol. I\".\nEstate 2009: il ritorno alla dance.\nDopo qualche mese esce il nuovo singolo dance \"Loving You\", realizzato con due dj producer torinesi, Peter Damir e Gianluca Argante, autori della base che accompagna il brano, mentre Neja \u00e8 autrice della parte vocale. Il brano fa da sottofondo sonoro allo spot di Coconuda.\nAlla fine del 2009 \u00e8 la volta di \"Sorry\", canzone realizzata dai dj producer Lanfranchi e Farina.\n2010 e 2011: album acustici e singoli dance.\nIl 28 gennaio 2010 ha anche partecipato ad una puntata del programma televisivo \"Matricole &amp; Meteore\". Nello stesso anno esce un album di inediti che si scostano dalla strada dance e presentano la cantante completamente unplugged: \"133 Sushiclub Vol II\".\nNel dicembre 2011 esce un album live di cover acustiche \"133 Sushiclub Live Vol II\" e, separatamente, il nuovo singolo \"Walking on a dream\" scelto ancora una volta come colonna sonora per gli spot del marchio di abbigliamento \"Coconuda\". La stessa cantante appare in uno spot di \"Coconuda\".\n2012: il nuovo singolo estivo.\nIl 25 maggio viene pubblicato il nuovo singolo \"Sun Has Come Again\", singolo dalle sonorit\u00e0 elettro-dance, scritto dal performer Paolo Tuci e co-prodotto in collaborazione con il producer italo-belga Dj Sal.\n2016: The Voice of Italy.\nIl 9 marzo 2016 partecipa al talent show di Rai 2 \"The Voice of Italy\" cantando durante le Blind Audition la propria canzone \"Restless\" venendo scelta da Raffaella Carr\u00e0 e Dolcenera, scegliendo poi di far parte della squadra di quest'ultima.\nIl 6 aprile 2016, dopo la prima Battle, viene eliminata dalla competizione.\n2017: Il ritorno alla musica Dance.\nNel marzo 2017 Neja torna alla musica con l'uscita di due nuovi singoli: il primo di genere soft pop dal titolo \"Brother\", uscito il 18 aprile. Il 9 giugno esce il nuovo singolo dance dal titolo \"Take Me to the Club\", con sonorit\u00e0 dance anni novanta, che la fanno tornare in classifica dove raggiunge la terza posizione degli album dance pi\u00f9 venduti su iTunes. Entrambi i singoli sono accompagnati anche da un videoclip.\n2018: Fruits of the Loop.\nNel 2018 Neja, creditata con il suo vero nome Agnese Cacciola, partecipa ad un progetto formando un duo, con il chitarrista Andrea Mignone, chiamato \"Fruits of the Loop\" in cui lei \u00e8 la voce. Le esibizioni dal vivo di questo duo consistono in cover di canzoni famose a livello mondiale rivisitate in genere Live Looping Acoustic Pop.\n2019: I'm Calling You.\nNell'Aprile 2019 Neja torna ancora una volta alla dance con il nuovo singolo, e nuovo videoclip, \"I'm Calling You\". La canzone \u00e8 anche la colonna sonora dello spot Batar\u00e0."}
{"id": "1456543", "revid": "767487", "url": "https://it.wikipedia.org/wiki?curid=1456543", "title": "Nedum Onuoha", "text": "Caratteristiche tecniche.\nGioca come difensore centrale, ma grazie alla sua duttilit\u00e0 in campo, viene spesso schierato anche da terzino destro, possiede una notevole velocit\u00e0, forte fisicamente ed inoltre \u00e8 molto abile nel gioco aereo.\nCarriera.\nClub.\nManchester City.\nOnuoha gioca regolarmente per la squadra riserve del Manchester City nella stagione 2003/04, entrando in prima squadra per la fase di pre-campionato 2005/06, giocando la prima gara in amichevole contro il Bury. La sua prima apparizione in gare ufficiali arriva contro l' in Carling Cup, ad ottobre del 2004, all'et\u00e0 di 17 anni. Nonostante Onuoha fosse un difensore centrale, l'allenatore del Manchester City Kevin Keegan lo posiziona inizialmente come terzino destro, con l'intento di migliorarne le capacit\u00e0 di passaggio. Il giocatore riesce ad imporsi in prima squadra nonostante la giovane et\u00e0, poich\u00e9 dotato di impressionanti doti atletiche e caratteriali. Sfortunatamente, Onouha si infortuna diverse volte durante la stagione 2005-2006, vedendolo in campo solo 12 volte.\nNella stagione 2006/07, colleziona 30 presenze, ponendosi come un forte ed affidabile difensore centrale, guadagnandosi l'allungamento del contratto di altri quattro anni. Con Nedum capitano, il Manchester City vince 2-1 contro il Bristol City nel secondo turno della Carling Cup.\nSegna il suo primo gol in carriera il 16 marzo 2008 nella sfida interna contro il Tottenham Hotspur (2-1). Il 5 aprile 2008 si infortuna nuovamente, stavolta alla spalla, distorsione che gli impedisce di portare al termine la stagione.\nSunderland.\nIl 12 agosto 2010 passa in prestito annuale al Sunderland. Il 14 novembre seguente, segna la sua prima ed unica rete con la maglia dei \"Black Cats\" nella vittoria in trasferta per 3-0 contro il Chelsea.\nRitorno al Manchester City.\nDopo la fine del prestito al Sunderland, fa ritorno ai \"Citizens\".\nQueens Park Rangers.\nIl 26 gennaio 2012 firma un contratto di quattro anni e mezzo per i Queens Park Rangers dove si ricongiunge all'allenatore Mark Hughes con il quale aveva gi\u00e0 lavorato con profitto nel Manchester City.\nIl 2 settembre 2015 rinnova il suo contratto per altre tre stagioni.\nTuttavia complice la cessione di Clint Hill, dalla stagione 2015-2016 diventa ufficialmente il capitano degli \"Hoops\".\nIl 27 aprile 2018 annuncia di lasciare il Queens Park Rangers a fine stagione, dopo oltre sei anni di militanza, rimanendo cos\u00ec svincolato. Totalizza globalmente con il QPR in tutte le competizioni, 224 partite, segnando 8 reti.\nReal Salt Lake.\nIl 14 settembre si trasferisce nella MLS ingaggiato dai Real Salt Lake.\nNazionale.\nIl 12 ottobre 2005 fa il suo debutto con la nazionale Under-21 inglese. Nel marzo del 2007, Onuoha riceve una chiamata dalla nazionale nigeriana, cui non risponde. Onuoha \u00e8 titolare nell'Under-21 inglese partecipando campionato europeo di categoria del 2007 nei Paesi Bassi. Durante la manifestazione, i tifosi serbi si rendono protagonisti di un increscioso episodio, intonando cori razziali ai danni dell'anglo-nigeriano; per la sua impeccabile condotta, per nulla influenzata da tali cori, riceve attestati di stima per il suo comportamento. Gioca ognuna delle quattro gare che l'Inghilterra disputa; nell'extra-time della semifinale contro l', esce dal campo zoppicante, impossibilitato a continuare e dopo che il commissario tecnico aveva effettuato tutte le sostituzioni previste dal regolamento. L'Inghilterra perde ai rigori 13-12.\nStatistiche.\nPresenze e reti nei club.\n\"statistiche aggiornate al 28 aprile 2018.\""}
{"id": "1456551", "revid": "287204", "url": "https://it.wikipedia.org/wiki?curid=1456551", "title": "Apparato boccale degli insetti", "text": "Lapparato boccale degli Insetti \u00e8 un insieme di appendici, articolate e associate all'apertura boccale, destinato a svolgere primariamente la funzione di assunzione degli alimenti. Secondariamente pu\u00f2 svolgere anche altre funzioni, non necessariamente correlate all'alimentazione in senso stretto.\nNel complesso, l'apparato boccale \u00e8 composto esternamente dal labbro superiore (\"labrum\"), da un paio di mandibole, da un paio di mascelle e dal labbro inferiore (\"labium\"). Questi pezzi, detti genericamente \"gnatiti\", si articolano al margine del tegumento che delimita l'apertura boccale (\"peristoma\"). Internamente \u00e8 presente un processo, detto prefaringe, che concorre anch'esso a formare l'apparato.\nDifferenziazioni morfofunzionali.\nL'apparato boccale tipico, derivato da quello primitivo, \u00e8 adattato alla presa di alimenti in forma solida, alla loro triturazione sommaria e all'inserimento nella parte dorsale della cavit\u00e0 orale (\"cibarium\"). Viene detto perci\u00f2 \"apparato boccale masticatore\" e rappresenta il tipo pi\u00f9 diffuso.\nLa notevole differenziazione della biologia e del regime nutritivo ha condotto, nell'ambito della classe, all'evoluzione di modificazioni, pi\u00f9 o meno profonde, nella struttura e nella morfologia delle appendici boccali, in modo da assolvere a specifiche funzioni (perforazione, emissione ed aspirazione di liquidi, ecc.). Tali differenziazioni si possono riscontrare in uno o pi\u00f9 gruppi sistematici, generalmente a livello di ordine.\nApparato boccale masticatore.\nL'apparato boccale masticatore \u00e8 il tipo pi\u00f9 primitivo e quello maggiormente rappresentato nella classe degli Insetti. La struttura tipica permette di prelevare l'alimento dal substrato, eventualmente erodendolo o strappandolo, masticarlo e introdurlo nella cavit\u00e0 orale. Tali funzioni sono svolte dal concorso coordinato delle appendici boccali, ciascuna adibita a specifiche funzioni.\nLabbro superiore.\nIl labbro superiore o labrum, in genere non partecipa all'assunzione dell'alimento e la sua funzione \u00e8 quella di chiudere dorsalmente l'apertura boccale. Si articola superiormente al clipeo e la linea di demarcazione fra clipeo e labbro superiore rappresenta il tratto anteriore del peristoma.\nNella maggior parte degli Insetti ha la forma di uno sclerite appiattito di forma pi\u00f9 o meno quadrangolare; internamente \u00e8 rivestito dall\"epifaringe\" che costituisce il palato della cavit\u00e0 orale.\nMandibole.\nLe mandibole sono due appendici, pi\u00f9 o meno simmetriche, costituite ciascuna da un unico pezzo, di forma irregolarmente piramidale, ben sclerificato e in genere dentellato nel margine orale. Ogni mandibola \u00e8 collegata al cranio con due articolazioni: quella anteriore (dorsale) \u00e8 costituita da un \"acetabolo\" in cui s'inserisce un processo (condilo) del peristoma; quella posteriore (ventrale) \u00e8 costituita da un condilo che s'inserisce in un acetabolo del peristoma. Il tratto di peristoma compreso fra le due articolazioni \u00e8 detto \"pleurostoma\". In alcuni gruppi sistematici possono differenziarsi altri tipi di articolazione. La muscolatura associata alle mandibole ne permette soprattutto movimenti trasversali (muscoli adduttori e abduttori).\nLa funzione principale delle mandibole consiste nella triturazione dell'alimento, ma questi pezzi sono usati anche per erodere o strappare. Per svolgere queste funzioni, sono conformate in modo da presentare rilievi sclerificati, zigrinature, dentellature. La forma \u00e8 alquanto tozza nelle forme fitofaghe, mentre negli zoofagi \u00e8 slanciata o, talvolta, arcuata e acuta. In alcuni Insetti possono perdere la funzione primaria e assumere una forma e uno sviluppo tali da poter essere usate come strumenti di offesa e difesa.\nMascelle.\nLe mascelle sono due appendici simmetriche che seguono le mandibole; si collegano perci\u00f2 all\"ipostoma\", ossia il tratto di peristoma compreso fra i condili ventrali delle mandibole. L'articolazione \u00e8 costituita da un solo condilo, detto \"cardine\", che si inserisce in un acetabolo dell'ipostoma. Il corpo della mascella \u00e8 costituito da uno sclerite, detto \"stipite\", terminante in genere con due lobi distali: quello pi\u00f9 interno \u00e8 detto \"lacinia\", quello pi\u00f9 esterno \"galea\". Sul lato esterno dello stipite \u00e8 presente un breve processo, detto \"palpifero\", sul quale si collega un'appendice, detta \"palpo mascellare\", composta da un numero di segmenti variabile da 1 a 7.\nLe mascelle sono appendici dotate di una discreta mobilit\u00e0 e sono fondamentali come supporto al lavoro delle mandibole, partecipando alla masticazione, e per l'introduzione dell'alimento masticato nella cavit\u00e0 orale. I palpi sono sedi di recettori sensoriali.\nLabbro inferiore.\nIl labbro inferiore \u00e8 un'appendice impari, in realt\u00e0 derivata dalla fusione del secondo paio di mascelle di un apparato boccale primitivo. Si inserisce sull'ipostoma dopo le mascelle e chiude posteriormente la cavit\u00e0 orale. La terminologia associata alla struttura morfologica pu\u00f2 essere confusa proprio per la variabilit\u00e0 tassonomica. Il labbro inferiore tipico \u00e8 strutturalmente composto da due parti: la parte prossimale, derivata dalla fusione dei cardini del secondo paio di mascelle primitive, \u00e8 detta \"postmento\", quella distale, derivata dalla fusione degli stipiti \u00e8 detta \"premento\".\nIl postmento pu\u00f2 presentare, a sua volta, ulteriori suddivisioni e prende allora la denominazione di \"postlabio\". In caso di suddivisione, nel postlabio si distingue un \"submento\" (prossimale) e un \"mento\" (distale).\nSul premento si articolano altri segmenti: ai lati, su due prominenze dette \"palpigeri\", si articolano i \"palpi labiali\", composti da 1-4 metameri, analoghi ai palpi mascellari. Sulla parte mediana e distale del premento si articolano invece 4 lobi, simmetrici a due a due: i due lobi interni sono detti \"glosse\", i due esterni \"paraglosse\"; talvolta le glosse si fondono in una struttura unica, formando la cosiddetta \"ligula\". Nel complesso, il premento, le glosse, le paraglosse e i palpi labiali formano il \"prelabio\", che rappresenta la parte mobile del labbro inferiore.\nIl labbro inferiore partecipa alle funzioni di presa dell'alimento e, inoltre, chiude la parte ventrale dell'apertura boccale.\nPrefaringe.\nDetta anche \"ipofaringe\", \u00e8 un processo interno membranoso o, a volte, sclerificato che in genere resta nascosto dalle altre appendici boccali; divide la bocca in due cavit\u00e0, una dorsale e una ventrale. Quella dorsale, pi\u00f9 ampia, rappresenta il tratto iniziale della faringe ed \u00e8 detta \"cibarium\"; quella ventrale costituisce lo sbocco delle ghiandole salivari labiali ed \u00e8 detta perci\u00f2 \"salivarium\".\nInsetti ad apparato boccale masticatore.\nCome si \u00e8 detto in precedenza, l'apparato boccale masticatore tipico \u00e8 ampiamente rappresentato nella classe in quanto deriva dall'apparato primitivo senza particolari adattamenti morfoanatomici. Nella sua struttura tipica, sono provvisti di questo apparato i seguenti insetti:\nIn generale si pu\u00f2 osservare una maggiore diffusione dell'apparato boccale masticatore negli Esopterigoti e negli stadi giovani degli Endopterigoti. Negli stadi adulti di questi ultimi, fatta eccezione per i Coleotteri, si assiste ad una sostituzione del tipo masticatore con altri tipi, fondamentalmente distinti, oppure ad adattamenti del tipo masticatore che vedono una generale involuzione della funzione masticatoria delle mandibole e ad una complicazione morfofunzionale delle strutture mascellari e labiali.\nApparato boccale masticatore modificato.\nL'apparato boccale di diversi gruppi sistematici, pur mantenendo la struttura anatomica fondamentale del tipo masticatore, presenta marcate differenziazioni morfofunzionali rispetto a quello tipico, al punto da modificarne profondamente il modo di funzionamento. Queste differenziazioni si riscontrano, in particolare, negli Psocotteri, nelle larve dei Neurotteri Planipenni, nella generalit\u00e0 dei Mecotteri, nelle larve dei Coleotteri Ditiscidi, negli Strepsitteri, nella generalit\u00e0 degli Imenotteri Apocriti. In questi casi gli Autori usano le dizioni \"atipico\" o \"modificato\" oppure denominazioni specifiche come \"masticatore succhiatore perforante\", \"masticatore lambente\" o \"masticatore succhiante\". In genere si tratta di adattamenti morfologici che interessano uno o pi\u00f9 appendici boccali, o parti di esse, che rendono l'apparato boccale adatto a perforare e succhiare oppure semplicemente succhiare.\nPerforante e succhiante.\nApparati boccali masticatori adatti a perforare e succhiare si riscontrano nelle larve dei Neurotteri Planipenni e dei Coleotteri Ditiscidi.\nIn entrambi i casi si tratta di Insetti predatori il cui apparato boccale ha perso la capacit\u00e0 di assumere alimenti solidi sia per la modificazione delle mandibole, che li rende incapaci di masticare, sia per l'apertura boccale chiusa. Le mandibole sono prolungate e acuminate, in genere arcuate, perci\u00f2 sono usate per perforare il tegumento della vittima.\nNei Neurotteri Planipenni, la modifica riguarda sia le mandibole sia le mascelle. Le prime sono prolungate in avanti e arcuate verso l'interno; le seconde hanno una lacinia sviluppata in lunghezza, in modo che possa adattarsi ad una scanalatura del lato interno delle mandibole. L'appressamento delle lacinie alle mandibole forma due canali di suzione attraverso i quali vengono aspirati i tessuti umorali delle prede, dopo averle penetrate con le mandibole.\nNei Ditiscidi, le mandibole sono cave e attraverso esse iniettano un rigurgito intestinale che ha una doppia azione: paralizzante, per l'effetto tossico, e digestiva per la presenza di enzimi proteolitici. I tessuti interni della preda sono perci\u00f2 digeriti esternamente e trasformati in una poltiglia che viene poi aspirata sempre attraverso le mandibole.\nSucchiante o lambente.\nCon i termini di \"apparato boccale masticatore succhiante\" e \"masticatore lambente\" si fa riferimento ad un'eterogenea variet\u00e0 di modificazioni delle appendici boccali che permettono di \"leccare\" (funzione lambente) o aspirare (funzione succhiante) alimenti liquidi, in genere di origine vegetale.\nVa precisato che tali modifiche possono essere pi\u00f9 o meno marcate al punto da comprendere una variet\u00e0 di forme di transizione fra l'apparato masticatore tipico e quello con esclusiva funzione lambente o succhiante. Adattamenti di questo tipo si riscontrano nei Mecotteri e, soprattutto, fra gli Imenotteri Apocriti.\nIn generale, negli Imenotteri Apocriti, le modifiche interessano le mascelle e il labbro inferiore: le prime mostrano la galea (lobo esterno) notevolmente sviluppata in lunghezza; nel labbro inferiore si ha invece lo sviluppo in lunghezza e la fusione delle glosse (lobi interni), in modo da formare la ligula.\nL'apparato boccale masticatore lambente, presente ad esempio nei Vespidi, non perde la capacit\u00e0 masticatoria: le mandibole sono per\u00f2 usate per lacerare tessuti vegetali o animali allo scopo di farne fuoriuscire i succhi che sono leccati per mezzo della ligula.\nL'apparato boccale lambente-succhiante \u00e8 invece rappresentato soprattutto fra gli Apoidei ed \u00e8 adatto a leccare il sub-strato dove sono presenti liquidi zuccherini (nettare, miele, melata). In questa superfamiglia si assiste alla presenza di varie forme di apparato boccale masticatore-succhiante, masticatore-lambente e masticatore-lambente-succhiante. Nelle api, l'apparato boccale raggiunge il massimo grado di specializzazione: si perde del tutto la funzione primaria delle mandibole e acquistano la funzione di modellare la cera. L'apparato boccale, a differenza di come erroneamente dicono, non \u00e8 succhiante, bens\u00ec lambente-succhiante. La fusione delle glosse costituisce una ligula ricca di scalanature; quando l'insetto inserisce la ligula nel fiore, le scalanature si imbrattano di nettare. A questo punto la ligula viene ritratta nel complesso maxillo labiale e viene \"strizzata da esso\". Il processo viene ripetuto pi\u00f9 volte.\nGalea e i palpi labiali sono sviluppati in lunghezza e appiattiti; La ligula, forata anteriormente, permette l'espulsione di saliva.\nPosseggno inoltre un canale di suzione.\nApparato boccale pungente-succhiante.\nL'apparato boccale pungente-succhiante perde ogni similitudine morfologica con quello masticatore: le appendici diventano molto sottili e allungate e, per la loro capacit\u00e0 di penetrazione, sono dette \"stiletti\". Presente in alcuni ordini, l'apparato boccale pungente-succhiante mostra differenziazioni, sotto l'aspetto anatomico e funzionale, proprie di ciascun gruppo sistematico, ma in generale si possono considerare delle prerogative costanti le seguenti:\nLa specificit\u00e0 dell'apparato boccale pungente-succhiante, sia nella sua conformazione sia nella fisiologia, \u00e8 tale da imporre nella generalit\u00e0 dei casi una marcata specializzazione dietetica dell'insetto. Presi nel loro insieme, tuttavia, gli insetti ad apparato boccale pungente-succhiante comprendono specie fitofaghe (genericamente dette \"fitomizi\") e specie zoofaghe. Fra queste ultime sono comprese sia specie generalmente dannose perch\u00e9 associate all'Uomo o agli animali domestici, sia specie utili perch\u00e9 entomofaghe. Gli ordini comprendenti specie con apparato boccale pungente-succhiante sono gli Anopluri, i Tisanotteri, i Rincoti, i Ditteri e i Sifonatteri. In essi l'apparato boccale pungente-succhiante rappresenta un elemento morfoanatomico costante e omogeneo che caratterizza l'intero ordine; fanno eccezione i soli Ditteri, nei quali, oltre ad essere presenti altri tipi di apparato boccale, quello pungente-succhiante mostra differenziazioni anche marcate secondo i gruppi sistematici.\nPer l'elevato grado di specializzazione e per l'importanza associata al regime dietetico dell'insetto, si considerano pi\u00f9 rappresentativi, di questa tipologia di apparato boccale, quello dei Rincoti e quello dei Ditteri Culicidi.\nRincoti.\nPer la sua specificit\u00e0 ed efficacia, l'apparato boccale dei Rincoti \u00e8 considerato il modello pi\u00f9 complesso di apparato pungente-succhiante: gli adattamenti di questo ordine infatti non si limitano ai soli aspetti morfologici e funzionali, ma si estendono anche agli ambiti anatomici e fisiologici, al punto da caratterizzare notevolmente quest'ordine nell'ambito dell'intera classe. L'apparato dei Rincoti si adatta a specifici regimi dietetici, che sono per la maggior parte vegetariani (fitomizi); l'alimento \u00e8 rappresentato dalla linfa oppure dai succhi cellulari dei tessuti parenchimatici o epidermici. Non mancano tuttavia le specie a regime dietetico carnivoro, rappresentate da predatori artropofagi oppure da parassiti epizoici di Vertebrati (le cimici propriamente dette).\nIl labbro superiore non partecipa alla costituzione dell'apparato boccale, pur subendo un particolare allungamento. In generale ha un profilo triangolare, stretto e allungato, ma molto meno rispetto agli stiletti. In alcuni Rincoti ha uno sviluppo in lunghezza alquanto ridotto e, in questo caso, \u00e8 sorpassato in lunghezza dalla membrana interna, l\"epifaringe\". Superiormente \u00e8 articolato al clipeo, che nei Rincoti \u00e8 suddiviso in due segmenti.\nLe mandibole sono stilettiformi e nella loro estremit\u00e0 distale sono leggermente espanse e denticolate. Tale conformazione \u00e8 finalizzata alla funzione che svolgono, che \u00e8 quella di perforare i tessuti attaccati. L'interno delle mandibole \u00e8 attraversato da pori a fondo cieco, che conferiscono una maggiore resistenza meccanica.\nLe mascelle sono anch'esse stilettiformi, mancano del tutto i lobi distali (galea e lacinia) e i palpi mascellari. La loro sezione \u00e8 conformata in modo tale da costituire due concavit\u00e0 sul lato adorale (interno). In questo modo, accostandosi ed incastrandosi, delimitano due canali con lume di diverso diametro: quello dorsale, pi\u00f9 ampio, costituisce il \"canale di suzione\", quello ventrale, pi\u00f9 stretto, \u00e8 il \"canale salivare\".\nLe mascelle e le mandibole si articolano all'interno del cranio; esternamente il loro tratto basale differenzia dei lobi che si articolano alle guance. Il posizionamento reciproco durante l'alimentazione \u00e8 fatto in modo che le mascelle combacino fra loro delimitando i due canali, mentre le mandibole si dispongono ai lati e leggermente all'indietro. Scanalature longitudinali esterne permettono agli stiletti di incastrarsi e scorrere reciprocamente, funzionalit\u00e0 fondamentale nell'atto della perforazione.\nIl labbro inferiore \u00e8 stretto e allungato ed ha una forma quasi cilindrica, affusolata all'estremit\u00e0 distale e concava sul lato dorsale. Mancano i lobi terminali (glosse e paraglosse) e i palpi labiali. \u00c8 composto da un numero variabile da 1 a 4 articoli secondo il gruppo sistematico. Pu\u00f2 avere la stessa lunghezza degli stiletti oppure \u00e8 pi\u00f9 breve. Nell'insieme dell'apparato boccale rappresenta l'elemento di maggiore evidenza e viene comunemente denominato \"rostro\".\nLe modificazioni anatomiche di maggior rilievo, associate all'apparato boccale dei Rincoti, sono la \"pompetta salivare\" e la \"pompa cibariale\" o \"faringeale\", le \"leve mandibolari\" e \"mascellari\" e la muscolatura associata. La pompetta salivare \u00e8 un serbatoio che raccoglie il secreto delle ghiandole salivari ed \u00e8 dotata di un pistone interno e di un sistema muscolare che permettono l'espulsione della saliva iniettandola nel canale salivare. La pompa cibariale \u00e8 un adattamento della faringe: la parete ventrale \u00e8 robusta e sclerificata, mentre quella dorsale \u00e8 membranosa ed \u00e8 associata a muscoli che si attaccano alla volta cranica; con questo sistema, la contrazione dei muscoli dilata la faringe creando una depressione che aspira i liquidi dal canale di suzione.\nLe leve mascellari e mandibolari sono scleriti interni al cranio sui quali si articolano le mascelle e le mandibole; l'azione di muscoli \"protrattori\" e \"retrattori\" su questi scleriti permette l'estroflessione o la retrazione degli stiletti. Un'altra modifica anatomica interessa la prefaringe: questa s'incunea in avanti ed \u00e8 forata in modo da essere attraversata dalle mascelle.\nData la particolare conformazione dei Rincoti, che in generale hanno capo metagnato, in posizione di riposo il rostro si adagia sulla parte ventrale del torace e gli stiletti sono raccolti nella doccia formata dal rostro. Nei Rincoti in cui gli stiletti sono pi\u00f9 lunghi del rostro, in fase di riposo si ripiegano in anse nel rostro oppure, sempre ripiegati, sono conservati in una tasca interna al cranio, detta \"crumena\".\nIn fase di alimentazione, il rostro, dotato di una notevole mobilit\u00e0, non partecipa alla puntura: si ripiega a ginocchio oppure si ritrae per scorrimento reciproco dei suoi articoli; in alcuni casi guida gli stiletti nella fase di penetrazione. Gli stiletti sono in genere introdotti indipendentemente uno dopo l'altro, scorrendo reciprocamente per mezzo delle scanalature longitudinali. La capacit\u00e0 di penetrazione \u00e8 notevole, con una pressione dell'ordine di quasi 100 kPa. Una volta introdotti tutti gli stiletti, l'insetto inietta la saliva e, in una fase successiva, aspira il liquido.\nDitteri.\nNei Ditteri l'apparato boccale pungente-succhiante propriamente detto si riscontra nelle famiglie dei Culicidi (Diptera: Nematocera) e dei Tabanidi (Diptera: Brachycera). Si tratta di insetti comunemente noti proprio per le punture provocate dalle femmine allo scopo di succhiare il sangue, le zanzare ed i tafani.\nNella generalit\u00e0 dei Nematoceri, l'apparato boccale presenta alcune appendici particolarmente allungate e stilettiformi, con forme di transizione fra l'apparato boccale succhiante ma non perforante e quello pungente-succhiante vero e proprio. Zanzare e tafani differiscono notevolmente sia nella struttura sia nella morfologia dell'apparato boccale.\nNelle zanzare (Ditteri Culicidi), tutte le appendici boccali sono allungate e stilettiformi (labbro superiore, mandibole, galee mascellari, palpi mascellari, prefaringe e labbro inferiore). In questi insetti, il clipeo \u00e8 leggermente allungato e sormonta il labbro superiore che \u00e8 fortemente convesso, fino a diventare quasi cilindrico; la membrana interna, l'epifaringe, forma il canale alimentare. Le mandibole hanno l'apice appuntito e tagliente. Le mascelle differenziano uno stipite pi\u00f9 o meno breve, dal quale partono i lobi esterni (galee), allungati e stilettiformi, e i palpi mascellari, formati da 4-5 articoli allungati. La prefaringe \u00e8 trasformata in uno stiletto nel cui spessore passa il canale salivare. Il labbro inferiore, infine, \u00e8 conformato a doccia, concava dorsalmente, in modo da comprendere nella sua rientranza tutti gli altri stiletti. L'estremit\u00e0 distale del labbro inferiore differenzia due piccoli lobi simmetrici pluriarticolati, che gli Autori considerano derivati dai palpi labiali e una piccola ligula centrale.\nIn posizione di riposo, tutti gli stiletti, della medesima lunghezza, sono alloggiati nella doccia formata dal labbro inferiore. Alla puntura partecipano tutti gli stiletti ad eccezione del labbro inferiore: questo, infatti, si ripiega a gomito ventralmente, facendo scorrere gli stiletti fra i palpi, usati come guide.\nFra i Brachiceri, l'apparato boccale pungente-succhiante tipico \u00e8 presente nella famiglia dei Tabanidae (tafani) e, sia pure con una morfologia nettamente differente, presenta una struttura simile a quella descritta per le zanzare. Altri Brachiceri con apparato boccale in grado di pungere e succhiare, fanno capo alle famiglie degli Ippoboscidi, dei Glossinidi e ad alcuni Muscidi (Stomoxydini). In tutti i casi si tratta di insetti ematofagi di grande interesse veterinario o medico.\nNei tafani gli stiletti sono appuntiti e perforanti, ma hanno uno sviluppo piuttosto contenuto; l'intero apparato assume perci\u00f2 l'aspetto di un breve \"pungiglione\". A differenza dei Culicidi, il canale alimentare \u00e8 formato dall'accostamento delle mandibole all'epifaringe. I palpi mascellari sono allungati ma non stilettiformi e non partecipano alla puntura. Il labbro inferiore, infine, \u00e8 carnoso e conformato a doccia, avvolgente gli stiletti, e termina con due lobi carnosi (\"labelli\").\nNegli altri Brachiceri le principali differenze strutturali dell'apparato boccale, rispetto ai tafani, consistono nell'assenza delle mandibole e delle galee mascellari e nella trasformazione del labbro inferiore in organo perforante, essendo appuntito e sclerificato. Nel complesso, perci\u00f2, l'apparato boccale si semplifica strutturalmente: il canale alimentare \u00e8 composto dalla doccia dorsale del labbro superiore e dalla contrapposizione del labbro superiore e al suo interno passa la prefaringe, nel cui spessore \u00e8 contenuto il canale salivare. I palpi mascellari, unico residuo delle mascelle, non sono stilettiformi.\nUna caratteristica generale dei Ditteri ad apparato boccale pungente-succhiante \u00e8 la sua presenza solo nella femmina. Nei maschi gli stiletti perdono la capacit\u00e0 di perforazione e l'apparato boccale diventa succhiante o lambente. A differenza delle femmine, che sono ematofaghe o, in alcune specie, entomofaghe, i maschi hanno un regime alimentare glicifago e si nutrono perci\u00f2 di liquidi zuccherini.\nAltri gruppi sistematici.\nGli Anopluri, noti ai pi\u00f9 con il nome comune di \"pidocchi\", hanno un apparato boccale retrattile conservato in una sacca interna al capo. Il labbro superiore e l'epifaringe formano una \"proboscide\" pronunciata in avanti e dentellata all'apice; il lato ventrale (epifaringe) \u00e8 conformato a doccia e comunica con la sacca interna, in cui sono alloggiati gli stiletti boccali. Questi sono complessivamente quattro: due stiletti dorsali, uno intermedio, uno ventrale. Gli stiletti dorsali sono costituiti da due sottili lamine ricurve che contrapponendo i loro margini formano il canale alimentare. Quello intermedio \u00e8 conformato a doccia e avvolge i due stiletti dorsali; nella sua parte ventrale \u00e8 attraversato dal canale salivare. Lo stiletto ventrale, infine, \u00e8 anch'esso conformato a doccia e abbraccia quello intermedio. L'origine degli stiletti \u00e8 controversa: ancora non \u00e8 accertato se quelli dorsali derivino dalle mandibole, dalle mascelle o dalla prefaringe; lo stiletto intermedio deriverebbe invece dalla prefaringe, mentre quello ventrale si sarebbe originato dal labbro inferiore.\nLa puntura si svolge afferrando l'epidermide dell'ospite con i denticoli della proboscide e con l'estroflessione degli stiletti boccali, che penetrano nell'epidermide. Alla puntura non partecipa lo stiletto ventrale, che resta invece all'esterno della ferita.\nI Tisanotteri, insetti a regime alimentare fitofago, hanno un apparato boccale che si caratterizza per la sua asimmetria. Esternamente si presenta come un cono, che prolunga il capo ipognato, formato anteriormente dal labbro superiore, posteriormente dal labbro inferiore e, ai lati, dagli stipiti delle mascelle. All'interno di questo cono sono alloggiati gli stiletti boccali. Questi sono costituiti dalla mandibola sinistra (la destra \u00e8 assente), dalle lacinie delle mascelle e dalla prefaringe. Le lacinie delle mascelle sono conformate a lamina ricurva e contrapponendosi formano il canale alimentare. La prefaringe, conformata a lamina trasversalmente, \u00e8 percorsa da due scanalature: quella dorsale, contrapponendosi all'epifaringe, forma il canale alimentare, in continuazione con quello formato dai lobi mascellari; quella ventrale si contrappone invece al labbro inferiore e forma il canale salivare. Il labbro superiore, ripiegato a doccia, avvolge il complesso degli stiletti boccali, facendo da guida per il loro scorrimento. Labbro inferiore e mascelle sono provvisti di brevi palpi.\nLa funzionalit\u00e0 dell'apparato boccale dei Tisanotteri non \u00e8 perforante in senso stretto: i Tisanotteri si nutrono per lo pi\u00f9 dei succhi cellulari dei tessuti esterni, succhiati per mezzo delle lacinie contrapposte da ferite praticate con la mandibola, usata come coltello, con appropriati movimenti del capo.\nI Sifonatteri, comprendenti le comuni \"pulci\", hanno un apparato boccale pungente-succhiante notevolmente differenziato con alcuni elementi morfoanatomici di origine incerta o controversa. Dall'esterno sono ben visibili, per il loro sviluppo, i due palpi mascellari, disposti anteriormente, due lamine laterali di forma triangolare e leggermente allungata, derivate dalle mascelle, e i due palpi labiali posteriormente. Gli stiletti boccali sono alloggiati in una doccia dorsale del labbro superiore e poi in una guaina formata dalla contrapposizione dei palpi labiali. Gli stiletti boccali veri e propri sono tre, uno impari e due pari e simmetrici. Lo stiletto impari \u00e8 derivato, secondo le interpretazioni, dal labbro superiore o, pi\u00f9 probabilmente, dall'epifaringe; secondo quest'ultima interpretazione, attualmente la pi\u00f9 accreditata, il labbro superiore sarebbe rudimentale e nascosto dal clipeo. Gli stiletti pari sarebbero invece derivati da lobi mascellari (lacinie) o, secondo altre interpretazioni, dalle mandibole. Queste ultime sono per\u00f2 considerate atrofiche dalle interpretazioni pi\u00f9 accreditate. Gli stiletti mascellari, contrapponendosi, avvolgono quello epifaringeo; quest'ultimo \u00e8 ventralmente conformato a doccia e con gli stiletti mascellari forma il canale alimentare. L'insieme di questi stiletti \u00e8 distalmente racchiuso nella guaina formata dai palpi labiali. La prefaringe \u00e8 piuttosto breve e contiene il canale salivare che sbocca nel canale alimentare. Contrariamente ai gruppi sistematici descritti in precedenza, perci\u00f2, le pulci utilizzano un unico condotto sia per l'immissione della saliva sia per la suzione dell'alimento.\nLa puntura si svolge con l'introduzione degli stiletti (prefaringe e mascelle) nell'epidermide dell'ospite, azione coadiuvata dai palpi labiali. All'azione partecipano i palpi, che non sono per\u00f2 interessati direttamente nella perforazione.\nApparato boccale lambente-succhiante.\nL'apparato boccale lambente-succhiante, tipico dei Ditteri Muscoidi, \u00e8 un profondo adattamento all'alimentazione basata su sostanze zuccherine, pi\u00f9 o meno cristallizzate, sparse su una superficie. Fondamentalmente l'apparato ha la forma di una proboscide conformata distalmente a ventosa, in grado di dissolvere le sostanze zuccherine e successivamente aspirare. La struttura dell'apparato cambia radicalmente sotto l'aspetto sia morfologico sia anatomico. Tutte le appendici boccali subiscono una marcata riduzione a favore del labbro inferiore, conformato a doccia nella porzione prossimale e carnoso ed espanso nella porzione distale.\nIl labbro superiore \u00e8 stiliforme e convesso e il suo lato interno (epifaringe) forma il tetto del canale alimentare. All'epifaringe si contrappone la prefaringe, anch'essa stiliforme; il suo spessore contiene il canale salivare. Le mandibole e i lobi delle mascelle sono rudimentali o atrofizzate. Restano invece, ben sviluppati, i palpi mascellari, che in genere sporgono anteriormente dalla doccia del labbro inferiore.\nIl labbro inferiore, spesso chiamato anche \"proboscide\", costituisce la parte pi\u00f9 sviluppata dell'apparato boccale: il corpo del labbro, non diviso (premento) \u00e8 ingrossato e conformato a doccia sul lato dorsale, accogliendo le altre appendici boccali. La porzione distale del labbro inferiore, derivata dai palpi labiali, si espande e diventa carnosa e bilobata, formando una sorta di ventosa detta \"labello\" o \"labellum\". Il labello \u00e8 l'espressione pi\u00f9 rappresentativa dell'adattamento morfofunzionale di questo apparato boccale al particolare regime dietetico: la faccia ventrale \u00e8 disseminata di microtubuli, detti \"pseudotrachee\", attraverso i quali vengono assorbiti per capillarit\u00e0 i fluidi zuccherini. Secondo Downes e Dahlem (1987) le pseudotrachee sono un adattamento che consente in modo efficace la dissoluzione degli zuccheri cristallizzati presenti nella melata lasciata dai Rincoti Omotteri.\nDa quanto detto risulta evidente il meccanismo dell'alimentazione: il labello raccoglie per assorbimento i liquidi zuccherini (funzione lambente), che vengono convogliati, attraverso due condotti, nel canale alimentare (funzione succhiante).\nApparato boccale succhiante.\nL'apparato boccale succhiante \u00e8 proprio degli insetti che allo stadio adulto sono glicifagi il cui regime alimentare \u00e8 prevalentemente basato sul nettare dei fiori. L'apparato boccale delle larve, invece, \u00e8 di tipo masticatore pi\u00f9 o meno modificato. Rientrano in questo gruppo diverse famiglie di Ditteri, alcuni Imenotteri e, soprattutto, la quasi totale generalit\u00e0 dei Lepidotteri. In generale, questo tipo di apparato boccale presenta alcune appendici allungate che permettono la formazione di un canale alimentare, attraverso il quale viene aspirato il nettare anche da fiori con corolla tubulosa.\nLa struttura varia secondo l'ordine, ma l'esempio pi\u00f9 rappresentativo di apparato boccale succhiante, per la sua notevole specializzazione morfologica, anatomica e funzionale, \u00e8 quello dei Lepidotteri. In generale tutti i Lepidotteri hanno un apparato boccale di struttura alquanto uniforme; fanno eccezione le specie di alcune famiglie, nelle quali l'apparato boccale \u00e8 breve oppure rudimentale o subatrofico. Inoltre, in alcuni gruppi, fra i pi\u00f9 primitivi, l'apparato boccale \u00e8 fondamentalmente di tipo masticatore modificato.\nL'apparato boccale tipico dei Lepidotteri mostra una forte riduzione della maggior parte delle appendici ad eccezione delle galee mascellari. Il labbro superiore \u00e8 piuttosto ridotto ed \u00e8 trilobato: i due lobi laterali, sporgenti lateralmente dal clipeo, sono detti \"lobi piliferi\", perch\u00e9 portanti una serie di setole; il lobo centrale \u00e8 invece costituito dalla breve epifaringe, che si appressa anteriormente alla base della spiritromba. Le mandibole sono atrofiche. Il labbro inferiore \u00e8 anch'esso in genere poco sviluppato e di consistenza membranosa, lateralmente porta i palpi labiali, che invece sono ben sviluppati e formati da 2-4 articoli.\nLa peculiarit\u00e0 dell'apparato boccale dei Lepidotteri \u00e8 il singolare adattamento delle mascelle. Queste hanno lo stipite di sviluppo normale; i palpi mascellari sono spesso rudimentali oppure leggermente sviluppati e pluriarticolati; le lacinie sono atrofiche. Le galee sono la parte delle mascelle con il maggiore sviluppo in lunghezza e formano la cosiddetta \"spiritromba\" o \"proboscide\"; hanno una sezione semicircolare o subcircolare, con la parte adorale concava. Si incastrano longitudinalmente in modo che le due facce concave delimitino il canale alimentare. Le galee cave, in continuit\u00e0 con l'emocele; all'interno di ogni galea \u00e8 presente un nervo, una trachea e diversi muscoli.\nLa notevole lunghezza della spiritromba permette ad alcuni Lepidotteri, in particolare gli Sfingidi, di succhiare il nettare restando in volo ad una certa distanza dal fiore, oppure si succhiarlo dal fondo di corolle tubulose piuttosto lunghe. In alcuni Sfingidi la spiritromba distesa pu\u00f2 raggiungere anche i 30\u00a0cm di lunghezza. In posizione di riposo, la spiritromba \u00e8 in genere arrotolata ventralmente a spirale, secondo un piano verticale. L'insetto distende la spiritromba pompando l'emolinfa nella cavit\u00e0 delle galee: la pressione interna provoca uno stato di turgore che raddrizza la spiritromba. Il riavvolgimento \u00e8 operato invece dalla contrazione dei muscoli intrinseci presenti nello spessore delle galee."}
{"id": "1456553", "revid": "1512523", "url": "https://it.wikipedia.org/wiki?curid=1456553", "title": "Medioplatonismo", "text": "Gli studiosi parlano di medioplatonismo per caratterizzare l'interpretazione data alla filosofia di Platone durante i primi secoli dell'et\u00e0 imperiale.\nIl prefisso \"medio-\" cela un pregiudizio nei confronti dei pensatori di quest'epoca, considerata una semplice et\u00e0 di transizione tra il platonismo scettico di epoca ellenistica e il neoplatonismo, sviluppatosi a partire dal III secolo.\nSolo negli ultimi decenni gli storici della filosofia hanno iniziato a rivalutare la filosofia di et\u00e0 imperiale, arrivando a cogliere l'originalit\u00e0 e la specificit\u00e0 proprie dei pensatori \"medioplatonici\".\nOrigini.\nDurante l'epoca ellenistica, l'Accademia aveva opposto alla gnoseologia stoica un pensiero di stampo scettico, ritenendo impossibile per l'uomo una definizione esaustiva del criterio di verit\u00e0.\nLe opere di Antioco di Ascalona rovesciarono questa posizione. Nel tentativo di dimostrare che lo scetticismo non era altro che una scorretta interpretazione del pensiero di Platone, diede una interpretazione della filosofia del maestro di orientamento marcatamente dogmatico, che avrebbe influenzato lo sviluppo della sua scuola per tutte le epoche successive.\nCon la chiusura dell'Accademia, voluta da Silla dopo la conquista di Atene nell'86 a.C., il principale centro di elaborazione del pensiero platonico divenne Alessandria, in Egitto. Qui operarono i primi filosofi propriamente medioplatonici, tra cui Eudoro d'Alessandria ed Ammonio, discepolo di Eudoro; soprattutto Eudoro, ritenuto dai moderni studiosi anche l'autore di alcuni trattati pseudo-pitagorici, introdusse nella sua filosofia numerosi elementi tratti dal pitagorismo e dal neopitagorismo, specialmente per quanto riguarda la sua concezione del cosmo metafisico.\nAspetti salienti del \"medioplatonismo\".\nIl medioplatonismo \u00e8 una categoria storiografica, e non una corrente di pensiero formata da esponenti che esplicitamente riconoscevano la loro differenza rispetto al passato. Non bisogna dunque mai dimenticare che tutti i filosofi \"medioplatonici\" si definivano in realt\u00e0 platonici se non addirittura accademici, come fa Plutarco.\nPer i platonici di quest'epoca la filosofia fu pensata - in linea con le correnti che prendevano piede anche nelle altre scuole - come interpretazione del pensiero del capostipite.\nLo strumento di indagine filosofico per eccellenza divenne dunque il commentario delle opere del maestro, a cui furono affiancati, per esigenze scolastiche, manuali (Apuleio scrisse un \"De Platone et eius dogmate\", Galeno un \"De placitis Hippocratis et Platonis\", Alcinoo un \"Didaskalik\u00f2n\") che esponevano sinteticamente il \"sistema\" platonico.\nTra i \"medioplatonici\" fu molto forte una corrente sincretistica, che tendeva a mettere in evidenza la base comune delle maggiori scuole filosofiche greche, e soprattutto con il pensiero di Aristotele: contro questa corrente, tutto sommato dominante, venne aperta una violenta polemica da parte di un gruppo di \"antiaristotelici\" il cui pi\u00f9 importante fu Attico, uno dei commentatori letti da Plotino nelle sue lezioni.\nIl Sistema.\nUna delle convinzioni di base dell'intera filosofia di epoca imperiale, dovuta alla grande influenza esercitata dallo Stoicismo fin dal periodo ellenistico, fu infatti quella che i grandi pensatori del passato (Platone, Aristotele, Crisippo o Zenone di Cizio per gli Stoici) avessero lasciato ai posteri delle filosofie che indagavano ogni aspetto della realt\u00e0 per edificare un complesso di dottrine e precetti riguardanti l'intero campo della conoscenza umana.\nLa costruzione di questo sistema fu in realt\u00e0 un'operazione compiuta soprattutto dai commentatori. Prendendo come punto di partenza le allusioni alla realt\u00e0 sovrasensibile che trovavano nei dialoghi, spesso alternative se non contraddittorie tra di loro, si cerc\u00f2 di plasmare un quadro coerente dell'universo, partendo dal presupposto di una divisione marcata tra mondo materiale, sede dell'uomo e mondo immateriale, sede del divino.\nLa realt\u00e0 metafisica.\nPer fare questo fu necessario per i platonici rivolgersi ad altre tradizioni di pensiero, come per esempio il pitagorismo: sulla base di elementi pitagorici rinvenibili gi\u00e0 in alcuni Dialoghi, come per esempio il \"Filebo\" o il \"Timeo\", l'intero cosmo fu pensato come derivato da una coppia di principi divini, il primo unitario, chiamato \"monade\", il secondo duplice, chiamato \"diade\", al di sopra dei quali, successivamente, alcuni filosofi, come Numenio di Apamea posero un ulteriore dio, che identificarono con l'intelletto divino di Aristotele.\nL'interazione tra i due principi avrebbe creato prima di tutto l'Anima del mondo, che, infondendo la vita nella materia inerte (pensata in maniera abbastanza ambigua come un principio indipendente), produceva il mondo sensibile.\nQuesta dottrina era utilizzata per interpretare il racconto cosmogonico del \"Timeo\", che proprio a causa del suo interesse per la cosmologia e per il mondo spirituale venne ritenuto dai medioplatonici il pi\u00f9 importante dei Dialoghi.\nL'assimilazione a Dio.\nSulla base di un passo del \"Teeteto\" (172b), i medioplatonici identificano in generale il fine dell'uomo nella \"assimilazione a dio\" (\"homoi\u00f4sis the\u00f4\").\nLa natura umana \u00e8 pensata come intermedia tra il mondo delle bestie e quello degli dei. Gi\u00e0 la dottrina dell'anima tripartita, proposta da Platone nel \"Fedro\", nella \"Repubblica\" e nello stesso \"Timeo\" riconosceva all'uomo una parte divina, appunto l'anima razionale (\"logistikon\"), che, qualora avesse prevalso sulle facolt\u00e0 irrazionali, avrebbe condotto l'uomo alla contemplazione del cosmo delle forme.\nDato che le idee platoniche erano ritenute dalla maggior parte dei medioplatonici i contenuti di pensiero dell'intelletto divino aristotelico, e dunque del dio supremo, l'assimilazione a dio veniva a coincidere con la conoscenza delle idee, e con il \"bios the\u00f4retikos\", la vita beata del saggio descritta da Aristotele nel libro X dell\"'Etica Nicomachea\".\nL'assimilazione consisteva dunque in una \"purificazione\" morale per ottenere la \"metriopatheia\", il temperato dominio sulle passioni che avrebbe permesso al sapiente di distaccarsi dalla realt\u00e0 sensibile quanto bastava per potersi dedicare all'attivit\u00e0 contemplativa.\nPrincipali rappresentanti e opere.\nDel grande numero dei filosofi che in quest'epoca si dichiararono platonici, ci sono rimaste ben poche tracce. Possediamo un numero relativamente ridotto di opere di quest'epoca, e siamo costretti a rifarci soprattutto alla tradizione indiretta, specialmente ai commentari neoplatonici di et\u00e0 tardoantica o di parte cristiana per recuperare notizie sui singoli pensatori.\nTra i filosofi medioplatonici di cui ci sono giunte almeno in parte le opere possiamo elencare:\nI principali esponenti di questa corrente, tuttavia, ci sono noti solo attraverso la tradizione indiretta. Tra di essi troviamo:"}
{"id": "1456554", "revid": "767487", "url": "https://it.wikipedia.org/wiki?curid=1456554", "title": "Kong-King", "text": "Kong-King anche conosciuto col titolo Il negozio di animali (\"The Pet Store\") \u00e8 un film del 1933 diretto da Wilfred Jackson. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 28 ottobre 1933, distribuito dalla United Artists.\nTrama.\nTopolino ottiene un lavoro presso il negozio di animali di Tony, e mentre il proprietario \u00e8 lontano Minni gli fa visita. Beppo, un gorilla del negozio, si ispira a una foto del film del 1933 \"King Kong\" e fugge dalla sua gabbia, rapisce Minni e si arrampica su una torre di scatole. Uno stormo di uccelli ed un esercito di altri animali combattono il gorilla e creano una grande confusione nel negozio. Topolino e Minni dovranno scappare appena in tempo prima che il proprietario ritorni.\nDistribuzione.\nEdizione italiana.\nEsistono due edizioni italiane del corto. Nel DVD \"Walt Disney Treasures: Topolino in bianco e nero\" \u00e8 stata inclusa l'edizione originale, senza doppiaggio italiano. Quella trasmessa in TV \u00e8 invece doppiata in italiano e presenta dei nuovi titoli di testa e di coda.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\", senza doppiaggio italiano."}
{"id": "1456555", "revid": "46291", "url": "https://it.wikipedia.org/wiki?curid=1456555", "title": "Buxaceae", "text": "Buxaceae , nota anche come Buxacee, \u00e8 una famiglia di piante, l'unica appartenente all'ordine Buxales. \u00c8 composta da circa 100 specie cespugliose ed arbustive sempreverdi, alte da 30\u00a0cm ai 2 m.\nComprende il bosso (\"Buxus sempervirens\") un piccolo arbusto utilizzato comunemente per fare siepi.\nDistribuzione e habitat.\nLa famiglia ha una distribuzione cosmopolita. Include anche il genere \"Didymeles\" con due specie sempreverdi del Madagascar.\nTassonomia.\nLa Classificazione APG IV pone questa famiglia nel clade delle Eudicotiledoni, in un ordine a s\u00e9 stante (Buxales).\nLa famiglia comprende i seguenti generi:\nIl genere monospecifico \"Simmondsia\", in passato incluso tra le Buxacee, \u00e8 attualmente inquadrato in una famiglia a s\u00e9 stante (Simmondsiaceae)."}
{"id": "1456556", "revid": "767487", "url": "https://it.wikipedia.org/wiki?curid=1456556", "title": "Jean-Baptiste Rondelet", "text": "Autore del \"Trait\u00e9 theorique et pratique de l'Art de B\u00e2tir\" (Trattato teorico e pratico dell'arte di edificare).\nVita e opere.\nDopo aver studiato presso il Collegio dei Gesuiti di Lione - nel quale ottenne una formazione umanistica, ma anche scientifica - e aver acquisito una certa esperienza dell'attivit\u00e0 edilizia frequentando i cantieri del padre L\u00e9onard, costruttore, Jean-Baptiste Rondelet si trasfer\u00ec a Parigi nel 1763. Qui frequent\u00f2 le lezioni che Jacques-Fran\u00e7ois Blondel teneva all\"'\u00c9cole de l'Acad\u00e9mie Royale d'Architecture\", ed in seguito si dedic\u00f2 all'attivit\u00e0 di architetto.\nMassone, fu membro della Loggia \"Sainte Sophie\".\nL'attivit\u00e0 professionale di Rondelet \u00e8 principalmente legata alla realizzazione della chiesa di Sainte-Genevi\u00e8ve ed alla successiva conversione della stessa a Pantheon dei francesi; dell'edificio cur\u00f2 le modifiche al progetto originale di Jacques-Germain Soufflot e la realizzazione.\nI problemi connessi alla statica della costruzione spinsero Rondelet a fornire numerosi contributi tecnici e teorici originali:\nLa chiesa - per la sua leggerezza e per l'attento studio delle forze agenti - \u00e8 stata da molti considerata come una struttura gotica reinterpretata in forme classiche.\nDurante una interruzione dell'attivit\u00e0 nel cantiere di Sainte-Genevi\u00e8ve, dal 1783 al 1785 Rondelet comp\u00ec un lungo viaggio in Italia nel corso del quale studi\u00f2 attentamente le tecniche costruttive di murature e volte - antiche e moderne - e rilev\u00f2 le proporzioni geometriche tra le parti (rapporto spessore altezza dei muri, ecc.) di molti edifici, ottenendo i dati necessari all'elaborazione della sua teoria del dimensionamento delle strutture in muratura.\nA partire dal 1794 contribu\u00ec alla fondazione della \"\u00c9cole Centrale des Travaux Publics\", che nel 1795 divenne \"\u00c9cole Polytechnique\", senza per\u00f2 mai insegnarvi.\nNel 1797 inizi\u00f2 la stesura della sua opera pi\u00f9 importante, il \"Trait\u00e9 theorique et pratique de l'Art de B\u00e2tir\" (pubblicato tra il 1802 ed il 1817, per un totale di 10 libri in cinque tomi) che, grazie al successo del metodo proposto, gli garant\u00ec i successivi incarichi accademici: l'insegnamento di Costruzione presso la \"\u00c9cole d'Architecture\", tenuto dal 1799 al 1806 (anno in cui questa divenne una sezione della \"\u00c9cole des Beaux-Arts\"), e successivamente il corso di Stereotomia e Costruzione, che tenne fino al 1824. Il taglio prettamente scientifico e pratico del suo corso resta per\u00f2 isolato nel piano didattico generale, fortemente concentrato sugli studi storico-archeologici, contrariamente a quanto Rondelet aveva proposto fin dal 1790.\nIl \"Trait\u00e9 theorique et pratique de l'Art de B\u00e2tir\".\nIl trattato cerca di fondare una scienza del costruire, quale garanzia della solidit\u00e0, durabilit\u00e0 ed economia dell'architettura; tratta le componenti dell'edificio e l'edificio nel suo complesso da un punto di vista esclusivamente strutturale e costruttivo, senza affrontare il tema della composizione architettonica e dell'ornamentazione. La scomposizione della costruzione in elementi e moduli strutturali rende il trattato di Rondelet sostanzialmente complementare agli insegnamenti di Jean-Nicolas-Louis Durand riportati nel \"Pr\u00e9cis des le\u00e7ons d'architecture donn\u00e9es \u00e0 l'\u00c9cole Polytechnique\" (1802-1805).\nLa fortuna del trattato \u00e8 legata alla chiarezza del metodo ed alla proposta di strumenti di progettazione di facile applicabilit\u00e0.\nLa teoria proposta per le costruzioni murarie non pu\u00f2 essere considerata propriamente scientifica: di tipo geometrico proporzionale, \u00e8 basata sull'analisi empirica di numerosi esempi di edifici storici, accompagnata dall'interpretazione dei reali fenomeni fisici che interessano le costruzioni. Questa teoria ha avuto il merito di fornire soluzioni sufficientemente, ma non eccessivamente a vantaggio di sicurezza per il proporzionamento delle costruzioni in muratura, per le quali la scienza del tempo non era in grado di offrire strumenti adatti. L'enorme successo \u00e8 testimoniato dal fatto che continu\u00f2 ad essere applicata in maniera diffusa fino all'inizio del Novecento, quando la struttura con pilastri e travi in calcestruzzo armato divenne predominante, per ragioni di economia e rapidit\u00e0 di esecuzione, ma anche perch\u00e9 la scienza delle costruzioni non era ancora in grado di fornire per l'analisi degli edifici in muratura una teoria con un fondamento scientifico analogo a quella delle strutture a telaio."}
{"id": "1456564", "revid": "287204", "url": "https://it.wikipedia.org/wiki?curid=1456564", "title": "Truth (Jeff Beck)", "text": "Truth \u00e8 il primo album di Jeff Beck e del suo gruppo The Jeff Beck Group. L'album \u00e8 considerato un antesignano del genere heavy metal.\nCaratteristiche.\nL'album contiene tre canzoni originali composte da Beck con Rod Stewart, \"Let Me Love You\", \"Blues Deluxe\" e \"Rock My Plimsoul\". Tra i brano ci sono anche diversi remake di canzoni degli Yardbirds \"Shapes of Things\", \"I Ain't Superstitious\" di Willie Dixon e \"Greensleeves\".\nAll'incisione dell'album hanno partecipato anche il chitarrista dei Led Zeppelin Jimmy Page in \"Beck's Bolero\", il bassista del medesimo gruppo, John Paul Jones, come bassista in \"Beck's Bolero\" ed all'Hammond in \"Ol' Man River\" e \"You Shook Me\" e Keith Moon degli Who in \"Beck's Bolero\" ed in \"Ol' Man River\"."}
{"id": "1456566", "revid": "486946", "url": "https://it.wikipedia.org/wiki?curid=1456566", "title": "Oblast di Volinska", "text": ""}
{"id": "1456568", "revid": "36426", "url": "https://it.wikipedia.org/wiki?curid=1456568", "title": "Masochismo sessuale", "text": ""}
{"id": "1456576", "revid": "1543377", "url": "https://it.wikipedia.org/wiki?curid=1456576", "title": "Calcio indipendente dalla FIFA", "text": "Per calcio indipendente dalla FIFA (in inglese Non-FIFA football) si intende l'insieme di partite e di tornei di calcio disputati al di fuori del controllo della FIFA, tra nazionali non membre della federazione, nazionali affiliate esclusivamente alle varie confederazioni della stessa, entit\u00e0 sub-nazionali, isole, colonie o regioni autonome, aventi di conseguenza riconoscimento internazionale scarso o nullo ed incerte possibilit\u00e0 di ottenerlo in futuro.\nAlcune di queste nazionali hanno costituito delle associazioni quali il New Federations Board e il Confederation of Independent Football Associations, che agiscono come sodalizi temporanei deputati all'organizzazione di tornei tra i loro membri, nell'ambito di un progetto di cooperazione con la FIFA finalizzato all'affiliazione delle singole federazioni statali al massimo organo calcistico mondiale.\nSelezioni \"Nazionali\".\nEsistono sei categorie di selezioni \"nazionali\" non appartenenti alla FIFA:\nStati.\nSono otto gli Stati Sovrani non affiliati alla FIFA. Kiribati, Micronesia, Palau e Tuvalu risultano affiliate esclusivamente all'OFC, potendo quindi disputare le sole competizioni continentali e non le qualificazioni ai Mondiali FIFA. Citt\u00e0 del Vaticano, Monaco, Isole Marshall e Nauru non risultano neppure membri delle confederazioni. Particolare il caso del Regno Unito, rappresentato da Galles, Inghilterra, Irlanda del Nord e Scozia.\nRegioni in cerca di autonomia e Stati non riconosciuti.\nComprende quelle regioni di Stati pi\u00f9 grandi che nella loro storia sono state autonome e quelle entit\u00e0 in fase di decolonizzazione. Anche qualche membro riconosciuto dalla UEFA fa parte di questa categoria, come le Isole F\u00e6r \u00d8er, mentre qualcuno risulta attualmente solamente affiliato alle varie confederazioni, \u00e8 il caso di Guadalupa, Guyana Francese, Martinica, Saint-Martin, Sint Maarten, Isole Marianne Settentrionali, Riunione e Niue, che non possono quindi partecipare alle qualificazioni ai Mondiali FIFA. Altri esempi di regioni in cerca di autonomia sono Cipro Nord, Groenlandia e Tibet.\nFederazioni regionali.\nSono le selezioni che rappresentano le federazioni regionali in Nazioni riconosciute dalla FIFA. Queste federazioni gestiscono le attivit\u00e0 calcistiche nelle rispettive regioni e sono parte di una pi\u00f9 ampia rete che contribuisce nell'insieme alla federazione nazionale. Un buon esempio \u00e8 la \"Jersey Football Association\", che gestisce le attivit\u00e0 nell'isola di Jersey, ma che fa anche parte della Football Association o le selezioni delle regioni autonome spagnole che, attualmente, giocano solo una gara ogni anno, tradizionalmente a Natale. La federazione, i club e le persone di questi territori possono far parte della pi\u00f9 ampia rete nazionale ma anche partecipare alle competizioni non organizzate e riconosciute dalla FIFA.\nEtnie senza Stato.\nCostituito dalle rappresentative formate dai gruppi etnici che ancora devono guadagnare un controllo significativo nello Stato natale o derivati da una diaspora. Ad esempio, il popolo Sami della Lapponia vive in un'area a nord della Scandinavia, ma ricade sotto il controllo di quattro Stati. Nonostante questo, hanno organizzato una associazione calcistica ed una selezione rappresentativa. Come questi, il popolo Rom si \u00e8 disperso in tutta l'Europa per secoli, con poca speranza di ottenere una terra natale, ma hanno una neonata federazione calcistica che li rappresenta nelle competizioni internazionali, e i Masai, sparsi tra Kenya e Tanzania, fanno il tifo per la loro nazionale. Le selezioni che ricadono in questa categoria hanno la speranza di essere riconosciute dalla FIFA, seguendo quanto successo alla Nazionale di calcio della Palestina, inserita nella FIFA e nella AFC nel 1998, ovvero quando ancora disputava le partite \"casalinghe\" fuori da Israele.\nMicronazioni.\nFormato dalle cosiddette micronazioni, ovvero quelle entit\u00e0 che rappresentano nazioni indipendenti ma che non sono riconosciute dai governi mondiali o dalle maggiori organizzazioni internazionali. Nazioni solitamente esistenti solo \"su carta\", frutto dell'operato di una singola persona o di un gruppo familiare; un esempio \u00e8 il Principato di Sealand.\nMinoranze.\nComposto da minoranze etniche presenti in diversi Stati. Ad esempio gli armeni in Argentina, gli albanesi in Macedonia e gli italiani in Svizzera.\nCompetizioni non-FIFA.\nI tornei di calcio nei grandi eventi sportivi, come i Giochi olimpici estivi, i Giochi panamericani, i Giochi del Mediterraneo ed i Jeux de la Francophonie non sono sotto la giurisdizione FIFA, ma sono, per la maggior parte, riconosciuti dalla federazione internazionale. Questi eventi tipicamente coinvolgono rappresentative giovanili, in modo da evitare una competizione diretta con la FIFA World Cup.\nTornei maschili.\nCompetizioni internazionali.\nFIFI Wild Cup.\nLa FIFI Wild Cup fu organizzata dal FC St. Pauli, una societ\u00e0 polisportiva tedesca, che rappresentava il distretto di St. Pauli in Amburgo. Nell'estate del 2006. Si disput\u00f2 contemporaneamente al Campionato mondiale di calcio 2006 che si gioc\u00f2 in Germania e punt\u00f2 ad accrescere la notoriet\u00e0 delle \"Nazioni senza Stato\". Cinque nazioni vi presero parte, insieme alla squadra della FC St. Pauli. Cipro Nord batt\u00e9 Zanzibar ai rigori e vinse il trofeo.\nUNPO Cup.\nLa UNPO Cup fu organizzata dalla \"Unrepresented Nations and Peoples Organization\", e si disput\u00f2 a L'Aia nel giugno del 2005. Il torneo, che coincise con la settima Assemblea Generale dell'UNPO, vide affrontarsi quattro squadre, tra le quali la Selezione delle Molucche meridionali vinse la finale, battendo la Selezione della Cecenia.\nVIVA World Cup.\nLa prima VIVA World Cup, organizzata dalla NF-Board, fu ospitata dall'Occitania nel novembre 2006. Sei \"nazioni non riconosciute\" inizialmente accettarono l'invito, ma solo tre alla fine presero parte al torneo, la selezione ospite, Camerun meridionale, e , che vinse il torneo. La seconda edizione fu disputata in Lapponia nel 2008 e vide la partecipazione di quattro \"nazioni\", concludendosi con la vittoria della conseguita nella finale disputata con l'Aramea.\nELF Cup.\nLa ELF Cup, organizzata dalla KTFF, si gioc\u00f2 nel novembre del 2006, nella Repubblica Turca di Cipro Nord. Otto squadre accettarono l'invito di prendervi parte e la selezione di casa vinse il torneo.\nFootball at the Island Games.\nI Giochi delle Isole, disputati ogni due anni, prevedono anche un torneo di calcio, vinto nelle prime due edizioni dalle Isole F\u00e6r \u00d8er, che attualmente sono riconosciute dalla UEFA e dalla FIFA. Molte delle nazioni che si affrontano sono affiliate alle federazioni nazionali, come la Jersey Football Association, governata dalla FA.\nCoupe de l'Outre-Mer.\nLa Coupe de l'Outre-Mer \u00e8 stata organizzata dalla FFF e ne sono state disputate a Parigi tre edizioni, dal 2008 al 2012. Vi partecipavano le selezioni rappresentanti gli undici Territori francesi d'oltremare.\nCompetizioni continentali.\nUEFA Regions' Cup.\nLa UEFA Regions' Cup \u00e8 un torneo per le rappresentative amatoriali delle regioni delle nazioni europee. Organizzata dalla UEFA per essere disputata ogni due anni, prevede una fase di qualificazione.\nEuropeada.\nLa Europeada \u00e8 un torneo riservato a popolazioni autoctone e minoranze nazionali in Europa ed \u00e8 organizzato dalla Federal Union of European Nationalities. La prima edizione fu disputata nel 2008 nel Distretto di Surselva, Svizzera.\nAltri tornei.\nAlcune squadre non-FIFA giocano in altri tornei, generalmente giocati dalle nazionali membri della FIFA, come CONCACAF Gold Cup, Indian Ocean Games, CECAFA Cup, South Pacific Games, Coupes des Caraibes, Shell Caribbean Cup, CFU Championship e molte altre.\nTornei femminili.\nOltre ad un discreto numero di tornei minori, gli unici due tornei internazionali femminili sono la coppa del mondo femminile VIVA e gli Island Games. Non esiste ancora alcun un torneo continentale.\nIsland Games.\nUn torneo femminile negli Island Games \u00e8 disputato dall'edizione 2001:\nVIVA Women's World Cup.\nUn torneo femminile della Coppa del mondo femminile VIVA \u00e8 disputato dall'edizione 2008:"}
{"id": "1456581", "revid": "194688", "url": "https://it.wikipedia.org/wiki?curid=1456581", "title": "Monster hunter freedom 2", "text": ""}
{"id": "1456584", "revid": "767487", "url": "https://it.wikipedia.org/wiki?curid=1456584", "title": "Magn\u00fas Ver Magn\u00fasson", "text": "Ha vinto il titolo di World's Strongest Man per quattro volte (1991, 1994, 1995 e 1996).\nBiografia.\nMagnusson inizi\u00f2 a praticare il powerlifting nel 1984, e nel 1985 vinse una medaglia ai campionati juniores Europei e mondiali. Ha vinto poi il titolo categoria Senior classe 125\u00a0kg nel 1989 e 1990.\nMagnusson inizi\u00f2 a competere in gare di strongman nel 1985, finendo terzo al campionato islandese di strongman vinto da J\u00f3n P\u00e1ll Sigmarsson. Dopo aver vinto nel 1991 il World's Strongest Man, decise di dedicarsi esclusivamente a questo genere di competizioni. Ha vinto innumerevoli gare di strongman: nel 1989 il \"Pure Strength\" in Scozia, nel 1991 e 1993 l\"'International Power Challenge\", nel 1992 lo \"Scandinavian Strongest Man\" in Finlandia, nel 1992 il \"Nordic Strongest Man\" in Danimarca, nel 1994 lo \"Europe's Strongest Man\", nel 1995 il \"World Musclepower Championship\", e nel 1995 e 1997 il \"Viking Challenge\".\nHa anche vinto il concorso il pi\u00f9 forte Islanda nove volte nella costa occidentale (Vestfjar\u00f0av\u00edkingurinn), \u00e8 considerato uno degli uomini pi\u00f9 forti di tutti i tempi."}
{"id": "1456585", "revid": "547992", "url": "https://it.wikipedia.org/wiki?curid=1456585", "title": "Il vigile urbano", "text": "Il vigile urbano \u00e8 una serie televisiva italiana.\nProduzione.\nLa serie \u00e8 ambientata a Roma e vede come interpreti principali Lino Banfi, Rosanna Banfi, Riccardo Garrone e Pippo Santonastaso. \u00c8 andata in onda in prima visione su Rai 1 dal 9 novembre 1989 al 18 gennaio 1990.\nLa serie ruota attorno alle peripezie del vigile Urbano Tommasi, interpretato da Lino Banfi.\nLa serie si apre con Lino e Rosanna Banfi che insieme ad un coro di Vigili Urbani cantano \"Il Vigile Urbano\", mentre la sigla di chiusura vede Banfi che dirige la banda dei Vigili Urbani sulle scale di Piazza di Spagna.\nAlla serie partecipano altri interpreti in singoli episodi, tra cui: Paolo Panelli, Aldo Ralli e Vincenzo Crocitti nell'episodio \"Il vecchietto dove lo metto?\", Antonella Steni, Ninetto Davoli e Franco Diogene nell'episodio \"Dove sta Zaz\u00e0?\", Massimo Boldi ed Eva Grimaldi nell'episodio \"Suona che ti passa\", Carmen Russo nei panni di se stessa e Mario Cecchi Gori anch'egli nei suoi panni nell'episodio \"Sar\u00f2 famoso\", Sandro Ghiani e Gianni Agus nell'episodio \"Il promesso sponsor\", Tommaso Bianco e Stefano Palatresi nell'episodio \"Non ho l'et\u00e0\", Pietro De Vico nell'episodio \"Il ladro in scarpe gialle\", Gerry Scotti nell'episodio \"Panettoni DOC\", Enzo Cannavale nell'episodio \"Polvere di stelle\", Tiberio Murgia nell'episodio \"Ivan il terribile\", Antonio Allocca ed Alfonso Tomas nell'episodio \"Love story\", Pino Insegno e Valerio Merola negli episodi \"Dove sta Zaz\u00e0\" e \"Il promesso sponsor\" e Nino Terzo negli episodi \"Polvere di stelle\", \"Campa cavallo\" e \"Il promesso sponsor\". Nell'episodio \"Love story\" inoltre compare l'altro figlio di Lino Banfi, Walter; \u00e8 Lino a rivelare l'identit\u00e0 dell'attore affermando che quel ragazzo \"potrebbe essere figlio suo\".\nTrama.\nIl vigile Urbano Tommasi, ogni giorno telefona al malcapitato Comandante del corpo dei vigili urbani di Roma, Egisto Tafuri, chiedendogli l'autorizzazione per lanciarsi in una delle sue tante imprese, immancabilmente l'autorizzazione gli viene concessa dal povero Comandante ormai esasperato. Urbano non \u00e8 solo, infatti pu\u00f2 sempre contare sull'aiuto della figlia Milena, dello spazzino e suo grande amico fin dall'infanzia Tobia e degli oroscopi che giornalmente gli vengono fatti dalla portiera Agnese. Urbano Tommasi s'imbatte cos\u00ec, ogni giorno, nei mille problemi di una citt\u00e0 come Roma, aiutando sempre tutti, senza per\u00f2 mai riuscire a realizzare il suo sogno... Leggere le proprie imprese e quelle del corpo dei Vigili Urbani sul giornale! Spesso la sua collaborazione con le altre forze dell'ordine si rivela utile, ma alla fine non riesce mai a portare a termine le imprese direttamente.\nEpisodi.\nNel cofanetto DVD edito dalla Cecchi Gori gli episodi sono riportati cos\u00ec: \"Suona che ti passa\" - \"Love story\" - \"Il vecchietto dove lo metto?\" - \"Il ladro in scarpe gialle\" - \"Ivan il terribile\" - \"Dove sta Zaz\u00e0\" - \"Un beb\u00e8 per due\" - \"Panettoni DOC\" - \"Polvere di stelle\" - \"Non ho l'et\u00e0\" - \"Campa cavallo\" - \"Il promesso sponsor\" - \"Sar\u00f2 famoso\"."}
{"id": "1456587", "revid": "33751", "url": "https://it.wikipedia.org/wiki?curid=1456587", "title": "Non-FIFA football", "text": ""}
{"id": "1456588", "revid": "307923", "url": "https://it.wikipedia.org/wiki?curid=1456588", "title": "Santa Mar\u00eda del P\u00ed", "text": ""}
{"id": "1456590", "revid": "767487", "url": "https://it.wikipedia.org/wiki?curid=1456590", "title": "John Jensen", "text": "Carriera.\nGiocatore.\nClub.\nJensen ha iniziato a giocare con il Br\u00f8ndby, squadra in cui ha militato per tre diversi periodi e con cui ha vinto 7 campionati danesi.\nNel 1988 si \u00e8 trasferito in Germania all', e due anni pi\u00f9 tardi \u00e8 tornato al Br\u00f8ndby. Nel 1992 \u00e8 passato all' con cui ha vinto una FA Cup e una Coppa di Lega nella stessa stagione e la Coppa delle Coppe in quella successiva. Dopo una scandalo scoppiato attorno al suo agente Rune Hauge e all'allenatore del \"Gunners\" George Graham in quanto Graham aveva ricevuto un compenso da Hauge per aver acquistato Jensen e un altro suo assistito, Lydersen, nel 1996 Jensen \u00e8 ritornato nuovamente al Br\u00f8ndby.\nNel 1999 ha lasciato la squadra di Br\u00f8ndby per diventare allenatore-giocatore dell'Herf\u00f8lge.\nNazionale.\nJensen con la Nazionale danese conta 69 presenze e 4 gol tra il 1987 e il 1995.\nHa fatto parte della squadra che ha vinto l'Europeo nel 1992 in Svezia, dove ha segnato al 18' il primo gol nella finale contro la , conclusasi poi 2-0 per i danesi.\nAllenatore.\nNel 1999 Jensen ha firmato come allenatore-giocatore per l'Herf\u00f8lge, con cui ha vinto il campionato al primo tentativo. Tuttavia la gioia \u00e8 durata poco, poich\u00e9 la stagione successiva la squadra \u00e8 retrocessa nella seconda serie nazionale.\nDopo questa esperienza \u00e8 tornato nuovamente al Br\u00f8ndby, questa volta come assistente di Michael Laudrup, fino al giugno 2006, quando i due non hanno rinnovato il contratto con il club.\nQuando nel 2007 Laudrup \u00e8 stato scelto come allenatore del Getafe, Jensen lo ha seguito ancora come suo assistente fino al 2008.\nNel 2009 \u00e8 stato ingaggiato dal Randers.\nIl 12 gennaio 2011 ha firmato un contratto di sei mesi con Blackburn Rovers per diventare vice direttore e collaborare con Steve Kean. Il 23 maggio 2011, ha firmato un nuovo accordo di un anno per rimanere come assistente di Steve Kean alla Blackburn.\nIl 29 settembre 2011, ha lasciato Blackburn Rovers.\nL'11 ottobre 2012 \u00e8 stato nominato consulente per Br\u00f8ndby IF dal gestore Auri Skarbalius.\nIl 27 maggio 2014 \u00e8 stato nominato nuovo manager del club danese Fremad Amager in sostituzione di Tim Ils\u00f8.\nNel settembre 2018, \u00e8 stato annunciato che Jensen avrebbe assunto una carica temporanea della squadra nazionale danese, a seguito di una disputa tra la federcalcio danese e giocatori, che ha coinvolto anche l'ex allenatore in carica \u00c5ge Hareide. \"Quando dico di s\u00ec per aiutare \u00e8 perch\u00e9 mi sento molto forte per la squadra nazionale come istituzione, e perch\u00e9 la cosa pi\u00f9 importante deve essere che i giochi saranno giocati dopo tutto\", ha detto Jensen. Svolge la sua unica partita da CT in amichevole contro la Slovacchia perdendo 3-0, avendo in campo tutti giocatori dilettanti."}
{"id": "1456592", "revid": "105911", "url": "https://it.wikipedia.org/wiki?curid=1456592", "title": "Open Source Intelligence", "text": "La Open Source INTelligence, acronimo OSINT (in italiano: \"Intelligence su fonti aperte\"), \u00e8 quella disciplina dell'intelligence che si occupa della ricerca, raccolta ed analisi di dati e di notizie d'interesse pubblico tratte da fonti aperte. OSINT \u00e8 stata introdotta durante la seconda guerra mondiale dalle agenzie di sicurezza di alcune nazioni.\nDescrizione.\nNell'ambito di operazioni d'\"intelligence\" il termine \"Open Source\" si riferisce a fonti pubbliche, liberamente accessibili, in contrapposizione a fonti segrete o coperte. Non ha nulla a che fare con il software libero, chiamato in inglese \"open source software\".\nL'OSINT utilizza diverse fonti di informazioni fra cui:\nL'OSINT applica un specifico processo di gestione delle informazioni, data l'attenzione richiesta nell'individuazione preventiva e selezione delle fonti rilevanti, nonch\u00e9 nella determinazione del loro grado di attendibilit\u00e0. Lo scopo di questa tipologia di analisi rimane comune a quello delle altre discipline: colmare gap informativi a supporto di una specifica decisione (operata da un singolo o da un gruppo).\nL'OSINT \u00e8 definita congiuntamente sia dal Direttore dell'intelligence nazionale sia dal Dipartimento della Difesa degli Stati Uniti (DoD) come \"prodotta dalle informazioni pubblicamente disponibili che sono raccolte, sfruttate e diffuse in modo tempestivo presso un pubblico appropriato allo scopo di soddisfare uno specifico requisito d'\"intelligence\".\nL'OSINT \u2014 nel 2005 \u2014 \u00e8 stata definita dall'\"Office of Management and Budget\" statunitense sotto la categoria \"Forze ed appoggio diretto\" e specificamente per il DoD sotto il Codice Commerciale M320 come\nVi \u00e8 un ampio ventaglio di operatori economici che vendono \"prodotti informativi\" specificamente rientranti in questa categoria.\nL'OSINT ha subito notevoli cambiamenti alla fine del XX secolo. Negli Stati Uniti l'aspetto di rilievo dell'OSINT risiede oggi nel conflitto tra militari, governo e settore privato su come si dovrebbe ottenere il nucleo principale dell\"intelligence.\" Con l'avvento di Internet, delle comunicazioni istantanee e della ricerca avanzata sui media, il nucleo dell\"intelligence\" utilizzabile ed in grado di consentire previsioni pu\u00f2 essere ricavata da fonti pubbliche, non \"classificate\". Le agenzie governative sono state lente ad adottare OSINT, o a convincersi di disporre gi\u00e0 flussi informativi validi provenienti dai mezzi di comunicazione di massa, e dai registri pubblici e di istituzioni scolastiche.\nI giornalisti accreditati sono in qualche misura protetti nella loro attivit\u00e0 di fare domande e cercare materiale da pubblicare su media riconosciuti, anche se talora vengono arrestati e condannati a pene detentive per aver cercato ci\u00f2 che consideriamo OSINT . La raccolta illegale di dati da parte di individui per conto di apparati militari o d\"intelligence\" stranieri \u00e8 considerato spionaggio nella maggior parte dei paesi. Ci\u00f2 non toglie che lo spionaggio \"non configurante tradimento\" (ossia tradire lo stato di cui si sia cittadini) sia considerato fin dall'antichit\u00e0 un normale e necessario strumento di esercizio del potere statuale, oltre che \u2014 sul piano soggettivo \u2014 un \"mestiere onorevole\". La maggior parte dei paesi riconosce questo principio, e di conseguenza \u2014 quando il loro servizio di controspionaggio cattura una spia straniera \u2014 normalmente l'agente segreto \"scoperto\" \u00e8 rispedito senza tante cerimonie al paese di provenienza dopo un \"debriefing\" ostile. La vera sottoposizione a pena o il rifiuto di rimpatriare l'agente operante con copertura \"non ufficiale\" di norma \u00e8 la conseguenza di relazioni internazionali molto deteriorate, peraltro integrante un atto di eccezionale inimicizia, ancorch\u00e9 non giuridicamente e ufficialmente sanzionabile.\nL'approccio analitico nel processo OSINT, avviato dall'input informativo del decisore, consiste in quattro fasi distinte:\nRilievo.\nSecondo il rapporto della \"Commission on the Intelligence Capabilities of the United States Regarding Weapons of Mass Destruction\" reso noto nel marzo 2005, l'OSINT va compresa nel processo di acquisizione di \"intelligence\" da ogni fonte per le seguenti ragioni:\nProcesso.\nLa raccolta d'informazioni nell'OSINT \u00e8 generalmente un problema diverso da quello rappresentato da altre discipline di raccolta, nelle quali ottenere l'informazione grezza da analizzare pu\u00f2 essere affare di elevata difficolt\u00e0, specie se tale dato iniziale dev'essere estratto da fonte non collaborativa. Nell'OSINT, la difficolt\u00e0 principale consiste nel vagliare le fonti rilevanti ed affidabili partendo da una vasta congerie di informazioni di pubblico dominio. Tuttavia, non \u00e8 poi una grande sfida per quelli che sanno come accedere alla conoscenza locale e come sfruttare quegli esperti in carne ed ossa che possono creare \"conoscenza su misura\" all'istante.\nStoria.\nNell'autunno del 1992, il senatore David Boren, all'epoca presidente del \"Senate Select Committee on Intelligence,\"\nsi fece promotore del \"National Security Act of 1992,\" nel tentativo di realizzare una piccola riforma della \"United States Intelligence Community.\" La sua controparte presso il \"House Permanent Select Committee on Intelligence\" era il membro del congresso Dave McCurdy.\nLa versione della Camera dei rappresentanti in fatto di legislazione comprendeva un \"Open Source Office,\" su consiglio di Larry Prior, un riservista dei \"marines\" che aveva frequentato intensamente il \"Marine Corps Intelligence Command\" e poi era passato nello \"staff\" del \"House Permanent Select Committee on Intelligence.\"\nLa commissione Aspin-Brown afferm\u00f2 nel 1996 che il ricorso alle fonti aperte da parte USA era \"gravemente carente\", e che ci\u00f2 avrebbe dovuto costituire una \"priorit\u00e0 elevatissima\" sia per il reperimento di risorse finanziarie, sia per l'attenzione del \"Director of Central Intelligence.\"\nNel rapporto finale del luglio 2004, la Commissione d'indagine sugli attentati dell'11 settembre 2001 raccomandava la creazione di un'agenzia per l'\"open source,\" ma senza ulteriori dettagli o commenti. Successivamente, il rapporto della \"Iraq Intelligence Commission\" (2005) raccomand\u00f2 la costituzione di un \"Open Source Directorate\" presso la CIA.\nSeguendo queste raccomandazioni, nel novembre 2005 il \"Director of National Intelligence\" annunci\u00f2 la creazione del \"DNI Open Source Center.\" Esso fu fondato per raccogliere informazioni disponibili su \"Internet, database, stampa, radio, televisione, video, dati geospaziali, foto ed iconografia commerciale\". Al di l\u00e0 della mera raccolta di \"open source\", dovrebbe pure aiutare gli analisti a fare un miglior uso di tali informazioni. Il centro ha pure assorbito il preesistente \"Foreign Broadcast Information Service (FBIS),\" originariamente costituito nel 1941, sotto la direzione di Douglas Naquin .\nNel dicembre 2005, il DNI nomin\u00f2 Eliot A. Jardines vicedirettore preposto all'\"open source\" \u2014 un alto funzionario incaricato di fornire strategia, guida e visione d'insieme nell'ambito della \"National Open Source Enterprise\". Jardines ha fondato la \"National Open Source Enterprise\" ed \u00e8 stato autore dell'\"Intelligence Community Directive 301.\"\nComunit\u00e0 OSINT.\nGoverno.\nSono presenti svariate attivit\u00e0 \"open source\" nell'ambito del governo USA. Sovente sono indicate come \"monitoraggio dei media\", \"analisi dei media\", \"ricerca su internet\" e \"sondaggi pubblici\", ma si tratta in ogni caso di attivit\u00e0 rivolte all'\"open source\".\nLa Biblioteca del Congresso sostiene la \"Federal Research Division\" (FRD), che conduce \"a contratto\" una gran mole di ricerca \"open source\" su misura in favore dell'esecutivo.\n\"Intelligence\".\nLe attivit\u00e0 \"open source\" dell'\"U.S. Intelligenge Community\" (note come \"National Open Source Enterprise)\" sono sancite dalla gi\u00e0 ricordata \"Intelligence Community Directive 301.\" Tale documento stabilisce autorit\u00e0 e responsabilit\u00e0 dell'\"Assistant Deputy Director of National Intelligence for Open Source (ADDNI/OS),\" del \"DNI's Open Source Center\" e del \"National Open Source Committee.\"\nPrima che fosse istituita la \"National Open Source Enterprise,\" il \"Foreign Broadcast Information Service\" (FBIS), fondato nel 1941, era la principale unit\u00e0 OSINT del governo, e si occupava di trascrivere e tradurre le trasmissioni straniere. Inglob\u00f2 il \"Defense Department's Joint Publications Research Service,\" che svolgeva una funzione simile con le opere a stampa straniere, tra cui quotidiani, riviste e pubblicazioni tecniche.\nAmbienti militari.\nL'ex sottosegretario per l'\"intelligence\" Stephen Cambone incoraggiato parzialmente dai rapporti del \"Defense Science Board\" sulla comunicazione strategica e la \"transizione verso le ostilit\u00e0 e ritorno\", ha creato il \"Defense Open Source Program\" (DOSP). Fino al 2006 non \u00e8 stata assegnata alcuna agenzia esecutiva per questo programma.\nGli uffici militari americani impegnati in attivit\u00e0 OSINT comprendono:\nSicurezza interna.\nIl Dipartimento della sicurezza interna degli Stati Uniti d'America ha in attivit\u00e0 un reparto OSINT.\nDovrebbe essere denominato \"Domestic Open Source Enterprise.\"\nForze di polizia.\nLe unit\u00e0 delle Forze di Polizia utilizzano le informazioni provenienti da fonti aperte a supporto delle normali attivit\u00e0 investigative.\nEsempi di successo in questo senso sono stati forniti da Scotland Yard, in particolare per l'opera di Steve Edwards (premiato con l'Ordine dell'Impero Britannico), e dal reparto OSINT della Polizia a cavallo canadese.\nAnche Interpol ed Europol hanno praticato per un certo periodo l'OSINT, bench\u00e9 tale attivit\u00e0 sia risultata intimamente connessa alle brillanti individualit\u00e0 di taluni eccellenti investigatori, e pertanto \u2014 con la cessazione dal servizio di costoro \u2014 al momento presente parrebbe sostanzialmente condannata alla desuetudine.\n\u00c8 noto che pure il \"New York City Police Department\" mantiene un'unit\u00e0 OSINT specifica.\nMondo accademico.\nLo \"Institute for Intelligence Studies\" del Mercyhurst College, i centri OSINT della Auburn University, della Sam Houston State University, e dell'University of Maryland sono rilevanti esempi della comunit\u00e0 OSINT universitaria.\nLe universit\u00e0 stanno sempre pi\u00f9 scoprendo che \u2014 a fianco alla tradizionale produzione culturale nell'ambito delle scienze in genere, e delle scienze sociali segnatamente \u2014 possono competere con altri soggetti per soddisfare la domanda di \"open source intelligence.\" Un esempio di successo in questo senso, focalizzato sulla repressione della frode assicurativa in ambito agricolo e su altri schemi investigabili di abuso \u00e8 dato dal \"Center for Agribusiness Excellence\" presso la Tarleton State University in Texas.\nAffari.\nL'OSINT applicata al modo degli affari comprende i \"rami\" denominati \"Commercial Intelligence, Competitor Intelligence,\" e \"Business Intelligence.\"\nLa legislazione italiana ed il GDPR hanno imposto limitazioni alla raccolta ed all'uso indiscriminato d'informazioni liberamente disponibili. Il loro utilizzo per scopi commerciali pu\u00f2 richiedere il ricorso all'\"information brokering\" e agli investigatori privati nelle fasi di raccolta ed analisi.\nGiornalismo Investigativo.\nL'OSINT per il giornalismo \u00e8 un settore pionieristico che sfrutta gli aspetti investigativi delle tecniche OSINT al fine di ottenere informazioni utili per le inchieste giornalistiche.\nTra i corsi attivi con questa specializzazione si segnalano il corso dell'Associazione di Giornalismo Investigativo (AGI) Sito ufficiale e del Centro di Giornalismo Investigativo di Londra (CIJ).\nRiferimenti nella cultura di massa.\nL'attivit\u00e0 di una unit\u00e0 OSINT statunitense ha costituito lo sfondo della trama spionistica del romanzo \"I sei giorni del Condor\" (1974) e del film \"I tre giorni del Condor\" (1975) da cui \u00e8 stato tratto."}
{"id": "1456599", "revid": "1305772", "url": "https://it.wikipedia.org/wiki?curid=1456599", "title": "Bad Soden", "text": "Comuni della Germania:"}
{"id": "1456610", "revid": "1759407", "url": "https://it.wikipedia.org/wiki?curid=1456610", "title": "Pamela Voorhees", "text": "Pamela Voorhees \u00e8 la madre dell'assassino Jason Voorhees e antagonista del primo film della saga di \"Venerd\u00ec 13\".\nBiografia.\nNata nel 1930, Pamela si sposa con Elias Voorhees e, a 15 anni, rimane incita di due bambini fuori dal matrimonio. L'anno successivo, la ragazza mette alla luce una bambina e un bambino Idrocefalo: Diana e Jason. Pamela voleva molto bene a Jason, a discapito del suo orrendo aspetto, motivo per cui lasci\u00f2 in adozione la figlia e tenne il figlio, considerandolo sempre un angelo e proteggendolo dalle botte del padre, motivo per cui lo uccise. Pi\u00f9 tardi, Pamela viene assunta dai Christy come cuoca di Camp Crystal Lake, alla quale anche Jason viene invitato in qualit\u00e0 di campeggiatore, affidato agli animatori Barry e Claudette.\nUn giorno del maggio 1957, mentre Pamela \u00e8 occupata a preparare i pasti e i due animatori hanno un rapporto sessuale, Jason viene preso di mira da alcuni dei suoi compagni e viene gettato nel lago. Si pensa quindi che sia annegato, in quanto il corpo non viene ritrovato. Stando ad una scena tagliata di \"Jason va all'inferno\" e il fumetto \"Freddy vs. Jason vs. Ash\", Pamela tent\u00f2 di salvare il figlio tramite un libro magico in suo possesso: il Necronomicon Ex-Mortis.\nAll'insaputa di tutti, Jason sopravvive all'affogamento e si rifugia nei boschi, nutrendosi per anni di animali catturati nei dintorni del lago. Per Pamela, la \"morte\" di Jason costituisce uno shock terribile, portandola ad udire (e colloquiare) con un'inesistente Jason che la intima di fare giustizia per la sua morte; l'anno successivo, Pamela uccide Barry e Claudette e, dopo essersi trovata un alibi, si licenzi\u00f2.\nNegli anni successivi Pamela tenta di impedire la riapertura del campeggio provocando vari incidenti. Pamela riesce a far chiudere il campeggio definitivamente fino a quando, nel 1979, Steve Christy, figlio dei fondatori, facendosi aiutare da un gruppo di adolescenti, decide di riaprire il campeggio al pubblico. Nei giorni successivi Pamela ritorna al campeggio uccidendo tutti i ragazzi coinvolti, lasciando per ultima Alice Hardy, a cui confess\u00f2 direttamente del suo piano e per poi assalirla. Dopo una lunga lotta, Alice riesce ad afferrare un machete e a decapitare Pamela.\nJason assiste alla scena dai cespugli e, da quel momento, manterr\u00e0 vivo il ricordo della madre, uccidendo chiunque tenti di riaprire il campeggio. Conservando la testa, il maglione e il machete della madre e mettendoli sopra un santuario da lui fatto nella propria baracca in cui \u00e8 vissuto.\nPamela viene pi\u00f9 volte citata e mostra, via flashback e allucinazioni: la prima avviene nel secondo film, in cui Ginny Field, facendo ricorso ai suoi studi sulla psicologia infantile, si nasconde nella baracca di Jason, usa il maglione della madre e si spaccia per Pamela. Jason ci casca, vedendo pure il volto della madre su Ginny\u2026 almeno finch\u00e9 non nota la testa mozzata di Pamela spuntare da dietro la ragazza.\nNel terzo film, in una scena che si rif\u00e0 al finale del primo, Chris sogna di essere prima attaccata da Jason, poi, dopo che questi scompare, dal lago emerge il cadavere putrefatto di Pamela che la trascina negli abissi del lago.\nNel quarto film viene mostrata la sua lapide all'ingresso di Crystal Lake, dove viene rivelato per la prima volta il suo nome.\nIn \"Jason va all'inferno\", la battaglia finale ha luogo nell'abbandonata casa di Pamela e viene vista la sua secondogenita: Diana.\nIn \"Freddy vs. Jason\", quando Freddy Krueger resuscita Jason, si camuffa da Pamela per convincerlo a portare morte a Springwood, dimodoch\u00e9 il ricordo del re degli incubi possa riemergere assieme ai suoi poteri. Quando Jason per\u00f2 si mette a uccidere pure le vittime dormienti prima di Freddy, questi si infuria e trascina Jason nel mondo dei sogni, dove prima lo sgrida nei panni della madre, per poi attaccarlo, facendo infuriare il killer di essere stato ingannato tramite la madre. Quando poi Freddy ha il sopravvento e smaschera Jason, lo insulta dicendo che ha \"una faccia che solo una madre pu\u00f2 amare\", il tutto mentre regge la testa mozzata di Pamela.\nPamela viene citata anche all'inizio di \"Scream\": Ghostface tormenta Casey facendo un mortale quiz sugli horror e pone la domanda su chi fosse l'assassino di \"Venerd\u00ec 13\". Casey dal panico, risponde fermamente che \u00e8 Jason, credendo stesse parlando della serie, non del primo film, ma Ghostface corregge la sua domanda e si appresta ad uccidere lei e il suo ragazzo per la domanda fallita.\nReboot.\nNel reboot, gli eventi del primo film sono inclusi nel film, in cui Pamela sta inseguendo l'ultima sopravvissuta del suo massacro, urlandogli di essere responsabile della morte del figlio. La ragazza per\u00f2 ferma Pamela decapitandola e scappa via. Proprio allora, il piccolo Jason emerge nei boschi e lo spirito della madre ringrazia il cielo che lui sia vivo, per poi pregarlo di vendicarla, uccidendo chiunque metta piede su quel luogo sacrilego che li ha separati. Come nel secondo film, Jason conserva la testa della madre e un suo medaglione raffigurante la giovane Pamela e il giovane Jason.\n30 anni dopo, degli escursionisti campeggiano dai presso del campo e vengono attaccati da Jason. Whitney, l'unica sopravvissuta, non viene uccisa perch\u00e9 Jason prima nota che indossa il medaglione della madre (trafugato dal rifugio di Jason dove lei e il suo ragazzo hanno fatto cadere la testa di Pamela in una pozza) e vedendo bene la foto della madre, nota che le due si somigliano e la porta con s\u00e9 nel suo rifugio sotterraneo, dove la incatena per evitare di perderla un'altra volta.\nQuando, un mese dopo, il fratello di Whitney corre a cercarla, la libera, ma vengono attaccati da Jason. Come Ginny, Whitney sfrutta la sua somiglianza con Pamela per incitare il figlio a fermarsi, calciandolo poi in una cippatrice e apparentemente uccidendolo. I due gettano il corpo di Jason nel lago, ma subito dopo, questi riemerge e agguanta Whitney.\nFumetti.\nPamela compie una apparizione nel flashback all'inizio del fumetto \"Friday the 13th: How I Spent My Summer Vacation\", in cui affida Jason a Barry e Claudette. Alla fine del fumetto, Jason saluta il suo amico tornare a casa, nascosto dietro la tomba di sua madre.\nPamela \u00e8 protagonista del fumetto \"Friday the 13th: Pamela's Tale\".\nIn \"Jason vs Leatherface\", Pamela ha una storia completamente diversa: innanzitutto \u00e8 chiamata Doris ed \u00e8 obesa e, in secondo luogo, viene mostrato che, furiosa che Elias picchiasse il figlio, lo uccise con un colpo di machete.\nIn \"Jason vs. Jason X\", si scopre che Uber Jason da \"Jason X\" ha perso parte della memoria, motivo per cui i suoi ricordi sono sfocati. I resti della testa dell'originale Jason cascano sulla tavola di nanobot del Grendel, ricostruendolo nella sua normale forma organica. I due Jason si scontrano e Uber Jason ne esce vincitore, strappando il cervello del suo gemello e mettendoselo in testa, riacquistando cos\u00ec la memoria di sua madre.\nIn \"Freddy vs. Jason vs. Ash\" e \"\", Pamela svolte un ruolo marginale: rinchiuso nei sogni di Jason e con la sua testa mozzata accanto a quella di Pamela, Freddy scopre proprio da quest'ultima che i Voorhees sono in possesso del Necronomicon Ex Mortis e Freddy fa un patto con Jason: se lui lo aiuta a ritornare in vita con il Necronomicon, lui user\u00e0 il libro, usando la versione onirica di Pamela per convincerlo ad accettare.\nVideogiochi.\nPamela fa da miniboss segreto nel videogioco \"Friday the 13th\".\nIl santuario di Pamela compare anche in \"\", in cui d\u00e0 consigli e incitamenti a Jason con la telepatia."}
{"id": "1456616", "revid": "47767", "url": "https://it.wikipedia.org/wiki?curid=1456616", "title": "Azshara", "text": ""}
{"id": "1456627", "revid": "287204", "url": "https://it.wikipedia.org/wiki?curid=1456627", "title": "Zlatko Zahovic", "text": ""}
{"id": "1456631", "revid": "4175", "url": "https://it.wikipedia.org/wiki?curid=1456631", "title": "Porta San Giovanni", "text": "Porta San Giovanni pu\u00f2 riferirsi a:"}
{"id": "1456632", "revid": "47767", "url": "https://it.wikipedia.org/wiki?curid=1456632", "title": "Goblin (Warcraft)", "text": ""}
{"id": "1456636", "revid": "36426", "url": "https://it.wikipedia.org/wiki?curid=1456636", "title": "Porta san Giovanni (Padova)", "text": ""}
{"id": "1456641", "revid": "2134764", "url": "https://it.wikipedia.org/wiki?curid=1456641", "title": "Henrik Larsen", "text": "Carriera.\nGiocatore.\nClub.\nCresciuto nel (ad eccezione di un fugace prestito all' nel 1984), debutta in prima squadra nel 1985, rimanendovi per le successive cinque stagioni. Nel 1990 \u00e8 acquistato dagli italiani del , con cui disputa un campionato in Serie A (1990-1991) e uno in Serie B (1992-1993), intervallate da un primo ritorno al Lyngby nell'annata 1991-1992.\nDopo due brevi parentesi in prestito tra il 1993 e il 1994, prima agli inglesi dell' e poi ai tedeschi del , Larsen torna in patria, dapprima ancora al Lyngby (1994-1996) e poi al (1996-1999), chiudendovi la carriera professionistica. Nel 2016 torna all'attivit\u00e0, come giocatore-allenatore del Gr\u00e6sr\u00f8dderne.\nNazionale.\nTra il 1989 e il 1996 ha disputato 39 gare nella nazionale danese segnando 5 reti, due delle quali nella semifinale del in Svezia contro i , gara poi vinta dagli scandinavi ai tiri di rigore, che si laureeranno poi campioni d'Europa.\nAllenatore.\nInizia la carriera in panchina nel 2000 con l'. Dal 2002 al 2005 \u00e8 commissario tecnico delle , passando poi alla guida di e . Dal 2008 al 2009 allena la squadra danese del , nella seconda divisione danese. Dopo una breve parentesi come assistente al , torna nel 2009 al Lyngby come assistente della formazione Under-19. Dal 2016 ricopre il ruolo di allenatore-giocatore del Gr\u00e6sr\u00f8dderne."}
{"id": "1456642", "revid": "36426", "url": "https://it.wikipedia.org/wiki?curid=1456642", "title": "Porta Ognissanti (Padova)", "text": ""}
{"id": "1456644", "revid": "36426", "url": "https://it.wikipedia.org/wiki?curid=1456644", "title": "Porta Liviana (Padova)", "text": ""}
{"id": "1456650", "revid": "47767", "url": "https://it.wikipedia.org/wiki?curid=1456650", "title": "Naga (Warcraft)", "text": ""}
{"id": "1456652", "revid": "36426", "url": "https://it.wikipedia.org/wiki?curid=1456652", "title": "Porta Savonarola (Padova)", "text": ""}
{"id": "1456655", "revid": "339392", "url": "https://it.wikipedia.org/wiki?curid=1456655", "title": "Preti del S. Cuore di Ges\u00f9 di B\u00e9tharram", "text": ""}
{"id": "1456658", "revid": "484362", "url": "https://it.wikipedia.org/wiki?curid=1456658", "title": "Elfi della notte", "text": "Gli elfi della notte (in inglese \"night elves\"), chiamati nella loro lingua \"Kaldorei\", sono una razza dell'universo di \"Warcraft\", creato da Blizzard Entertainment.\nIntrodotti nel videogioco \"\", sono una delle razze giocabili di \"World of Warcraft\". Gli elfi della notte, che riuniscono in s\u00e9 caratteristiche degli elfi scuri e degli elfi silvani tipici del \"fantasy\", hanno una spiccata caratterizzazione ambientalista e sono diventati una delle razze pi\u00f9 popolari della serie, apparendo anche in gran parte del materiale non videoludico relativo al marchio, come romanzi e fumetti.\nCreazione e sviluppo.\nGli elfi della notte nacquero abbastanza presto durante la progettazione di \"\": mentre il gruppo stava decidendo se trasformare i nani e gli elfi in fazioni a s\u00e9 stanti (separandoli dagli umani), uno degli sviluppatori propose di creare invece la fazione degli \"elfi scuri\"; secondo quanto raccontato da Samwise Didier, il gruppo era scettico all'idea, poich\u00e9 abituato agli elfi \"tipo Legolas\", ma si convinse dopo aver visto una \"concept art\" molto ben fatta. Non volendo mettere in campo una razza di elfi scuri stereotipati, sul modello dei drow di \"Dungeons &amp; Dragons\", gli elfi della notte vennero ideati mischiando caratteristiche tipiche degli elfi silvani e degli elfi scuri; uno dei loro tratti salienti \u00e8 l'attenzione e il rispetto verso la natura. Sempre secondo Didier, una razza con queste caratteristiche era fino ad allora inedita, anche nel fantasy.\nVa notato che, sebbene siano stati introdotti in \"Warcraft III\", uscito nel 2002, riferimenti agli elfi della notte sono presenti gi\u00e0 in due romanzi pubblicati nel 2001: la storia della Guerra degli Antichi viene accennata da Alamorte a Rhonin in \"Day of the Dragon\" (qui gli elfi della notte vengono chiamati \"dark elves\"), e raccontata pi\u00f9 estesamente da Medivh a Khadgar ne \"L'ultimo Guardiano\" (chiamandoli \"kaldorei\").\nA differenza di altre razze dell'universo di \"Warcraft\", che traggono spunto pi\u00f9 o meno evidentemente da una singola cultura del mondo reale, l'ispirazione per l'ambientazione degli elfi della notte arriva da pi\u00f9 parti. La loro architettura \"moderna\", realizzata perlopi\u00f9 in legno, \u00e8 di stampo chiaramente orientale, molto simile a quella nipponica o coreana: i cancelli di Darnassus, ad esempio, sono quasi identici al Namdaemun di Seul, mentre i torii, presi a prestito dall'architettura giapponese, compaiono un po' ovunque nei territori elfici. Le rovine elfiche precedenti la Guerra degli Antichi, e anche alcuni templi \"moderni\" come il Tempio della Luna di Darnassus, sono invece strutture in muratura, caratterizzate da padiglioni circolari, colonne scolpite e fontane monumentali, e sono ispirate all'architettura classica: le cupole e gli archi ricurvi richiamano, in particolare, quella romana. Vi \u00e8 poi anche una traccia scandinava: l'Albero del Mondo Nordrassil \u00e8 simile al norreno Yggdrasil non solo nel nome, ma anche nelle sue dimensioni colossali e nel fatto di trovarsi sopra a una fonte magica (il secondo Pozzo dell'Eternit\u00e0 in un caso, la sorgente Hvergelmir nell'altro).\nIn \"World of Warcraft\" anche la cucina degli elfi della notte prende a prestito vari elementi da quella orientale: tra le pietanze e le ricette che vengono fornite da PNG elfi della notte appaiono il \"kimchi\", i \"mandu\" e le torte di riso, tutti alimenti tipici della cucina coreana. In misura minore, anche la moda presenta simili riferimenti: tra gli abiti figurano infatti l\"hanbok\" e il \"dangui\", sempre di tradizione coreana.\nDescrizione.\nGli elfi della notte sono una razza umanoide, caratterizzata da orecchie e sopracciglia molto lunghe; sono agili e atletici, e alti mediamente 2,13 metri. Il colore della pelle pu\u00f2 variare tra diverse tonalit\u00e0 di viola e blu, e vira al nero in caso d'imbarazzo. I capelli (e il resto della peluria) possono essere di vari colori tra cui viola, blu, bianco, verde o, raramente, nero; i maschi sfoggiano spesso barba e baffi in acconciature elaborate.\nI sensi degli elfi della notte sono molto acuti, e permettono loro di vedere perfettamente anche in condizioni di bassa luminosit\u00e0. I loro occhi brillano di una luce argentata o dorata, caratteristica data dall'esposizione alla magia del Pozzo dell'Eternit\u00e0; lo splendore degli occhi pu\u00f2 rendere difficile, soprattutto da alcune angolazioni o sotto particolari condizione di luce, distinguere le pupille, che per\u00f2 sono presenti.\nTra gli elfi della notte, gli occhi dorati sono segno di grandi potenzialit\u00e0 druidiche, anche se non necessariamente chi li possiede ha la capacit\u00e0 o l'interesse di diventare un druido; il colore degli occhi pu\u00f2 anche cambiare da argentato a dorato dopo un lungo addestramento druidico. Anticamente gli occhi di colore dorato erano molto rari e considerati segno che l'individuo avrebbe fatto grandi cose; il destino di Azshara e Illidan, entrambi nati con questa caratteristica, rivel\u00f2 ben presto quanto questa teoria fosse falsa.\nUn altro segno analogo \u00e8 la crescita di corna da cervo sulla fronte, anch'esse indizio di un futuro grandioso. Alcuni elfi della notte nascono gi\u00e0 con le corna (come Broll Orsomanto), mentre ad altri crescono successivamente (come a Malfurion Grantempesta).\nAnche dopo aver perso il dono dell'immortalit\u00e0, la durata media della vita degli elfi della notte \u00e8 comunque di diverse migliaia di anni. Dopo il decesso, gli elfi della notte hanno la peculiarit\u00e0 di trasformarsi in fuochi fatui; tuttavia, esistono anche casi di elfi della notte che, dopo la morte, sono diventati fantasmi \"normali\".\nStoria.\nOrigini.\nGli elfi della notte discendono da un gruppo di troll oscuri che anticamente si stabil\u00ec sulle sponde del Pozzo dell'Eternit\u00e0: mutati dalle energie arcane del Pozzo, questi troll abbandonarono le loro precedenti tradizioni, cominciarono a venerare la dea Elune, che ritenevano fosse legata al Pozzo, e si diedero il nome di \"Kaldorei\", ossia \"figli delle stelle\".\nInizialmente, gli elfi svilupparono un profondo legame con il mondo naturale, stringendo anche uno stretto rapporto con alcuni Dei Selvatici di Hyjal, in particolare Cenarius. Col passare del tempo, alcuni elfi concentrarono i loro sforzi sullo studio delle energie provenienti dal Pozzo dell'Eternit\u00e0, imparando a utilizzarle e diventando abilissimi incantatori, ma al contempo allontandandosi dalla natura: grazie ai loro nuovi poteri arcani, essi divennero la forza motrice della societ\u00e0 elfica e le permisero di espandersi a dismisura. Quest'era di sviluppo raggiunse il proprio apice, ma anche la propria fine, durante il regno della regina Azshara: ella fond\u00f2 la classe nobiliare degli \"Alti Nobili\" (i \"Quel'dorei\"), formata dai pi\u00f9 abili incantatori, che divenne l'\u00e9lite dominante della societ\u00e0 elfica; sebbene la popolazione disprezzasse gli Alti Nobili per il loro atteggiamento di superiorit\u00e0, amava invece alla follia la regina, tanto da ribattezzare la capitale del regno da Elun'dris (\"l'occhio di Elune\") a Zin-Azshari (\"la gloria di Azshara\"). Sotto Azshara, l'impero degli elfi si estese fino quasi ai confini dell'antico continente di Kalimdor senza riguardo per le altre razze, che venivano viste come inferiori; in particolare i troll, che avevano in precedenza dominato il mondo, finirono relegati ai margini della terra, causando in loro un profondo risentimento verso la razza elfica che non si sarebbe mai pi\u00f9 spento.\nLa Guerra degli Antichi.\nSpronati da Azshara, gli Alti Nobili sfruttarono sempre pi\u00f9 intensamente la magia del Pozzo e, diecimila anni prima della Prima Guerra, i loro esperimenti attirarono l'attenzione di Sargeras, il signore della Legione Infuocata. Presentandosi come un dio benevolo, Sargeras convinse Azshara e gli Alti Nobili che, se avessero evocato i suoi servitori, avrebbe potuto donare loro poteri inimmaginabili per trasformare Kalimdor in un paradiso ed eliminare \"tutte le razze inferiori\". Gli Alti Nobili aprirono quindi un portale, permettendo ai demoni di riversarsi su Azeroth: guidate da Archimonde e Mannoroth, con la compiacenza di Azshara e degli Alti Nobili, le forze della Legione si avventarono sulla popolazione elfica, dando inizio alla Guerra degli Antichi. Inoltre, alcuni degli Alti Nobili, fra cui Xavius, principale consigliere di Azshara, vennero trasformati da Sargeras in satiri.\nInizialmente ignari del ruolo di Azshara nel massacro, gli elfi della notte organizzarono una resistenza armata, comandata da Kur'talos Crinocorvo: tra i difensori si distinsero in particolare la sacerdotessa di Elune Tyrande Soffiabrezza e i gemelli Illidan e Malfurion Grantempesta, il primo incantatore, il secondo druido. Nel frattempo, le forze di Azshara stavano tentando di trasformare l'intero Pozzo dell'Eternit\u00e0 in un portale per permettere a Sargeras di giungere su Azeroth. Col progredire della guerra, alcuni Alti Nobili abbandonarono il fianco della regina: un gruppo guidato da Dath'Remar Solealto fugg\u00ec dal palazzo di Azshara unendosi alla resistenza, mentre quelli che governavano la citt\u00e0 di Suramar sabotarono i piani locali della Legione. Jarod Cantombroso, succeduto a Crinocorvo alla guida della resistenza, riusc\u00ec a superare la xenofobia degli elfi e a includere nell'esercito anche altre razze, come i tauren, i terrigeni e i mezzorsi, mentre Tyrande e Malfurion convinsero Cenarius e gli altri Dei Selvatici a combattere al loro fianco: con queste forze combinate la resistenza attacc\u00f2 Zin-Azshari, subendo gravissime perdite ma permettendo a Malfurion, usando il potere dell'Anima dei Draghi, di spezzare l'incantesimo che gli Alti Nobili stavano tessendo.\nL'interruzione improvvisa del sortilegio risped\u00ec tutti i demoni nella Distorsione Fatua, ma caus\u00f2 anche il collasso del Pozzo dell'Eternit\u00e0: il grande lago di energia magica implose, producendo un cataclisma di proporzioni colossali, poi chiamato \"la Separazione\", che consum\u00f2 l'80% della massa di Kalimdor: le acque dell'oceano si riversarono a colmare il vuoto lasciato dall'implosione del Pozzo, formando il Grande Mare, mentre ci\u00f2 che restava delle terre emerse rimase diviso in vari continenti e isole. Gli Alti Nobili che si trovavano a Zin-Azshari, inclusa la regina, vennero salvati dal Dio Antico N'Zoth che li trasform\u00f2 in naga; solo pochi altri gruppi di Quel'dorei sopravvissero altrove, come quelli di Suramar (sulle Isole Disperse), di Eldre'Thalas (a Feralas) e di Shandaral (nella Foresta di Cristallo), nonch\u00e9 quelli che si erano uniti alla resistenza.\nNordrassil e il dopoguerra.\nRifugiatisi sulle pendici del monte Hyjal, gli elfi della notte decisero che la magia arcana non era sicura, e ne proibirono quindi l'uso. Illidan, in disaccordo, us\u00f2 alcune fiale riempite dell'acqua del Pozzo originale per crearne un secondo, pi\u00f9 piccolo, in cima alla montagna: una volta scoperto, venne punito con la prigionia eterna, sotto la sorveglianza di Maiev Cantombroso. Per evitare che la Legione potesse sfruttare il potere del nuovo Pozzo, intervennero tre degli Aspetti Draconici, Alexstrasza, Nozdormu e Ysera: essi fecero crescere un enorme albero, Nordrassil, per coprire il lago, e benedissero lui e gli elfi della notte: tramite l'albero, gli elfi avrebbero ricevuto immortalit\u00e0, forza e vitalit\u00e0, e i loro druidi sarebbero stati in grado di viaggiare nel Sogno di Smeraldo a piacimento.\nFatto questo, gli elfi della notte cominciarono a ricostruire una nuova societ\u00e0 su ci\u00f2 che restava del continente di Kalimdor. La sorellanza di Elune, capeggiata da Tyrande Soffiabrezza, era uscita relativamente indenne dal conflitto e riemp\u00ec quindi il vuoto di potere che si era formato, prendendo le redini sia del governo, sia dell'esercito: quest'ultimo venne sciolto, e al suo posto nacquero le Sentinelle. Contemporaneamente, Malfurion promosse la diffusione del druidismo tra gli elfi, e sorsero diversi ordini druidici.\nNel nuovo mondo non mancavano i nemici, primi fra tutti i satiri, rimasti a Kalimdor dopo la sconfitta della Legione: dopo 700 anni dalla Separazione, essi attaccarono gli elfi nella \"Guerra del Satiro\". Nelle battaglie, i membri di un ordine druidico eretico che cercava di dominare il potere del Dio Selvatico Goldrinn finivano per perdere il controllo del loro potere, trasformandosi in worgen e scagliandosi su amici e nemici indistintamente; gli altri elfi morsi da questi druidi diventavano worgen a loro volta. Malfurion fond\u00f2 cos\u00ec il Circolo Cenariano per regolare gli ordini druidici, e imprigion\u00f2 tutti gli worgen nel Sogno di Smeraldo; liberati da questo problema, gli elfi della notte vinsero la Guerra del Satiro.\nNonostante la magia arcana fosse bandita, e i trasgressori fossero puniti con la morte, gli Alti Nobili non riuscivano a smettere di praticarla, poich\u00e9 ne erano dipendenti. Quasi quattromila anni dopo la Separazione, essi vennero quindi banditi da Kalimdor; guidati da Dath'Remar Solealto, questi quel'dorei raggiunsero via mare i Regni Orientali, e sarebbero poi divenuti gli alti elfi. Dopo il loro esilio la societ\u00e0 elfica conobbe un periodo di pace relativamente lungo, chiamato \"la Lunga Veglia\": i druidi si dedicarono a risanare le terre contaminate dalla Legione, spendendo periodi sempre pi\u00f9 lunghi addormentati nel Sogno di Smeraldo, mentre Tyrande e le Sentinelle pattugliavano il territorio, stringendo rapporti di amicizia con varie creature della foresta.\nLa Lunga Veglia prosegu\u00ec ininterrotta per circa seimila anni, quando un'incauta spedizione di druidi risvegli\u00f2 accidentalmente i qiraji nel tentativo di rinverdire il deserto di Silitus; le orde insettoidi emersero da Ahn'Qiraj per invadere Kalimdor, dando il via alla Guerra delle Sabbie Mutevoli. Un'armata di elfi della notte, guidata da Fandral Elmocervo, riusc\u00ec a respingere i qiraji e a rinchiuderli magicamente dentro Ahn'Qiraj con l'aiuto degli stormi dei draghi.\nLa Terza Guerra e Teldrassil.\nCirca mille anni dopo la Guerra delle Sabbie Mutevoli, le Sentinelle scoprirono che degli intrusi si erano stabiliti nella foresta di Valtetra, e ne stavano abbattendo gli alberi: si trattava degli orchi del clan Cantaguerra guidati da Grom Malogrido, in cerca di risorse per stabilire una nuova nazione a Kalimdor. Le Sentinelle passarono subito all'attacco, supportate da Cenarius e da varie creature della foresta, risultando inizialmente in netto vantaggio. Tuttavia diversi demoni erano riusciti a tornare ad Azeroth, fra cui Mannoroth, che fece bere il proprio sangue agli orchi, contaminandoli: cos\u00ec potenziati, i Cantaguerra riuscirono a uccidere Cenarius. Con la sua morte un grande nemico della Legione Infuocata era venuto meno e le forze demoniache, che si erano preparate per anni, invasero Valtetra; Tyrande risvegli\u00f2 Malfurion e gli altri druidi e, pensando che potesse essere d'aiuto contro i demoni, decise anche di liberare Illidan. Costui in effetti uccise uno dei luogotenenti della Legione, Tichondrius, ma per farlo assorb\u00ec il potere del teschio di Gul'dan, diventando egli stesso un demone e venendo per questo esiliato da Malfurion.\nLa Legione arriv\u00f2 comunque ad assediare Nordrassil nella battaglia del Monte Hyjal; unendo le forze con i rifugiati dell'Orda e dell'Alleanza giunti dai Regni Orientali, gli elfi della notte rallentarono l'avanzata dei demoni abbastanza da permettere a Malfurion di lanciare un disperato incantesimo per far esplodere gli incantesimi di Nordrassil: l'onda d'urto spazz\u00f2 via Archimonde e gran parte delle forze della Legione, ma allo stesso tempo, per la prima volta in diecimila anni, priv\u00f2 gli elfi della notte dell'immortalit\u00e0 e degli altri doni ricevuti dagli Aspetti Draconici.\nDopo la guerra Fandral Elmocervo, caduto sotto l'influsso di Xavius, intrappol\u00f2 Malfurion nel Sogno di Smeraldo e, alla testa del Circolo Cenariano, piant\u00f2 un nuovo Albero del Mondo, Teldrassil, al largo di Rivafosca, per far riguadagnare agli elfi l'immortalit\u00e0 perduta; poich\u00e9 non venne benedetto dagli Aspetti Draconici, non solo l'albero non ridon\u00f2 l'immortalit\u00e0 agli elfi, ma cadde anche ben presto vittima della corruzione dell'Incubo di Smeraldo. Fandral riusc\u00ec a nascondere questa contaminazione, e cos\u00ec la nuova capitale elfica, Darnassus, venne fondata tra le fronde dell'albero. Nello stesso periodo, gli elfi della notte entrarono anche a far parte dell'Alleanza, partecipando alle sue campagne di guerra sia ad Azeroth, sia nelle Terre Esterne.\nTempo dopo la fine dei conflitti a Nordania, Tyrande Soffiabrezza apprese la verit\u00e0 su Malfurion, Fandral e Teldrassil, liberando cos\u00ec il primo e facendo imprigionare il secondo; inoltre, Ysera e Alexstrasza accettarono di benedire l'albero, purificandolo e preservandolo dalla corruzione dell'Incubo, ma non essendo stato benedetto da Nozdormu gli elfi della notte rimasero mortali. Nel periodo immediatamente precedente il Cataclisma, alcuni Alti Nobili della fazione degli Shen'dralar, fino ad allora rimasti segregati nelle rovine di Eldre'Thalas (a Feralas), vennero reintegrati nella societ\u00e0 elfica, e il divieto di praticare le arti arcane venne rimosso.\nIl Cataclisma.\nCome gran parte di Azeroth, anche diversi territori degli elfi della notte vennero danneggiati dal Cataclisma o attaccati dalle forze degli Dei Antichi (senzavolto, naga e cultisti del Martello del Crepuscolo); in particolare, la citt\u00e0 portuale di Auberdine, a Rivafosca, venne distrutta.\nNello stesso periodo Garrosh Malogrido succedette a Thrall come Capoguerra dell'Orda e attacc\u00f2 l'Alleanza; diversi territori elfici vennero invasi, incluse Rivafosca, Valtetra e le Vette di Petrartiglio. La guerra fra Orda e Alleanza termin\u00f2 con l'assedio di Orgrimmar, in cui l'esercito elfico partecip\u00f2 guidato da Tyrande. Inoltre, gli elfi della notte accorsero in aiuto della popolazione di Gilneas, colpita dalla maledizione degli worgen e sotto attacco da parte dei Reietti: quando il regno venne infine evacuato, i gilneani vennero ospitati nelle terre degli elfi, Darnassus inclusa.\nLa Quarta Guerra.\nLe ostilit\u00e0 tra Orda e Alleanza si riaccesero nuovamente nell'ambito della Quarta Guerra, quando Sylvanas Ventolesto divenne la nuova Capoguerra: durante la \"Guerra delle Spine\", l'offensiva dell'Orda partita da Orgrimmar invase Valtetra, puntando verso Teldrassil e schiacciando ogni resistenza; l'evacuazione dei territori elfici interessati, soprattutto Teldrassil (dove viveva la maggioranza di elfi della notte), inizi\u00f2 immediatamente, trasportando i civili a Roccavento via portale. Tuttavia, prima che lo sfollamento potesse essere completato, l'Orda raggiunse le coste settentrionali di Rivafosca e, da l\u00ec, Sylvanas diede l'ordine di incendiare Teldrassil con delle macchine d'assedio potenziate magicamente. Il numero di civili morti nel rogo dell'Albero del Mondo (a cui si aggiunge un ammontare nettamente inferiore di vittime a Valtetra e Rivafosca, sia civili, sia soldati) \u00e8 talmente alto che l'atto \u00e8 stato definito un genocidio.\nCultura.\nGli elfi della notte parlano il darnassiano (\"darnassian\"). Molte femmine elfe della notte hanno dei tatuaggi sul viso: essi possono, in alcuni casi, segnalare un antico rito di passaggio.\nFin dall'antichit\u00e0, la societ\u00e0 degli elfi della notte presentava marcati ruoli di genere, e alcune posizioni erano riservate a membri di un certo genere: ad esempio, solo le donne potevano diventare sacerdotesse, mentre solo gli uomini potevano entrare a far parte delle Guardie della Luna. Dopo la Guerra degli Antichi, molte delle ex Guardie della Luna vennero addestrate come druidi; la stragrande maggioranza dei primi druidi fu quindi composta da uomini, e di conseguenza le arti druidiche furono considerate per lungo tempo appannaggio esclusivamente maschile. Per contro, poich\u00e9 le nuove forze armate degli elfi della notte, le Sentinelle e le Guardiane, si formarono in seno alla sorellanza di Elune, esse ammettevano solo membri di sesso femminile. Questa regola venne ufficialmente rimossa alcune migliaia di anni dopo la Guerra degli Antichi, un cambiamento che fu tumultuoso: tuttavia, di fatto, la situazione rimase la stessa fino alla fine della Terza Guerra, quando le gravi perdite subite nel conflitto costrinsero la societ\u00e0 elfica ad accantonare realmente la divisione fra i ruoli, permettendo agli uomini di accedere all'esercito e al sacerdozio, e alle donne di diventare druide.\nPrima della Guerra degli Antichi, la magia arcana svolgeva un ruolo importantissimo nella societ\u00e0 elfica ed era venerata, da alcuni elfi della notte, come Elune stessa. Per via del ruolo che essa ebbe nella Guerra, venne in seguito bandita molto severamente, tanto che vigeva la pena di morte per chi era recidivo nel praticarla. La diffidenza degli elfi della notte verso l'arcano rimase stabile nel corso nei millenni, anche parecchi anni dopo essersi uniti all'Alleanza. Il millenario divieto di praticare la magia arcana venne abolito poco prima del Cataclisma, quando Tyrande accett\u00f2 di reintegrare nella societ\u00e0 elfica alcuni Alti Nobili della fazione degli Shen'dralar, e di permettere loro di addestrare degli apprendisti; tuttavia la gran parte della popolazione elfica \u00e8 ancora profondamente diffidente nei suoi confronti.\nReligione.\nLa divinit\u00e0 principale degli elfi della notte \u00e8 Elune; la loro cultura \u00e8 talmente intrisa del suo culto che \"Elune-adore\" (\"che Elune sia con te\") \u00e8 un saluto comune non solo fra il clero, ma anche tra il resto della popolazione. I sacerdoti di questa dea sono riuniti nella Sorellanza di Elune, che \u00e8 l'organizzazione pi\u00f9 importante della societ\u00e0 elfica. Dalla sua fondazione, la Sorellanza accettava solamente membri di sesso femminile, ma da dopo la Terza Guerra l'accesso \u00e8 consentito anche ai maschi (sebbene le sacerdotesse restino comunque la maggioranza). I membri della Sorellanza vengono addestrati non solo nelle arti sacerdotali, ma anche nel combattimento e nella tattica, e seguono e assistono l'esercito elfico durante le battaglie; le sacerdotesse possono anche essere poste alla guida di un esercito.\nOltre a Elune, tra gli elfi della notte esiste anche una forma di culto degli antenati, nonch\u00e9 un sentito rispetto, quando non vera e propria venerazione, verso gli Antichi Guardiani, specialmente da parte dei druidi.\nGoverno e corpi militari.\nAnticamente il governo elfico era una monarchia, con capitale Zin-Azshari. Il popolo era principalmente diviso in due caste: la gente comune e gli Alti Nobili, che costituivano l'\u00e9lite governante. Dopo la Guerra degli Antichi, la Sorellanza di Elune prese le redini della societ\u00e0 elfica, e il governo si trasform\u00f2 in una teocrazia, guidata da Tyrande Soffiabrezza (che si trova a capo della Sorellanza sin dalle ultime fasi della Guerra degli Antichi). Ella \u00e8 affiancata nelle decisioni da Malfurion Grantempesta, il quale, in seguito al loro matrimonio nel periodo precedente al Cataclisma, \u00e8 diventato ufficialmente co-reggente degli elfi della notte. Gli elfi della notte che praticano il druidismo fanno parte di un'organizzazione neutrale, il Circolo Cenariano, che non si intromette nelle scelte governative.\nPrima della Guerra degli Antichi gli elfi della notte disponevano di un esercito regolare; esso era affiancato da altri gruppi militari, fra cui le Guardie Lunari, un corpo di incantatori volto alla difesa della capitale Zin-Azshari (esistevano corpi analoghi che proteggevano altre citt\u00e0, ma non erano ufficialmente riconosciuti dal governo). Tuttavia, al tempo della Guerra degli Antichi fare parte dell'esercito era pi\u00f9 uno \"status symbol\" che un vero impegno di difesa del popolo, e le alte gerarchie erano occupate da nobili perlopi\u00f9 privi di esperienza; il conflitto ne rese evidente il deterioramento, ed esso venne quindi sciolto dopo la guerra, cos\u00ec come vennero sciolti tutti i gruppi che avevano a che fare con la magia arcana, come le Guardie della Luna (i cui ex membri divennero, in molti casi, druidi).\nDa dopo la Guerra degli Antichi gli elfi della notte dispongono di due forze militari, create dalla Sorellanza di Elune: le Sentinelle e le Guardiane. Entrambi i corpi hanno un proprio comandante, che \u00e8 a sua volta sottomesso al capo del governo elfico. Le Sentinelle costituiscono il vero e proprio esercito degli elfi della notte e hanno come unico scopo la difesa del popolo e dei territori degli elfi della notte; la generale \u00e8 Shandris Piumaluna. La stragrande maggioranza delle Sentinelle \u00e8 femmina; l'addestramento \u00e8 lungo, e aumenta ancora per le guerriere pi\u00f9 esperte: nonostante molte guerriere siano cadute durante la Terza Guerra, l'organizzazione conta ancora un buon numero di veterane. Le Guardiane sono invece un corpo militare d'\u00e9lite di dimensioni molto pi\u00f9 ridotte, che si occupa della sorveglianza delle prigioni come anche di dare la caccia ai criminali. Il primo gruppo si form\u00f2 sotto la guida di Maiev Cantombroso, con lo scopo di sorvegliare la prigione di Illidan, ed era originariamente composto da volontarie della Sorellanza di Elune. Da tempo immemore fra gli elfi della notte \u00e8 diffuso l'addestramento delle fiere, possenti creature feline che fungono sia da compagne per i cacciatori, sia da cavalcature da battaglia, in special modo per le Sentinelle, costituendo un tassello importante della cultura elfica.\nRapporti con le altre razze.\nGli elfi della notte sono un popolo schivo, che preferisce l'ambiente naturale alle citt\u00e0 e la compagnia dei propri simili rispetto a quella delle altre razze, da cui vengono percepiti come distaccati e solitari; non mancano atti di generosit\u00e0 notevoli, come l'asilo concesso agli worgen di Gilneas, ma sono assai rari.\nSono particolarmente tesi, quando non ostili, i rapporti con le razze che discendono dagli stessi elfi della notte, come i naga o gli elfi del sangue, tanto che gli elfi della notte considerano offensivi addirittura i paragoni tra le rispettive lingue (che sono in effetti imparentate). Le relazioni sono generalmente pessime anche con i troll, i quali odiano gli elfi della notte sin da quando, prima della Guerra degli Antichi, essi li hanno scacciati dai loro territori; i troll sono i progenitori degli elfi della notte, i quali per\u00f2 liquidano questo fatto come una teoria assurda e aberrante, nata solo perch\u00e9 essi non sarebbero in grado di accettare di essere stati sconfitti da una razza diversa dalla propria.\nMolti elfi della notte provano inoltre risentimento verso gli orchi, considerandoli responsabili dell'uccisione di Cenarius; anche l'approvvigionamento di legname nelle foreste di Valtetra \u00e8 stato terreno di scontro tra le due razze. Ciononostante, gli scambi commerciali rimasero aperti, almeno fino a che la battaglia di Angrathar non rovin\u00f2 i rapporti tra Orda e Alleanza; dopodich\u00e9, con l'ascesa di Garrosh Malogrido a Capoguerra, l'Orda riapr\u00ec le ostilit\u00e0 per raccogliere risorse nella foresta.\nApparizioni.\nIn \"Warcraft III\".\nIn \"\", dove vengono introdotti, gli elfi della notte sono una delle quattro fazioni giocabili, assieme a umani, orchi e non morti; tra le loro unit\u00e0 sono incluse anche creature di altre razze, nello specifico driadi, custodi del boschetto, giganti della montagna, fuochi fatui, alberi arcani, ippogrifi, chimere e draghi immaginari.\nGli elfi della notte differiscono dalle altre fazioni del gioco per molte caratteristiche: lo stile di gioco \u00e8 incentrato sulla mobilit\u00e0, sull'attacco a distanza e sul lancio di incantesimi (tanto che sono l'unica fazione la cui unit\u00e0 difensiva di base, l'arciera, attacca a distanza anzich\u00e9 corpo a corpo). Impiegano inoltre alcune meccaniche inedite: ad esempio, necessitano di \"intrappolare\" una miniera con le radici di un Albero della Vita per poterne estrarre l'oro, operazione che i fuochi fatui effettuano sul posto; anche la legna viene immagazzinata direttamente dagli alberi, che non vengono consumati nel processo. Due terzi delle strutture degli elfi della notte sono alberi arcani; il fuoco fatuo viene consumato nel processo di costruzione dell'albero, che per\u00f2 pu\u00f2 attaccare i nemici e anche sradicarsi, spostarsi e rimettere radici in un altro luogo.\nRispetto a quelle delle altre razze, le torri difensive degli elfi della notte (anch'esse alberi arcani) sono pi\u00f9 lente e meno efficaci; ci\u00f2 \u00e8 compensato dalla capacit\u00e0 degli alberi arcani di spostarsi e di attaccare, nonch\u00e9 dai poteri curativi dei pozzi lunari (strutture il cui scopo primario nel gioco \u00e8 quello di aumentare la quantit\u00e0 di unit\u00e0 che \u00e8 possibile addestrare); le unit\u00e0 femminili degli elfi della notte (le arciere, le cacciatrici e gli eroi Sacerdotessa della Luna e Guardiana) possiedono inoltre la capacit\u00e0 di diventare invisibili, stando ferme, durante la notte.\nNegli altri videogiochi.\nGli elfi della notte sono una delle razze giocabili in \"World of Warcraft\" sin dall'uscita del gioco, per la fazione dell'Alleanza. Essi hanno a disposizione le classi di cacciatore, cacciatore di demoni, cavaliere della morte, druido, guerriero, ladro, mago, monaco e sacerdote, alcune delle quali aggiunte nel corso delle varie espansioni. Tra le abilit\u00e0 innate degli elfi della notte si segnalano la capacit\u00e0 di occultarsi, ereditata da alcune unit\u00e0 di \"Warcraft III\", e quella di trasformarsi in fuochi fatui (pi\u00f9 veloci dei fantasmi normali) al momento della morte. Personaggi elfi della notte appaiono nel crossover \"Heroes of the Storm\", in cui sono eroi giocabili Tyrande, Malfurion, Illidan e Maiev, e anche in \"\", dove ai quattro precedenti si aggiunge Elise Cercastelle.\nMateriale stampato.\nDalla loro uscita, gli elfi della notte compaiono in gran parte dei romanzi, dei fumetti, e del resto del materiale stampato della serie \"Warcraft\". Alcuni racconti in particolare riguardano nello specifico la loro storia, o sono ambientati nella loro societ\u00e0, come ad esempio i romanzi della trilogia della Guerra degli Antichi, \"Cuore di lupo\", \"Grantempesta\" e \"Illidan\", e il fumetto \"La maledizione dei Worgen\".\nAccoglienza.\nQuando vennero introdotti in \"Warcraft III\", gli elfi della notte ricevettero recensioni positive da parte di \"GameSpot\", in relazione alle nuove e interessanti meccaniche inserite con la loro fazione (e quella dei non morti), alcune riprese da \"StarCraft\", altre inedite. Da allora sono divenuti una delle razze simbolo dell'universo di Warcraft, e al 2019 risultavano la terza preferita dai giocatori di \"World of Warcraft\", con l'11,6% del totale, dietro agli elfi del sangue e agli umani; parte di questo successo \u00e8 dovuto alla caratterizzazione \"ambientalista\" che gli elfi della notte hanno nel videogioco.\nNel 2007 venne mandata in onda una pubblicit\u00e0 di \"World of Warcraft\", nella quale l'attore Mr. T asseriva di essere un \"night elf mohawk\"; dopo aver riscosso un certo successo tra i fan, un PNG elfo della notte con le sue fattezze \u00e8 stato aggiunto nel gioco per un certo periodo e quel tipo di pettinatura \u00e8 stato reso disponibile per i giocatori elfi della notte."}
{"id": "1456667", "revid": "6923", "url": "https://it.wikipedia.org/wiki?curid=1456667", "title": "Spada da fanteria", "text": "La spada da fanteria \u00e8 una versione modificata della spada da ufficiale, usata solo dai soldati semplici, che venne impiegata durante le guerre del XVIII e XIX secolo.\nNon era molto lunga, era poco pesante (visto le lunghe marce che doveva compiere un esercito) e maneggevole: infatti serviva per tagliare gli arbusti che si incontravano sul proprio percorso, oppure, come avveniva nell'esercito napoleonico, serviva per raccogliere la legna e per uccidere i nemici in battaglia. Un utilizzo pi\u00f9 intenso era quello di farsi strada, ad esempio nel periodo coloniale, tra la vegetazione. \nImportante \u00e8 la differenza tra la spada (a volte chiamata sciabola) da fanteria e quella da cavalleria: una \u00e8 piccola e non curveggiante, l'altra \u00e8 lunga, sottile e ricurva."}
{"id": "1456677", "revid": "73125", "url": "https://it.wikipedia.org/wiki?curid=1456677", "title": "Johann Gotfried Galle", "text": ""}
{"id": "1456678", "revid": "348618", "url": "https://it.wikipedia.org/wiki?curid=1456678", "title": "La colegiala", "text": "La colegiala \u00e8 una canzone peruviana di lingua spagnola composta da Walter Le\u00f3n Aguilar e originariamente interpretata dal gruppo Rodolfo y su Tipica.\nLa canzone.\nScritta sia per il testo sia per la musica dal peruviano Walter Le\u00f3n Aguilar negli anni settanta (che per il motivo si ispir\u00f2 ad una canzone popolare colombiana), la canzone venne incisa da Rodolfo Aicardi (frontman dei Rodolfo y su Tipica) su un 45 giri, pubblicato nel 1982 in Sudamerica dalla sua casa discografica, la RCA/Martinez-Lederman (numero di catalogo: CM 61030); scelta dalla Publicis come musica per uno spot del Nescaf\u00e9 (inizialmente in Ecuador e poi in tutti gli altri paesi latinoamericani), divenne in poco tempo un successo in tutto il subcontinente al punto da convincere l'azienda ad utilizzare la musica anche per gli spot europei e i discografici a pubblicare nel 1983 il 45 giri anche in Europa, dove vendette moltissime copie soprattutto in Spagna, Francia e Italia (ma entrando comunque nelle hit parade di molti altri stati), dove il 45 giri rimane in classifica in Italia per ventun settimane arrivando fino al terzo posto.\nIl testo descrive una studentessa che si reca a scuola con i libri, ammirata dal cantante (\"Hoy te he visto/con tus libros caminando...\").\nGary Low ne incise una cover nel 1984, portandola ad un successo planetario dal Canada al Giappone, dallo Zimbabwe all'Islanda vendendo milioni di copie. La sua versione \u00e8 tuttora un \"evergreen\" ascoltata e apprezzata in tutto il mondo.\nUn'altra versione venne incisa dal cantante venezuelano Jos\u00e9 Luis Rodr\u00edguez.\nGli Squallor utilizzarono una base musicale molto simile per la loro \"Guatemala Guatemala\" (inclusa nell'album del 1985 \"Tocca l'albicocca\").\nEsiste un'altra canzone sudamericana dal titolo \"La Colegiala\", un foxtrot registrato in Argentina nel 1938 dall'orchestra di Enrique Rodr\u00edguez con la voce di Roberto Flores.\nUna famosa pubblicit\u00e0 del caff\u00e8 Nescaf\u00e9, trasmessa negli anni Ottanta in vari Paesi del mondo, usava \"La colegiala\" come canzone di sottofondo."}
{"id": "1456683", "revid": "767487", "url": "https://it.wikipedia.org/wiki?curid=1456683", "title": "Doma\u0219nea", "text": "Doma\u0219nea \u00e8 un comune della Romania di 1.399 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: C\u0103nicea e Doma\u0219nea."}
{"id": "1456686", "revid": "287204", "url": "https://it.wikipedia.org/wiki?curid=1456686", "title": "Domasnea", "text": ""}
{"id": "1456687", "revid": "109651", "url": "https://it.wikipedia.org/wiki?curid=1456687", "title": "West Rosen", "text": ""}
{"id": "1456688", "revid": "729019", "url": "https://it.wikipedia.org/wiki?curid=1456688", "title": "Stazione di Anconetta", "text": "La stazione di Anconetta \u00e8 una fermata ferroviaria sita nel comune di Vicenza e posta sulla linea per Schio.\nLa gestione degli impianti \u00e8 affidata a Rete Ferroviaria Italiana (RFI).\nStoria.\nLa fermata di Anconetta venne attivata il 24 maggio 1998.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate.\nServizi.\nLa stazione, che RFI classifica nella categoria \"bronze\", dispone di:"}
{"id": "1456693", "revid": "1892728", "url": "https://it.wikipedia.org/wiki?curid=1456693", "title": "La paura fa novanta XII", "text": ""}
{"id": "1456694", "revid": "1776051", "url": "https://it.wikipedia.org/wiki?curid=1456694", "title": "Eftimie Murgu (Cara\u0219-Severin)", "text": "Eftimie Murgu (in ungherese \"\u00d3gerlistye\") \u00e8 un comune della Romania di 1.719 abitanti, ubicato nel distretto di Cara\u0219-Severin, nella regione storica del Banato.\nChiamato \"Rud\u0103ria\" fino al 1970, il comune ha assunto la denominazione attuale in onore dell'uomo politico Eftimie Murgu (1805-1870), che vi \u00e8 nato, nel centenario della morte."}
{"id": "1456695", "revid": "2090930", "url": "https://it.wikipedia.org/wiki?curid=1456695", "title": "1080p", "text": "Il termine 1080p indica una categoria di risoluzioni dello schermo, caratterizzate da una risoluzione verticale di 1080 linee e dalla scansione progressiva e non interlacciata. Il 1080p \u00e8 uno standard di alta definizione, caratterizzato da rapporto d'aspetto dell'immagine di e quindi da una risoluzione orizzontale di 1920 pixel. La risoluzione di ogni fotogramma \u00e8 quindi di 1920 \u00d7 1080 pixel, in totale. La cadenza di ripresa del formato pu\u00f2 essere implicita o specificata dopo la lettera \"p\", con le consuete notazioni 1080p25 o 1080p/25, indicando 25 fps.\nIn termini di marketing, il 1080p \u00e8 chiamato spesso \"Full High-Definition\", nonostante non sia lo stesso significato. Strumenti di ripresa per cinematografia digitale 2K/4K sono comunemente disponibili in commercio, e la tecnologia a ultra alta definizione \u00e8 in fase di ricerca.\nIn aggiunta all'indicazione della risoluzione video, il termine 1080p \u00e8 usato anche, insieme a 1080i, per indicare la modalit\u00e0 supportata da determinate apparecchiature. Per esempio, apparecchiature per alta definizione in grado di accettare risoluzioni inferiori e scalarle a 1080p sono indicate con questo termine, anche se il video cos\u00ec convertito ha una qualit\u00e0 differente da quella proveniente da una sorgente nativa 1080p. Viceversa, apparecchiature in grado di visualizzare segnali 1080i e 720p potrebbero non essere in grado di gestire lo standard superiore, e questo verr\u00e0 normalmente convertito in un formato gestibile.\nStandard di trasmissione.\nGli standard ATSC e DVB supportano il video 1080p, ma solo a cadenze di ripresa di 24, 25 e 30 fotogrammi al secondo (1080p24, 1080p25, 1080p30) e le corrispondenti versioni 1000/1001 (cio\u00e8 29,97 al posto di 30). Cadenze superiori, come 1080p50 e 1080p60, richiedono molta pi\u00f9 larghezza di banda o un codec con capacit\u00e0 superiori, tipo H.264/MPEG-4 AVC. \u00c8 previsto che i formati 1080p50 e 1080p60 siano il futuro standard di produzione per le trasmissioni televisive.\nNegli Stati Uniti, gli standard ATSC sono in fase di presunta revisione per permettere l'uso di nuovi codec, in maniera simile a quanto il consorzio \"DVB Project\" ha gi\u00e0 fatto con il DVB-S2. Non ci si aspetta, tuttavia, una larga diffusione delle trasmissioni in 1080p60, dal momento che la maggior parte della base di televisori installati \u00e8 in grado di decodificare solo il codec MPEG-2, mentre le limitazioni di banda non consentono di trasmettere due fasci sullo stesso canale, uno 1080i MPEG-2 e uno 1080p MPEG-4.\nStandard di produzione.\nL'industria cinematografica ha adottato il 1080p24 come formato di produzione sia nella versione 24p sia in quella 24PsF. Potrebbe trattarsi del primo standard video universale comune in tutti i continenti dopo la pellicola, unico mezzo finora adottato come standard in pi\u00f9 continenti Inserire un video progressivo in un flusso interlacciato permette il mantenimento del formato progressivo minimizzando nel contempo la larghezza di banda necessaria allo scopo utilizzando apparecchiature interlacciate.\nNegli ambienti di produzione, il 1080p richiede il doppio di larghezza di banda rispetto al 1080i o al 720p, con la conseguente necessaria adozione di apparecchiature in grado di supportare il formato. Per essere trasportato, un flusso 1080p richiede un'interfaccia seriale digitale secondo le specifiche Dual Link o 3G.\nDisponibilit\u00e0.\nTrasmissioni.\n\u00c8 piuttosto comune, ma errata, la credenza che non sia possibile realizzare trasmissioni in alta definizione in 1080p. In realt\u00e0, gli standard ATSC Americani prevedono trasmissioni 1080p24 e 1080p30. Nella pratica, le emittenti usano un formato a 60 Hz nell'header MPEG-2, cio\u00e8 720p60 e 1080i35, ma questo indica solo l'uscita generata della decodifica MPEG-2, e non il reale modo di codifica.\nLo standard MPEG-2 prevede di poter codificare materiale girato a 24 fps (come la pellicola) come 1080p24, indipendentemente dal formato di uscita. I fotogrammi progressivi sono contrassegnati con metadati (campi dell'header PICTURE) che indicano al decoder di effettuare un per interlacciarli. Anche se da un punto di vista formale l'uscita del codificatore MPEG-2 \u00e8 un flusso 1080i30, il contenuto reale \u00e8 1080p24 ed \u00e8 possibile vederlo come tale. Vale a dire che 24 fotogrammi codificati progressivamente sono inseriti in un flusso dati che il decoder trasforma in 60 semiquadri interlacciati al secondo. La rete NBC usa questo metodo con alcune stazioni.\nAnche per materiale non codificato con questo sistema, \u00e8 comunque possibile estrarre i 24 fotogrammi originali da una trasmissione 1080i30, dal momento che il pulldown 3:2 effettuato dall'emittente non comporta perdita di informazioni (a differenza di quello effettuato dal lato ricevente).\nContenuti su internet.\nAlcuni esempi di contenuti disponibili in formato 1080p su internet includono gli Apple QuickTime Trailers in formato QuickTime HD 720p/1080p e il WMV HD Content Showcase che contiene clip sia nel formato 720p sia in 1080p. Un altro esempio di contenuto 1080p \u00e8 il podcast MacBreak creato da Leo Laporte e Alex Lindsay. Questo podcast \u00e8 distribuito tramite il protocollo BitTorrent per via delle grandi dimensioni dei file dovuti all'alto bitrate. BitTorrent contiene anche molti film in 1080p copiati da supporti Blu-ray o da nastri di classe broadcast. I film in alta definizione su internet sono spesso in formato MKV/MP4, in standard 1080p24/25/30 e molti computer non riescono a riprodurli fluidamente.\nTelevisori e videoproiettori.\nIl settore delle apparecchiature di classe domestica con supporto a segnali 1080p \u00e8 in rapida crescita, con una diffusione crescente riscontrabile dal 2005 in poi. La maggior parte dei produttori offre televisori al plasma e LCD con diverse tecnologie di schermo. I televisori pi\u00f9 recenti hanno il supporto per il \"pulldown\" 3:2 inverso, in grado di produrre un segnale 1080p partendo da trasmissioni 1080i60.\nMonitor per computer.\nAlcuni monitor LCD in 16:9 hanno una risoluzione sufficiente per visualizzare nativamente il 1080p, per esempio quelli widescreen WUXGA che supportano una risoluzione di 1920 \u00d7 1200 pixel, superiore a quella richiesta, e disponibile su alcuni portatili con schermo da 15 o 17 pollici.\nMolti LCD da 23, 24 o 27 pollici hanno una risoluzione nativa di 1920 \u00d7 1200. Se il display ha una risoluzione nativa inferiore, il contenuto 1080p sar\u00e0 visibile ma scalato per la risoluzione effettiva.\nI monitor per computer a tubo catodico sono da tempo disponibili con risoluzioni superiore a quanto richiesto per il 1080p. La maggior parte dei CRT, per\u00f2, ha un rapporto d'aspetto di 4:3, di conseguenza il contenuto sar\u00e0 visibile anamorfico oppure con l'aggiunta di bande nere sopra e sotto.\nAlcuni monitor che indicano una risoluzione massima di 1024\u00d7768 a 85\u00a0Hz sono in grado di accettare un segnale in ingresso di 1920 \u00d7 1080 a 60 Hz, dal momento che la circuiteria dei CRT permette di elaborare segnali con risoluzione superiore ma frequenza inferiore.\nArchiviazione.\nSono disponibili contenuti in 1080p sia su dischi Blu-ray sia HD DVD. I lettori Blu-ray pi\u00f9 recenti sono in grado di eseguire il pulldown inverso per ricavare segnali 24p partendo da contenuti interlacciati.\nIn ambito professionale, il 1080p \u00e8 registrabile utilizzando formati come HDCAM SR e D6.\nConsole per videogiochi.\nConsole come Xbox 360, PS3 e Wii U sono pensate per sfruttare il 720p, ma tramite procedura di upscaling raggiungono il 1080p. Il Wii invece supporta l'EDTV a 480p solo collegando un cavo AV Component, ma non arriva alla modalit\u00e0 ad alta definizione, a causa delle limitate risorse computazionali. PS4 e Xbox One supportano nativamente il 1080p , mentre PS4 Pro e Xbox One X si spingono oltre, arrivando in certi casi al 4K. Nintendo Switch \u00e8 in grado di riprodurre il 1080p solo in modalit\u00e0 \"docked\". Le nuove console PS5 e Xbox Series X puntano al 4K nativo. "}
{"id": "1456696", "revid": "124522650", "url": "https://it.wikipedia.org/wiki?curid=1456696", "title": "1080i", "text": "Il termine 1080i \u00e8 l'abbreviazione di una categoria di modalit\u00e0 video, tutte caratterizzate da una risoluzione verticale di 1080 linee e dalla scansione interlacciata. \nIl 1080i \u00e8 un formato di alta definizione, che implica un rapporto d'aspetto di . La relativa risoluzione orizzontale del formato \u00e8 di 1920 pixel.\nLa cadenza di ripresa in hertz pu\u00f2 essere implicita nel contesto o indicata espressamente, con una notazione molto comune, dopo la lettera \"i\". Le due frequenze usate pi\u00f9 comunemente erano di 25 e 30 fotogrammi al secondo, secondo la divisione tradizionale ereditata dai sistemi PAL e NTSC e legata all'utilizzo di circuiti con segnali di controllo derivati (previo scalamento della frequenza di un fattore 1/2) della corrente alternata in uso in quei paesi (frequenze di 50 e 60 Hz rispettivamente).\nA seconda che ci si riferisca alla frequenza di quadro o di semiquadro, si possono utilizzare notazioni quali 1080i25, 1080i50 e, secondo la raccomandazione EBU, 1080i/25, tutte tra loro equivalenti.\nIl formato 1080i, per la sua natura interlacciata, era direttamente compatibile con i monitor a tubo catodico. Per essere visualizzato su display a scansione progressiva, come quelli al plasma e LCD, il segnale deve essere sottoposto ad un processo detto Deinterlacciamento.\nPer via delle modifiche allo standard NTSC introdotte all'epoca dell'introduzione del colore, la cadenza di ripresa delle trasmissioni 1080i/30 era in realt\u00e0 inferiore dello 0.1% rispetto al valore nominale, quindi di circa 29,97 fotogrammi al secondo. Anche la notazione 1080i29.97 \u00e8 usata in alcuni ambiti. Gli standard attuali supportano frequenze sia di 24/30/60 reali sia di 23,976/29,97/59,94 fotogrammi al secondo.\nEsiste una variante del formato quando applicato al sistema di registrazione HDV che limita la risoluzione a 1440 \u00d7 1080 pixel. In questo caso l'aspect ratio dei pixel \u00e8 pari a 1,333 ed \u00e8 il risultato di una deformazione anamorfica."}
{"id": "1456697", "revid": "767487", "url": "https://it.wikipedia.org/wiki?curid=1456697", "title": "Giovanni della Verna", "text": "Originario delle Marche, una regione molto influenzata dal francescanesimo come mostrano gli innumerevoli santi francescani nativi, quali ad esempio Giacomo della Marca e Camilla da Varano, ossia sr. Battista, prima della sua esperienza mistica di preghiera e meditazione, per trenta anni a La Verna, dove visse in una cella di frasche sul monte Penna, pass\u00f2 la sua adolescenza in preghiera e penitenza, usando molti cilici per il suo corpo.\nNe I Fioretti di San Francesco \u00e8 narrato l'episodio del suo \"incontro\" con Ges\u00f9 sul monte Penna, vicino ad un faggio, sotto il quale il beato pregava e meditava, ai piedi di una croce . Dopo la caduta del faggio, in questo luogo fu edificata una piccola cappella, la \"Cappella del Faggio\", sulla cui parete un'iscrizione spiega che la parte di terreno antistante, racchiusa da un muretto, \u00e8 il luogo ove avvenne l'incontro.\nDopo la morte, il beato Giovanni fu sepolto nella Basilica, sotto l'altare della cappella di San Michele.\nCulto.\nLeone XIII il 24 giugno 1880 promulg\u00f2 la conferma del culto. Il suo elogio si legge nel Martirologio romano al 9 agosto:"}
{"id": "1456699", "revid": "117325230", "url": "https://it.wikipedia.org/wiki?curid=1456699", "title": "Zio Paperone e l'isola alla fine del tempo", "text": "Zio Paperone e l'isola alla fine del tempo (testo e disegni di Don Rosa, 1991) \u00e8 fumetto che vede Zio Paperone contro Cuordipietra Famedoro, in cui ha un ruolo importante il tempo.\nTrama.\nLa storia comincia quando nell'Oceano Pacifico nasce un nuovo vulcano in mezzo al mare, che non erutta lava, bens\u00ec oro. A Paperopoli \u00e8 notte, ma i satelliti dell'arciplurimiliardario non dormono mai e uno rileva l'isola d'oro ma si rompe subito a causa dell'eccitazione e precipita nella valle del Limpopo. Il giorno dopo, Paperone \u00e8 gi\u00e0 in partenza con Paperino, Qui, Quo e Qua verso le Filippine dove la sua agenzia gli comunica il luogo di caduta del satellite. Contemporaneamente, Famedoro si ferma l\u00ec con il suo jet, a fare un rifornimento per un viaggio nel Pacifico: Paperone capisce che il satellite era stato trovato da Famedoro e s'intrufola nel suo jet per scoprire le coordinate dell'isola d'oro. Una volta avuta l'informazione, Paperone e i nipoti si dirigono nel Pacifico assieme ad un pilota, ma arriva prima Famedoro. Quando Paperone arriva, Famedoro dice che il 180\u00ba Meridiano divide l'isola a met\u00e0 e intanto Curdipietra aveva piantato il suo paletto nella parte occidentale; allora Paperone pianta il suo paletto ad est, dove \u00e8 un giorno prima rispetto alla parte di Famedoro (dato che il 180\u00ba meridiano corrisponde con la linea del cambiamento di data). I nipotini, per\u00f2, si ricordano che il primo a piantare un paletto nella parte orientale dell'isola e a dichiararla propria fu il loro pilota, che disse di sperare di poter avere l'isola per aiutare il suo povero paese.\nCos\u00ec, alla fine, la \"gara\" all'isola d'oro fu vinta da un povero e onesto isolano.\nIl D.U.C.K. si trova in basso a sinistra, confuso tra le onde della prima vignetta della prima tavola."}
{"id": "1456702", "revid": "44939", "url": "https://it.wikipedia.org/wiki?curid=1456702", "title": "DNA polimerasi DNA-dipendente", "text": ""}
{"id": "1456704", "revid": "1305772", "url": "https://it.wikipedia.org/wiki?curid=1456704", "title": "Ezeri\u0219", "text": "Ezeri\u0219 (in ungherese \"Ezeres\") \u00e8 un comune della Romania di 1.347 abitanti, ubicato nel distretto di Cara\u0219-Severin, nella regione storica del Banato.\nIl comune \u00e8 formato dall'unione di 2 villaggi: Ezeri\u0219 e Soceni."}
