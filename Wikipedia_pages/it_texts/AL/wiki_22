{"id": "1451498", "revid": "287204", "url": "https://it.wikipedia.org/wiki?curid=1451498", "title": "Tavola armonica", "text": "La tavola armonica \u00e8 la superficie piana (o leggermente arcuata) di uno strumento che ha la funzione di aumentare la sonorit\u00e0 dello stesso: \u00e8 presente in ogni strumento a corda ed \u00e8 anche chiamata tavola di risonanza.\nNel violino \u00e8 la parte superiore della cassa su cui poggia il ponticello. \nNel pianoforte \u00e8 la tavola su cui poggia il telaio. Ha la funzione di amplificare le vibrazioni prodotte dalle corde creando le onde sonore. \u00c8 evidente che la massa d'aria messa in movimento da ogni singola corda \u00e8 minima, di conseguenza il volume di suono generato sar\u00e0 basso. Ma le vibrazioni prodotte anche da una sola corda mettono in movimento tutta la tavola armonica che a sua volta movimenta una massa d'aria molto maggiore amplificando il suono di molte volte.\nLa tavola armonica \u00e8 costituita da un insieme di tavolette di abete (bianco o rosso a scelta del costruttore) di risonanza. Gli abeti rossi di risonanza della Val di Fiemme sono famosi da secoli. Gi\u00e0 Stradivari costruiva i suoi violini con le tavole di questi abeti. Anche nei boschi della Germania si trovano ottimi abeti di risonanza. Tuttavia gli abeti pi\u00f9 utilizzati al mondo, specie dalle grandi fabbriche orientali e dagli americani sono i cosiddetti Sitka provenienti dall'Alaska ove se ne trovano migliaia di km quadrati.\nLe tavolette di abete vengono incollate una di fianco all'altra fino a raggiungere un'ampiezza sufficiente per la tavola del pianoforte al quale \u00e8 destinata. Tali tavolette sono di spessore variabile, generalmente oscillante fra i cinque e i dieci millimetri. Infatti la tavola armonica non presenta lo stesso spessore su tutta la superficie ma spessori variabili nelle diverse zone della tavola stessa. Tali differenze di spessore si ottengono con un accurato lavoro di pialla da parte di personale molto esperto ed \u00e8 uno dei segreti che ogni costruttore si guarda bene dal divulgare. In generale possiamo dire che gli spessori maggiori si trovano nella regione degli acuti mentre degradano verso la regione dei bassi.\nAltra basilare caratteristica della tavola armonica \u00e8 la cosiddetta curvatura che noi in italiano chiamiamo carica. La carica viene data per poter meglio contrastare la pressione delle corde ed accogliere le vibrazioni che dalle corde vengono trasmesse alla tavola stessa. Per ottenere che la carica si mantenga nel tempo sul dorso della tavola armonica vengono incollate le catene che hanno esattamente il compito di dare la carica alla tavola e di mantenerla il pi\u00f9 a lungo possibile. Considerando che la vita dei pianoforti di qualit\u00e0 supera il secolo possiamo immaginare che, dopo cos\u00ec tanti anni, la carica della tavola si sar\u00e0 persa per effetto della pressione delle corde sulla tavola stessa. Questo \u00e8 uno degli interventi di restauro pi\u00f9 impegnativi che non tutti sono in grado di eseguire.\nSull'altro lato della tavola armonica, cio\u00e8 sul lato anteriore, si trova il ponticello sul quale appoggiano le corde e che ha il compito di trasmettere le vibrazioni dalle corde alla tavola. Il ponticello \u00e8 sempre diviso in due parti per effetto dell'incrocio delle corde. Sulla prima parte, pi\u00f9 lunga, appoggiano le corde dei medioacuti, mentre sulla seconda parte, pi\u00f9 corta, appoggiano le corde dei bassi.\nLa tavola armonica cos\u00ec completa \u00e8 poi incollata lungo tutto il perimetro al telaio nei pianoforti verticali od al mantello nei pianoforti a coda costituendo un insieme compatto che chiamiamo corpo sonoro.\nSi intuisce che tutti gli incollaggi vanno eseguiti alla perfezione poich\u00e9 dovranno durare tutta la vita del pianoforte. Infatti nel caso qualche incollaggio si dovesse allentare potrebbe dare origine a fastidiose vibrazioni spesso difficili da individuare."}
{"id": "1451500", "revid": "12582", "url": "https://it.wikipedia.org/wiki?curid=1451500", "title": "Santa Maria di Tergu", "text": ""}
{"id": "1451501", "revid": "228587", "url": "https://it.wikipedia.org/wiki?curid=1451501", "title": "Gabriele Cesano", "text": "Nato da una famiglia nobile pisana nel 1490, si dedic\u00f2 in giovane et\u00e0 agli studi di letteratura antica e della filosofia. Scrisse pochi saggi come grecista e linguista. Le sue relazioni con i letterati dell'epoca sono note.\nFu amico del cardinale Ippolito de' Medici e fu anche il consigliere spirituale di Caterina de' Medici, duchessa d'Urbino, colei che negli anni a seguire divent\u00f2 regina di Francia.\nPaolo V lo elesse vescovo di Saluzzo nel 1556 per i vari favori resi alla Chiesa.\nSulla cattedrale di Saluzzo, citt\u00e0 di cui il Cesano resse per dodici anni la diocesi (dal 1556 al 1568), \u00e8 ancora oggi presente una lapide con un'iscrizione latina che tradotta dice:\n\u00c8 citato nella \"Vita\" di Cellini (I, 1 e 2)."}
{"id": "1451506", "revid": "188323", "url": "https://it.wikipedia.org/wiki?curid=1451506", "title": "Derbi GPR 125 Racing", "text": ""}
{"id": "1451507", "revid": "188323", "url": "https://it.wikipedia.org/wiki?curid=1451507", "title": "Derbi GPR 50 Racing", "text": ""}
{"id": "1451512", "revid": "46291", "url": "https://it.wikipedia.org/wiki?curid=1451512", "title": "Aldrovanda", "text": "Aldrovanda \u00e8 un genere di piante carnivore appartenente alla famiglia delle Droseracee e rappresentato da un'unica specie vivente, l\"'Aldrovanda vesiculosa\", presente in Europa, Asia, Africa ed Australia.\nDedicato al naturalista Ulisse Aldrovandi, questo genere comprende inoltre numerose specie estinte e si crede discenda dalla \"Palaeoaldrovanda splendens\", una specie fossile del Cretaceo superiore. \nSpecie.\nL'esistenza ed il numero delle varie specie elencate \u00e8 ancora dibattuta, sebbene le analisi SEM della struttura dei semi confermi questa suddivisione:"}
{"id": "1451515", "revid": "287204", "url": "https://it.wikipedia.org/wiki?curid=1451515", "title": "All'anima della musica!", "text": "All'anima della musica! (in inglese: Soul Music, traducibile come \"\"Musica Soul\" ma anche come \"La musica dell'anima\") \u00e8 il sedicesimo romanzo di Terry Pratchett ambientato nel \"Mondo Disco\". \u00c8 stato pubblicato per la prima volta nel 1994. Come in altri romanzi della serie, Pratchett introduce elementi della societ\u00e0 moderna nel mondo magico e vagamente medievaleggiante del Mondo Disco, in questo caso la musica Rock and roll e i complessi musicali, con conseguenze quasi disastrose. In questo libro compare per la prima volta Susan Sto Helit, figlia di Mort e Ysabell e nipote della Morte.\nNel giugno 2013 la casa Salani ha pubblicato l'edizione italiana.\nTrama.\nIl giovane musicista Imp Y Celyn, venuto in cerca di fortuna nella citt\u00e0 di Ankh-Morpork, introduce inconsapevolmente la musica rock nel Mondo Disco, fatto cui segue una bizzarra alterazione della realt\u00e0: vecchi stregoni che assumono atteggiamenti giovanilistici, apparizioni di orde di fan, e, soprattutto, un sacco di gente che cerca di fare musica da sola; quest'ultimo \u00e8 il fatto di gran lunga pi\u00f9 grave, almeno dal punto di vista della Gilda dei Musicisti!\nNel frattempo, la giovane collegiale Susan Sto Helit si trova improvvisamente proiettata nel ruolo di Tristo Mietitore, a causa della sparizione del nonno, e prende interesse alla sorte di Imp, la cui clessidra (la Morte ha una clessidra per ogni persona) si \u00e8 improvvisamente riempita di musica proveniente da un altro mondo!\nAnche i maghi cercano di venire a capo dell'enigma di questa musica misteriosa. O meglio l'Arcicancelliere, Munstrum Ridcully, ne vuole venire a capo: gli altri, dal Bibliotecario fino al Decano, sono diventati dei fan sfegatati del nuovo ritmo!\nIl Tristo Mietitore, nel frattempo, \u00e8 intento a cercare di \"dimenticare\", provando i molti e vari modi raccomandati dal volgo.\nAltri media.\nEsiste un adattamento a cartoni animati, prodotto dallo studio Cosgrove Hall Films per Channel 4 nel 1996."}
{"id": "1451516", "revid": "1714743", "url": "https://it.wikipedia.org/wiki?curid=1451516", "title": "Corrado di Turingia", "text": "Biografia.\nCorrado era il figlio minore di Ermanno I di Turingia, e di Sofia, figlia di Ottone I di Baviera. Suo fratello maggiore Ludovico IV di Turingia aveva sposato Santa Elisabetta d'Ungheria. Apparteneva dunque alla dinastia Ludovingia. Quando Ludovico mor\u00ec nel 1221 durante la sesta crociata, suo fratello Enrico Raspe divenne reggente per il figlio minore di Ludovico, Ermanno II, e Corrado ottenne il titolo di Conte di Gudensberg, in Assia, assistendo suo fratello nel governo dei territori.\nAlla morte di Elisabetta, nel 1231, Enrico ottenne la Turingia per se stesso, e assieme a Corrado, lavor\u00f2 per consolidare il potere nell'area. Corrado si scontr\u00f2 numerose volte in battaglia con Sigfrido III, Arcivescovo di Magonza. Egli tent\u00f2 inoltre un infruttuoso assedio della citt\u00e0 di Fritzlar nel 1232.\nElisabetta aveva fondato un ospedale a Marburgo e lo aveva destinato all'Ordine degli Ospitalieri di Gerusalemme, ma la proposta venne rifiutata dal suo \"difensore\", Corrado di Marburgo. Papa Gregorio IX aveva inviato sul posto una commissione per vagliare la questione, e quest'ultima vot\u00f2 a favore della tesi di Corrado di Marburg il 2 agosto 1232. Nell'estate del 1234, Corrado si rec\u00f2 a Roma e convinse la curia a concedere l'amministrazione dell'ospedale e della parrocchia di Marburg all'Ordine Teutonico, che aveva fondato una propria casa nella citt\u00e0 l'anno precedente. Nel novembre dello stesso anno, Corrado lasci\u00f2 il proprio potere temporale ed entr\u00f2 nell'ordine egli stesso. L'anno successivo, egli ader\u00ec alla commissione romana preposta per la canonizzazione della cognata, rimanendo alla corte papale sino alla Pentecoste del 1235 quando venne dichiarata santa.\nAlla morte di Hermann von Salza, Corrado divenne Gran Maestro dell'Ordine Teutonico. Durante un viaggio a Roma, in cui fu portavoce dei principi imperiali, i quali volevano la pace tra il papa Gregorio IX e lo scomunicato Federico II, alla fine dell'estate del 1240, si ammal\u00f2 e mor\u00ec. Venne sepolto nella chiesa di Sant'Elisabetta a Marburgo."}
{"id": "1451517", "revid": "767487", "url": "https://it.wikipedia.org/wiki?curid=1451517", "title": "Chiliile", "text": "Chiliile \u00e8 un comune della Romania di 698 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 7 villaggi: Bude\u0219ti, Chiliile, Crevele\u0219ti, Ghiocari, Glod Petcari, Poiana Pletari, Trestioara."}
{"id": "1451527", "revid": "76963", "url": "https://it.wikipedia.org/wiki?curid=1451527", "title": "Ann Savage", "text": "Biografia.\nNata in Carolina del Sud, Ann Savage \u00e8 nota soprattutto per i suoi ruoli di \"femme fatale\" in numerosi B-movie hollywoodiani, il pi\u00f9 importante dei quali \u00e8 nel classico del genere \"noir\" \"Detour\", di Edgar G. Ulmer, girato nel 1945 al fianco di Tom Neal, con il quale condivise diverse pellicole, sempre dello stesso genere: in \"Detour\", in particolare, la Savage interpret\u00f2 il ruolo di una donna spietata e sessualmente aggressiva, che ricatta un uomo incontrato per caso.\nFiglia di un ufficiale dell'esercito statunitense, la piccola Bernice segu\u00ec i continui spostamenti del padre da una base militare all'altra, trasferendosi tra l'altro a Dallas, a New Orleans ed infine a Jacksonville. Dopo la morte del padre, avvenuta quando aveva solo quattro anni, la madre, proprietaria di una gioielleria, si trasfer\u00ec con i figli a Los Angeles, quando Ann aveva poco meno di dieci anni. Dopo aver iniziato gli studi di recitazione alla scuola di Max Reinhardt, Ann fece conoscenza con Bert D'Armand, il responsabile della scuola, che in seguito divenne il suo impresario, e che spos\u00f2 nel 1945.\nDopo aver nel frattempo intrapreso anche la carriera di fotomodella, scelse il nome d'arte di Ann Savage ed esord\u00ec sul grande schermo in una piccola parte nella pellicola \"Il grande valzer\" (1938) di Julien Duvivier, dopo aver firmato un contratto con la Columbia Pictures. Durante il periodo della Seconda guerra mondiale divenne una delle \"pin-up\" preferite dai soldati al fronte, e dopo essere apparsa sulla copertina della celebre rivista \"Esquire\" nel 1944, in un servizio fotografico opera del celebre fotografo George Hurrell Sr., partecip\u00f2 a molti spettacoli in favore delle forze armate.\nNonostante sia apparsa in oltre 30 pellicole \"noir\", western e di altro genere negli anni quaranta e cinquanta, la sua carriera fu molto breve, soprattutto dopo il suo divorzio dalla Columbia Pictures, fino al definitivo ritiro dal cinema nel 1953, quando da Hollywood si trasfer\u00ec con il marito a Manhattan. La Savage tuttavia comparve occasionalmente in alcune TV locali, rimanendo sostanzialmente fuori dal mondo dello spettacolo ma facendo un breve rientro nel cinema nella pellicola \"Fuochi incrociati\" (1986) in cui, paradossalmente, interpret\u00f2 il ruolo di una suora ed infine, per la sua ultima interpretazione, nella pellicola \"My Winnipeg\" (2007) del regista canadese Guy Maddin."}
{"id": "1451528", "revid": "767487", "url": "https://it.wikipedia.org/wiki?curid=1451528", "title": "Chiojdu", "text": "Chiojdu \u00e8 un comune della Romania di 3.661 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 6 villaggi: B\u00eesca Chiojdului, C\u0103tia\u0219u, Chiojdu, Lera, Plescioara, Poeni\u021be.\nChiojdu ha dato i natali allo storico Constantin Giurescu (1875-1919)."}
{"id": "1451529", "revid": "599013", "url": "https://it.wikipedia.org/wiki?curid=1451529", "title": "Egor Titov", "text": "Per due volte \u00e8 stato eletto Calciatore russo dell'anno, nel 1998 e nel 2000.\nCaratteristiche tecniche.\nAgiva come attaccante con attitudini da centrocampista, giocando sovente nello spazio tra i due reparti.\nCarriera.\nCresciuto nel settore giovanile dello , debutt\u00f2 in prima squadra nel 1995. Da allora gioc\u00f2 con il club moscovita per tredici anni, contribuendo alla vittoria di sei campionati russi consecutivi e 2 coppe nazionali. Inoltre sfior\u00f2 per ben 3 volte la vittoria della Supercoppa di Russia, nel 2004, 2006 e 2007: in tutti e tre i casi furono i rivali del CSKA Mosca a trionfare. Nel 1998 e nel 2002 fu eletto Calciatore russo dell'anno. Nel 2008 pass\u00f2 al Chimki. Nel 2009 gioc\u00f2 con il Lokomotiv Astana prima del ritiro, avvenuto agli inizi del 2010. All'inizio del 2012 disput\u00f2 alcune partite con l', allenato dall'ex compagno di squadra allo Spartak Dmitrij Aleni\u010dev.\nCon la nazionale russa conta 41 presenze e 7 reti. Partecip\u00f2 al . Nel 2004 venne squalificato per 12 mesi per positivit\u00e0 ad uno stimolante dopo la partita di spareggio per il contro il .\nNell'estate del 2015 fu chiamato da Aleni\u010dev, nominato tecnico dello Spartak, a ricoprire il ruolo di assistente. Vi rimase sino al 2016.\nDal 2017 \u00e8 assistente dell'allenatore dell'Enisej."}
{"id": "1451531", "revid": "2056951", "url": "https://it.wikipedia.org/wiki?curid=1451531", "title": "Lion (moneta)", "text": "Lion (\"leone\" in lingua inglese) \u00e8 il nome di alcune monete scozzesi.\nEtimologia.\nIl termine deriva dal leone che era raffigurato sullo stemma di Scozia che con il cardo e la croce di Sant'Andrea, il protettore della Scozia, \u00e8 uno dei simboli della Scozia.\nStoria.\nRoberto III - Giacomo IV.\nLa prima moneta con questo nome fu coniata la prima volta da Roberto III (1390-1406) dopo il 1390.\nIl valore era di 5 scellini.\nNe furono battute due emissioni: la prima pesava 61 - 59,5 grani (3,871g) con un titolo di 22 carati, mentre nella seconda il peso era ridotto a 38 grani (2,452g) con lo stesso titolo. Questa riduzione di peso era parallela ad un'analoga riduzione delle monete d'argento.\nAl dritto era rappresentato lo stemma di Scozia con il leone, che diede nome alla moneta. Questo tipo imitava quello dell'\u00e9cu \u00e1 la couronne, coniato nel 1385 da Carlo VI di Francia. La legenda recitava: .\nAl rovescio era rappresentato il protettore della Scozia, Sant'Andrea crocefisso e due gigli ai lati; la legenda lo stesso motto della moneta francese .\nPrese anche il nome di \"Saint'Andr\u00e9\" dal santo che vi era rappresentato.\nLa moneta, dalla corona posta sullo stemma scozzese era anche chiamata Scottish crown.\nIn entrambe le monetazione il \"lion\" era accompagnato da un mezzo \"lion\" che prese il nome di \"half-crown\", \"Demi-Lion\" o semplicemente \"Demy\".\nFu coniato ancora sotto Giacomo I con un peso di 54 grani ed il valore di 6s 8d e sotto Giacomo IV (1488-1514), con un peso di 52,35 grani ed un valore di 14 scellini.\nDopo Giacomo IV il tipo non fu pi\u00f9 coniato.\nMaria Stuarda.\nSotto Maria Stuarda furono coniate nuovamente della monete con questo nome: un \"lion\" d'oro ed una moneta di biglione dal valore di 1 \u00bd penny.\nIl \"lion\" d'oro di Maria valeva 44 scellini.\nQuesta moneta fu emessa durante la prima monetazione di Maria, quella battuta nel periodo precedente il matrimonio con il delfino di Francia, poi re Francesco II e che inizi\u00f2 quando la regina sal\u00ec al trono all'et\u00e0 di nove mesi.\nIl \"lion\" del 1553 aveva al dritto lo stemma di Scozia coronato e ai lati le lettere \"I e \"G\". Al rovescio aveva il monogramma . La moneta fu coniata con piccole differenze nel 1557: aveva il monogramma ed ai lati dello stemma c'erano le lettere \"M\" e \"R\" (\"Maria Regina\"). Di questa seconda moneta si conosce un solo esemplare, conservato al British Museum.\nPesava in entrambi i casi 78,52 grani (5,066g ca.) e aveva un titolo di 22 carati.\nOltre al \"lion\" le monete d'oro furono la corona (o \"\u00e9cu\") da 20 shilling, il mezzo lion ed il ryal da 3 sterline.\nSotto Maria fu coniato in biglione anche una nuova moneta chiamata anch'essa \"lion\" (o \"hardhead\") dal valore di 1\u00bd penny. Il contenuto d'argento era inferiore all'1 % ed il peso era di 14,72 grani (ca. 0,95g).\nGiacomo VI.\nUna moneta con lo stesso nome fu il \"lion noble\" d'oro (o \"angel\" scozzese) introdotto assieme alle sue frazioni (2/3, 1/3) nella quarta monetazione (1582-1588) di Giacomo.\nPesava 78,52 grani (5,066g ca.), con un titolo di 21 1/2 carati ed aveva un valore di 72 scellini. Fu coniato nel 1584, 85, 86 e 88.\nAl dritto era rappresentato un leone coronato seduto di fronte con due spade nelle zampe anteriori sollevate. La legenda .\nAl rovescio un decusse: i bracci sono formati da quattro ripetizioni delle lettere \"IR\". Al centro la lettera \"S\". La legenda ."}
{"id": "1451534", "revid": "767487", "url": "https://it.wikipedia.org/wiki?curid=1451534", "title": "Cilibia", "text": "Cilibia \u00e8 un comune della Romania di 1.912 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 5 villaggi: Cilibia, Gara Cilibia, M\u00eenzu, Movila Oii, Po\u0219ta."}
{"id": "1451536", "revid": "287204", "url": "https://it.wikipedia.org/wiki?curid=1451536", "title": "Zabajone (album)", "text": "Zabajone \u00e8 il quarto album di Andrea Mingardi, uscito nel 1978."}
{"id": "1451538", "revid": "767487", "url": "https://it.wikipedia.org/wiki?curid=1451538", "title": "Cisl\u0103u", "text": "Cisl\u0103u \u00e8 un comune della Romania di 5.131 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 5 villaggi: B\u0103r\u0103\u0219ti, Buda Cr\u0103ciune\u0219ti, Cisl\u0103u, Gura B\u00e2scei, Sc\u0103ri\u0219oara."}
{"id": "1451539", "revid": "287204", "url": "https://it.wikipedia.org/wiki?curid=1451539", "title": "Cislau", "text": ""}
{"id": "1451540", "revid": "767487", "url": "https://it.wikipedia.org/wiki?curid=1451540", "title": "Gabriele Fersini", "text": "Biografia.\nAll'et\u00e0 di 5 anni inizia a suonare il suo primo strumento, il clarinetto. Intraprende presso il conservatorio della sua citt\u00e0 gli studi musicali, che si interrompono durante gli anni ottanta a causa di un trasferimento a Milano. Proprio in questo periodo di pausa ed ascoltando i suoi CD preferiti decide di iniziare a suonare la chitarra, passando cos\u00ec dalla passione per la musica classica al rock.\nNel 1992 partecipa a un concorso che si svolge durante la trasmissione Domenica In, concorso che permetteva al vincitore di partecipare alla sezione Nuove Proposte del Festival di Sanremo 1993. Raggiunge la finale, che vedeva in gara anche Emanuela Pellegrino, Luca Virago e Luca Manca. Viene proclamato vincitore Luca Manca, comunque i finalisti avevano concordato in precedenza che chi avesse vinto avrebbe portato anche gli altri tre a Sanremo in qualit\u00e0 di \"coristi d'eccezione\". Fersini prende dunque parte alla manifestazione insieme agli altri tre cantanti con il brano \"Ci vuole molto coraggio\" non raggiungendo le finali, ma conoscendo nell'occasione la vincitrice della categoria Laura Pausini, con la quale avrebbe collaborato durante quell'anno ed il successivo.\nIl primo tour mondiale, al fianco di Eros Ramazzotti, sfocia, al rientro in Italia, nell'esperienza del trio con Pino Daniele e Jovanotti, che \u00e8 l'evento live italiano dell'anno.\nCollabora con Fiorello nel 1994 e 1995, anno in cui tiene dei corsi all'Accademia di Milano.\nNel 1996 \u00e8 autore per la Pausini il brano \"Che storia \u00e8\", contenuto nel CD \"Le cose che vivi\", ed inizia la sua collaborazione con Biagio Antonacci, col quale effettua il primo tour tra il 1997 ed il 1998, anno durante il quale collabora con Fausto Leali e nuovamente con Toto Cutugno, oltre ad occuparsi degli arrangiamenti dell'Album \"Mi fai stare bene\" dello stesso Antonacci, col quale nel 1999 prende parte ad un altro tour.\nNel 2000 si occupa insieme ad Antonacci degli arrangiamenti del brano \"O s\u00ec o no\" di Syria, contenuto nel CD \"Come una goccia d'acqua\".\nNel 2000 incide e si occupa degli arrangiamenti del cd Tra te e il mare di Laura Pausini.\nNel 2001 incide e si occupa degli arrangiamenti del cd The Best of Laura Pausini - E ritorno da te di Laura Pausini.\nTra il 2001 ed il 2002 World Tour con Laura Pausini.\nTra il 2002 ed il 2003 altri Tour stavolta al fianco di Paola &amp; Chiara e di Nek.\nTra il 2003 ed il 2004 World Tour al fianco di Eros Ramazzotti.\nNel 2004 torna al fianco di Laura Pausini collaborando al CD \"Resta in ascolto\".\nNel 2005 World Tour con Laura Pausini.\nNel 2006 Tour Americano Juntos en concierto Tour 2006 con Laura Pausini, Marco Antonio Sol\u00eds e Marc Anthony.\nNel 2007 varie partecipazioni al fianco di Laura Pausini oltre al suo mega-concerto allo stadio di San Siro a Milano.\nNel 2008 suona nel disco di Mietta \"Con il sole nelle mani\".\nNel 2009 \u00e8 stato impegnato per tutto l'anno con il \"Word Tour Primavera in Anticipo\" di Laura Pausini e con la registrazione del DVD del tour LauraLive, che lo ha portato a girare il mondo toccando vari paesi come il Canada, Belgio, Spagna, Finlandia e molti altri. Il 21 giugno del 2009 ha suonato ancora al fianco di Laura Pausini nel mega-concerto evento Amiche per l'Abruzzo.\nIl 2011 segna il ritorno con Biagio Antonacci seguendolo negli eventi televisivi e live tra cui l'attesissimo concerto all'Arena di Verona e nel Colosseo a Roma.\nAttualmente insegna a Milano presso il suo studio di registrazione, oltre che con Biagio Antonacci.\nStrumentazione:\nFender Stratocaster USA Floyd rose\nfender Telecaster Usa\nvalley arts custom pro \nMusicman lukather\nBrunetti 059 \nrocktron progap\nRocktron intellifex\nRocktron patchmate\nRocktron all access\nCustom audio electronics 3+se\nBrunetti silver bullet\nMarshall tsl 100\nMarshall 8008\nRocktron midimate\nPeavey vandenberg \nGibson les Paul custom\nGibson SG double neck\nKemper amplifier profiling\nKramer striker \nBoss tremolo \nBoss sd1\nDiscografia.\nVoglio andare a vivere in campagna - Toto Cutugno - 1995\nLe cose che vivi - Laura Pausini - 1996\nMi fai stare bene - Biagio Antonacci - 1998\nCanzoni Nascoste - Toto Cutugno - 1998\nLeali Live - Fausto Leali - 1999\nLive in Palermo - Biagio Antonacci - 2000\nTra te e il mare - Laura Pausini - 2000\nGabry F - Fersini / Fargetta - 2001\nCome una goccia d'acqua - Syria - 2001\nThe Best Of - Laura Pausini - 2001\nUn sogno nelle mani - Paolo Meneguzzi - 2001\nLive 2001-2002 World Tour - Laura Pausini - 2002\nI dieci comandamenti - Musical - 2002\nBest of - Paolo Vallesi - 2003\nTra le mie canzoni - Biagio Antonacci - 2003\nResta in ascolto - Laura Pausini - 2004\nLive in Paris - Laura Pausini - 2005\nIo canto - Laura Pausini - 2006\nLive in San Siro - Laura Pausini - 2007\nCon il sole nelle mani - Mietta - 2008\nPrimavera in anticipo - Laura Pausini - 2008\nLaura Live - Laura Pausini - 2009\nDVD Amiche per l'Abruzzo - Concerto - 2010\nBiagio Antonacci - COLOSSEO - Biagio Antonacci - 2011"}
{"id": "1451544", "revid": "767487", "url": "https://it.wikipedia.org/wiki?curid=1451544", "title": "Cochirleanca", "text": "Cochirleanca \u00e8 un comune della Romania di 5.789 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 5 villaggi: Boboc, Cochirleanca, Gara Bobocu, Ro\u0219ioru, T\u00eerlele."}
{"id": "1451547", "revid": "767487", "url": "https://it.wikipedia.org/wiki?curid=1451547", "title": "Col\u021bi", "text": "Col\u021bi \u00e8 un comune della Romania di 1.249 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 4 villaggi: Aluni\u0219, Col\u021bi, Col\u021bii de Jos, Muscelul C\u0103r\u0103m\u0103nesc."}
{"id": "1451548", "revid": "287204", "url": "https://it.wikipedia.org/wiki?curid=1451548", "title": "Colti", "text": ""}
{"id": "1451550", "revid": "1573940", "url": "https://it.wikipedia.org/wiki?curid=1451550", "title": "Okenia impexa", "text": "Okenia impexa \u00e8 un mollusco nudibranchio della famiglia Goniodorididae.\nBiologia.\nSi nutre del briozoo \"Anguinella palmata\".\nDistribuzione e habitat.\nLa specie \u00e8 diffusa nell'oceano Atlantico occidentale, dal Brasile alla Nord Carolina, nell'Atlantico orientale, in prossimit\u00e0 di Capo Verde, e nel mar Mediterraneo occidentale."}
{"id": "1451552", "revid": "1573940", "url": "https://it.wikipedia.org/wiki?curid=1451552", "title": "Okenia cupella", "text": "Okenia cupella () \u00e8 un mollusco nudibranchio della famiglia Goniodorididae.\nDistribuzione e habitat.\nLa specie \u00e8 diffusa nell'oceano Atlantico, sia sul versante occidentale (Mare Caraibico, sulle coste di Cuba) che su quello occidentale (Spagna e Francia)."}
{"id": "1451553", "revid": "29244", "url": "https://it.wikipedia.org/wiki?curid=1451553", "title": "Okenia pusilla", "text": ""}
{"id": "1451556", "revid": "1568601", "url": "https://it.wikipedia.org/wiki?curid=1451556", "title": "Monte Vender", "text": "Il Monte Vender \u00e8 una montagna delle Prealpi Bresciane e Gardesane alta 1.504\u00a0m. Sovrasta i borghi delle Ville del monte, nel comune di Tenno, ed \u00e8 parte integrante del gruppo delle Pichee.\nMorfologia.\nFormato da due cime di ugual altezza, il monte Vender \u00e8 quasi completamente ricoperto di faggi e roverelle. Sulle due vette spaziano due piccoli pascoli su cui sorgono la malga Vender di sotto (1490\u00a0m). e la malga Vender di sopra (1495\u00a0m)."}
{"id": "1451558", "revid": "767487", "url": "https://it.wikipedia.org/wiki?curid=1451558", "title": "Coste\u0219ti (Buz\u0103u)", "text": "Coste\u015fti \u00e8 un comune della Romania di 4.698 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 6 villaggi: Budi\u0219teni, Coste\u0219ti, Gomoe\u0219ti, Gro\u0219ani, Pietrosu, Sp\u0103taru."}
{"id": "1451559", "revid": "287204", "url": "https://it.wikipedia.org/wiki?curid=1451559", "title": "Eccitanti conflitti confusi", "text": "Eccitanti conflitti confusi \u00e8 un album di Andrea Mingardi, pubblicato nel 1985."}
{"id": "1451567", "revid": "767487", "url": "https://it.wikipedia.org/wiki?curid=1451567", "title": "La campana di San Giusto (film)", "text": "La campana di San Giusto \u00e8 un film del 1954 diretto da Mario Amendola e Ruggero Maccari.\nTrama.\nPrima guerra mondiale. Un cittadino di Trieste: Roberto si unisce all'esercito italiano spacciandosi per militare per riuscire a oltrepassare il confine. Dopo un'eroica impresa che gli fa guadagnare la stima dei soldati e del generale, Roberto torna nella sua villa dove trova un maggiore tedesco che lo fa prigioniero. Verr\u00e0 liberato grazie all'arrivo a Trieste dei bersaglieri italiani."}
{"id": "1451568", "revid": "2066040", "url": "https://it.wikipedia.org/wiki?curid=1451568", "title": "Santa Cruz Futebol Clube", "text": "Il Santa Cruz Futebol Clube, noto anche semplicemente come Santa Cruz, \u00e8 una societ\u00e0 calcistica brasiliana con sede nella citt\u00e0 di Recife, capitale dello stato del Pernambuco."}
{"id": "1451569", "revid": "63760", "url": "https://it.wikipedia.org/wiki?curid=1451569", "title": "Ermarco", "text": ""}
{"id": "1451570", "revid": "599013", "url": "https://it.wikipedia.org/wiki?curid=1451570", "title": "Mauro Rosales", "text": "Caratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nRosales ha fatto parte della Nazionale di calcio argentina Under-20 che ha vinto il mondiale di categoria nel 2001 e della nazionale che ha vinto ai Giochi olimpici 2004.\nDal 18 marzo 2011 fa parte della rosa dei Seattle Sounders FC squadra che milita nella Major League Soccer statunitense."}
{"id": "1451574", "revid": "287204", "url": "https://it.wikipedia.org/wiki?curid=1451574", "title": "A i\u00f2 vest un marzian", "text": "A io' vest un marzian \u00e8 un'antologia pubblicata in vinile e musicassetta nel 1986 da Andrea Mingardi.\nEtimologia.\nIl nome dell'album in lingua emiliana (dialetto bolognese) si traduce in \"ho visto un marziano\". La grafia corretta della frase in bolognese sarebbe \"Ai \u00f3 v\u00e9sst un marzi\u00e0n\"."}
{"id": "1451578", "revid": "767487", "url": "https://it.wikipedia.org/wiki?curid=1451578", "title": "I prepotenti", "text": "I prepotenti \u00e8 un film del 1958 diretto da Mario Amendola con Aldo Fabrizi e Nino Taranto. Il film ha avuto un seguito, \"Prepotenti pi\u00f9 di prima\".\nTrama.\nIl romano Cesare ed il napoletano Mim\u00ec sono in disaccordo con i figli che si vogliono sposare, e che per questo fuggono di casa. I genitori li inseguono invano tra Roma e Napoli finch\u00e9 quando stanno per imbarcarsi per Capri trovano i due fidanzati a casa della cognata di Mim\u00ec. Ne nasce un alterco, ed infine i ragazzi mettono alle strette i padri minacciando di bere del veleno: ci\u00f2 costringe i due genitori a comprendere ed accettare le loro ragioni, anche perch\u00e9 Cesare scopre che il figlio di Mim\u00ec \u00e8 laureato in legge, e Mim\u00ec scopre che la figlia di Cesare \u00e8 una onesta lavoratrice. I ragazzi dunque si sposano, e durante il banchetto delle due famiglie, i padri iniziano una sfida a colpi di canzonette per decidere se sia meglio la musica Romana o quella Napoletana."}
{"id": "1451581", "revid": "287204", "url": "https://it.wikipedia.org/wiki?curid=1451581", "title": "Ciclo transcritico", "text": "Un ciclo transcritico \u00e8 un ciclo termodinamico chiuso dove il fluido di lavoro attraversa sia la fase liquida che quella supercritica e gassosa. In particolare, per cicli di potenza, il fluido di lavoro \u00e8 tenuto in condizioni liquide nella fase di compressione e vapore o supercritico durante l'espansione. Il ciclo ultrasupercritico rappresenta l'applicazione pi\u00f9 comune di ciclo trascrtitico per applicazioni di larga scala, dove l'acqua \u00e8 usata come fluido di lavoro. Altre applicazioni di cicli di potenza trascritico sono rappresentate dagli organic Rankine cycle, particolarmente adatti a fonti di calore a bassa entalpia, come geotermico, recupero termico o biomasse e termovalorizzazione di rifiuti.\nRispetto ai rispettivi cicli subcritici, i cicli transcritici possono sfruttare maggiori rapporti di compressione, e conseguentemente efficienze di ciclo pi\u00f9 alte per la maggior parte dei fluidi di lavoro e lavori specifici maaggiori. Rispetto ai cicli supercritici, invece, un ramo di pressione si trova sotto la pressione critica (condensando) e l'altro si trova a pressioni maggiori di quella critica.\nNel campo della refrigerazione, l'anidride carbonica \u00e8 considerata come fluido molto promettente a causa della posizione del suo punto critico.\nCondizioni transcritiche del fluido di lavoro.\nNei cicli transcritici, la pressione del fluido all'uscita della pompa \u00e8 pi\u00f9 alta di quella critica, mentre all'ingresso della pompa si \u00e8 vicini al punto di liquido saturo.\nDurante il riscaldamento isobaro, il fluido va oltre la temperatura critica, passando dalla fase liquida a supercritica senza attraversare un processo di evaporazione, una differenza significativa tra cicli subcritici e trascritici. Come conseguenza, la massima temperatura ottenibile pu\u00f2 essere maggiore, e il processo di introduzione del calore nel ciclo \u00e8 pi\u00f9 efficiente dal punto di vista exergetico.\nCaratteristiche dei cicli di potenza trascritici.\nCome in ogni ciclo di potenza, l'efficienza termica \u00e8 il parametro pi\u00f9 significativo per caratterizzare il processo, calcolata come:\nformula_1\ndove formula_2 \u00e8 l'input termico, dato o da combustione di un combustibile o da scambio termico con una sorgente calda, e formula_3 \u00e8 la potenza prodotta dal ciclo.\nLe tipiche configurazioni di cicli trascritici utilizzano un solo scambiatore di calore, grazie all'assenza di processi di cambio di fase. In cicli subcritici, invece, sono presenti tre scambiatori di calore: un economizzatore, un evaporatore ed un surriscaldatore. Inoltre, se si considerano cicli Rankine come cicli a recupero per ciclo combinato, la configurazione del riscaldameto \u00e8 multilivello, ancora pi\u00f9 complessa..\nApplicazioni nei cicli di potenza.\nCicli Rankine ultrasupercritici.\nNegli ultimi anni, l'efficienza di ciclo dei cicli Rankine \u00e8 aumentata incredibilmente, specialmente nei casi in cui si unsino combustibili fossili (come il carbone): in questo caso, l'adozione di ultrasupercritical Rankine cycle \u00e8 stato il fattore principale per ottenere questo aumento di efficienza. Studi sulle configurazioni di cicli trascritici di questo tipo dimostrano che \u00e8 possibile raggiungere efficienze fino al 50%, circa 6% pi\u00f9 alte dei corrispettivi cicli subcritici.\nIn applicazioni di larga scala per cicli transcritici, gli schemi di impianto tipici comportano 10 preriscaldatori di acqua di alimento, cinque nel ramo di bassa pressione e cinque nel ramo di alta pressione, ed un Degasatore termico, per aiutare ad arrivare a temperature di ammissione dell'acqua di alimento in caldaia nell'ordine dei 300 \u00b0C.\nCicli Rankine a fluido organico.\nGli Organic Rankine cycle rappresentano cicli di potenza innovativi che permettono buone efficienze con sorgenti calde a basso livello di entalpia e assicurano condensazione sopra la pressione atmosferica, evitando degasatori e grandi sezioni di passaggio nei condensatori.\nInoltre, rispetto ai cicli a vapore, gli ORC permettono maggior flessibilit\u00e0 e scalabilit\u00e0, permettendo compattezze significative, utili per la microgenerazione.\nGli ORC usano fluidi organici (come Idrocarburi, Fluorocarburi, Clorofluorocarburi od altri) come fluidi di lavoro. La maggior parte di questi hanno temperature critiche nell'ordine dei 100-200 \u00b0C, quindi adatti per cicli transcritici con basse temperature. Grazie ai cicli transcritici, il rapporto di compressione pu\u00f2 pi\u00f9 che raddoppiare, permettendo di aumentare significativamente la differenza di temperatura in turbina, quindi aumentando il lavoro specifico.\nApplicazioni nelle pompe di calore.\nUn ciclo frigorifero, anche noto come pompa di calore, \u00e8 un ciclo termodinamico che permette di rimuovere del calore da una fonte fredda e trasferirlo ad una fonte calda, per mezzo consumo di potenza meccanica. I cicli frigoriferi tradizionali sono subcritici, dove la condensazione (la rimozione di calore) avviene a una pressione inferiore a quella critica.\nAlcuni cicli frigoriferi innovativi sono transcritici, in particolare utilizzando anidride carbonica come fluido di lavoro, che possono ritrovarsi a scambiare calore fra le due fonti a temperature superiori e inferiori a quella critica. Per questo motivo l'anidride carbonica \u00e8 ritenuta un fluido adatto, essendo la sua temperatura critica circa 31 \u00b0C, una temperatura ragionevolmente a met\u00e0 fra le temperature richieste per la refrigerazione (10 \u00b0C / 20 \u00b0C) e la rimozione del calore.\nCome per i cicli di potenza, nei cicli frigoriferi transcritici il calore \u00e8 dissipato da un unico scambiatore di calore, invece che in un condensatore ed un desurriscaldatore, semplificando significativamente gli schemi di impianto.\nI vantaggi nell'utilizzo dell'anidride carbonica rispetto ai refrigeranti tradizionali (come gli Idrofluorocarburi) nei cicli frigoriferi sono sia da un punto di vista economico che ambientale. Dal punto di vista economico, l'anidride carbonica \u00e8 di due ordine di grandezza meno costosa dei classici fluidi refrigeranti, dal punto di vista ambientale invece l'anidride carbonica non presenta problemi di tossicit\u00e0 n\u00e9 infiammabilit\u00e0, ha un GWP di 1 a un ODP di 0."}
{"id": "1451583", "revid": "122761955", "url": "https://it.wikipedia.org/wiki?curid=1451583", "title": "Gerhard von Malberg", "text": "Biografia.\nVon Malberg proveniva da una famiglia del Renania-Palatinato. Suo padre era il Margravio Theodoric von Aere, che aveva sposato Agnes von Malberg, da cui aveva ottenuto il cognome e il castello di Malberg. Von Malberg non prese mai gli ordini ecclesiastici. Egli si spos\u00f2 ed ebbe due figli, Thedoric e Otto.\nAlla morte della moglie, von Malberg si rec\u00f2 in Terra Santa, dove i suoi compagni erano cavalieri dell'Ordine dei Templari. Egli ader\u00ec all'Ordine Teutonico ad Acri nel 1217 e divenne Komtur di Toron dal 1227 alla sua morte. Nel 1240 divenne Gran Maresciallo dell'Ordine ad Acri. La sua posizione nel Regno di Gerusalemme e i suoi legami con i Templari posero von Malberg in conflitto con il Gran Maestro Hermann von Salza nel corso della Sesta Crociata. L'Imperatore Federico II e von Salza supportarono l'espansione dell'ordine in Prussia, mentre von Malberg era intenzionato a focalizzare l'operato dell'ordine in Terra Santa.\nAlla morte del successore di von Salza, Corrado di Turingia nel 1240, von Malberg venne eletto Gran Maestro nel corso dello stesso anno o nell'anno successivo di modo da costituire forti legami in Medio Oriente; Dietrich von Gr\u00fcningen fu presidente del capitolo dell'ordine sotto il suo governo. Von Malberg ebbe un chiaro supporto del Papa Innocenzo IV, come del resto venne favorito dall'Imperatore. Federico II fece pressione sul nuovo Gran Maestro, sull'Arcivescovo di Bari, e sul Maestro Roger Porcastrello affinch\u00e9 facesser a loro volta pressione sul conclave papale per eleggere Ottone di San Nicola come papa, ma venne invece scelto Celestino IV.\nNel 1243 Innocenzo IV diede un anello apostolico a von Malberg, che rappresentava la Prussia come feudo dei cavalieri del Papa, come tributo annuale all'ordine; Federico ebbe anche pretese sul territorio. I cavalieri si trovarono a dover combattere contro \u015awi\u0119tope\u0142k II di Pomerania durante il governo di von Malberg.\nAll'interno dell'ordine crebbero per\u00f2 non poche tensioni tra Prussia, Livonia e Terra Santa, supportando le tesi di von Malberg; il Gran Maestro viaggi\u00f2 al Castello di Montfort in Terra Santa dopo che Papa Innocenzo si era recato a Lione. \nI cavalieri teutonici organizzarono un capitolo generale a Toron e chiesero a von Malberg le proprie dimissioni. Anche se inizialmente si mostr\u00f2 compiacente verso queste richieste, von Malberg successivamente si rifiut\u00f2 e si appell\u00f2 al Papa. Dopo che una commissione pontificia aveva rivelato la scarsa capacit\u00e0 di comando del Gran Maestro egli ed il proprio seguito vennero invitati a lasciare l'Ordine Teutonico, aderendo a quello dei Templari."}
{"id": "1451588", "revid": "15756", "url": "https://it.wikipedia.org/wiki?curid=1451588", "title": "Prossimamente", "text": "Prossimamente \u00e8 un album di Andrea Mingardi del 1988."}
{"id": "1451592", "revid": "767487", "url": "https://it.wikipedia.org/wiki?curid=1451592", "title": "Cuore matto... matto da legare", "text": "Cuore matto... matto da legare \u00e8 un film del 1967 diretto da Mario Amendola.\nTrama.\nTony, giovane cantante ritornato a Roma dagli Stati Uniti, conosce all'aeroporto Carla, bella studentessa di architettura di cui si innamora.\nIl ragazzo, che vuole continuare l'attivit\u00e0 musicale, forma un complesso con due amici, Marco e Sandro, riuscendo anche ad esibirsi dal vivo e a farsi notare da un funzionario della Rai: i suoi genitori per\u00f2, che sono contrari a queste sue scelte e preferirebbero vedere il figlio lavorare nel loro negozio di macelleria, tentano di combinargli un matrimonio con una ragazza amica di famiglia, Cesira, per fargli mettere la testa a posto.\nMentre Tony \u00e8 a passeggio con Cesira cercando di levarsela di torno, viene visto da Carla che, gelosa, decide di non vederlo pi\u00f9: l'intervento dei due amici Marco e Sandro, che gli suggeriscono di inventarsi un fratello gemello, Pompeo, che sarebbe stato a passeggio con Cesira al posto di Tony, invece di essere risolutivo complicher\u00e0 le cose.\nAlla fine, dopo alcune peripezie, la vicenda si concluder\u00e0 con un lieto fine per i due giovani.\nLe canzoni.\nOltre alle musiche originali, scritte dal maestro Willy Brezza, nel film si ascoltano alcune canzoni eseguite da Little Tony: ovviamente \"Cuore matto\", che d\u00e0 il titolo al film (e che \u00e8 anche eseguita, durante i titoli di testa, dal coro), e altre, come \"Qui la gente sa vivere\", \"Ogni mattina\", \"La fine d'agosto\" (nella scena dell'audizione) e \"My turn\" (eseguita dal cantante insieme ai suoi amici nella scena in cui si travestono da gruppo beat)."}
{"id": "1451594", "revid": "767487", "url": "https://it.wikipedia.org/wiki?curid=1451594", "title": "Cozieni", "text": "Cozieni \u00e8 un comune della Romania di 2.247 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 20 villaggi: Anini, B\u0103l\u0103ne\u0219ti, Berce\u0219ti, Cioc\u0103ne\u0219ti, Coc\u00eerleni, Col\u021beni, Cozieni, Fata lui Nan, Gloduri, Izvoru, Lunge\u0219ti, Nistore\u0219ti, Pietraru, Punga, Teicu, Trestia, Tulburea, Valea Banului, Valea Roatei, Z\u0103podia."}
{"id": "1451595", "revid": "486946", "url": "https://it.wikipedia.org/wiki?curid=1451595", "title": "Scuola cinica", "text": ""}
{"id": "1451598", "revid": "29244", "url": "https://it.wikipedia.org/wiki?curid=1451598", "title": "Nudibranchi", "text": ""}
{"id": "1451606", "revid": "122542490", "url": "https://it.wikipedia.org/wiki?curid=1451606", "title": "Salvatore Vassallo", "text": "Biografia.\n\u00c8 sposato con l'europarlamentare del PD Elisabetta Gualmini.\nStudi.\nDopo la laurea all'Universit\u00e0 di Salerno nel 1992, consegue il dottorato di ricerca all'Universit\u00e0 di Firenze nel 1997. Dal 1997 al 1999 \u00e8 a Firenze, poi, dal 1999 al 2001, all'Universit\u00e0 di Bologna. Diviene professore dal 2001. \u00c8 stato visiting scholar presso l'Universit\u00e0 di Oxford, l'Universit\u00e0 della California (a Berkeley e a Los Angeles) e presso la London School of Economics. Ha scritto numerose pubblicazioni di settore.\nDal 2002 al 2006 ha ricoperto il carica di Vice Direttore dell'Istituto Cattaneo di Bologna.\nAttivit\u00e0 Politica.\nIn giovent\u00f9 \u00e8 dirigente nazionale della FUCI. Nel 2006 partecipa con una propria relazione al convegno dell'Ulivo a Orvieto per la costruzione del Partito Democratico. Con la nascita di quest'ultimo, la sua proposta di riforma della legge elettorale viene fatta propria dal segretario Walter Veltroni l'11 novembre 2007. Ha presieduto la commissione nazionale per lo statuto del Partito Democratico.\nL'anno successivo, su indicazione dello stesso Veltroni, viene eletto nella circoscrizione Emilia-Romagna alle politiche del 2008.\nNel dicembre 2012 si \u00e8 candidato alle primarie per la scelta dei candidati parlamentari del PD in vista delle elezioni del 2013, risultando il decimo classificato in provincia di Bologna, dietro a Andrea De Maria, Marilena Fabbri, Claudio Broglia, Rita Ghedini, Donata Lenzi, Sandra Zampa, Sergio Lo Giudice, Paolo Bolognesi, Virginia Gieri; non viene quindi ricandidato.\n\u00c8 stato direttore dalla fondazione Scuola di Politica, fondata nel 2008 assieme a Michele Salvati, poi confluita nel 2010 nella Fondazione Democratica voluta da Walter Veltroni.\nAll'inizio del 2013 ha fondato \"Bodem\", la rivista dei democratici bolognesi. Sempre nel 2013, viene eletto componente della commissione di garanzia del Partito Democratico, dall'Assemblea nazionale PD, svoltasi il 15 dicembre 2013 a Milano.\nNel 2015, dalle esperienze precedenti, nasce la fondazione iDemLab, di cui diventa presidente."}
{"id": "1451612", "revid": "124948856", "url": "https://it.wikipedia.org/wiki?curid=1451612", "title": "Heinrich von Hohenlohe", "text": "Biografia.\nEgli era il figlio del pi\u00f9 potente e del pi\u00f9 ricco vassalo del W\u00fcrttemberg e aveva quattro fratelli e una sorella.\nVon Hohenlohe fu canonico del Vescovato di W\u00fcrzburg dal 1218 al 1219. Nel 1220, egli e due dei suoi fratelli aderirono all'Ordine Teutonico, donando contemporaneamente parte della propria eredit\u00e0 paterna all'ordine. Egli divenne uno dei signori feudali pi\u00f9 potenti di Germania con possedimenti anche a Mergentheim e lungo le rive del Tauber. Nel 1221, von Hohenlohe si rec\u00f2 in pellegrinaggio in Terra Santa e, una volta ritornato, venne nominato Komtur di Mergentheim.\nPassato agli ordini del Gran Maestro Hermann von Salza nel 1225, von Hohenlohe scort\u00f2 Isabella II di Gerusalemme, la seconda moglie dell'Imperatore Federico II, dal Regno d'Italia. Da questo punto, von Hohenlohe avrebbe trascorso molto tempo presso il Gran Maestro, guadagnandosi importanti posizioni politiche e sociali in Germania, risiedendo a Mergentheim.\nQuando il capitolo dell'ordine chiese ed ottenne le dimissioni di Gerhard von Malberg dall'incarico di Gran Maestro, von Hohenlohe venne scelto come suo successore. Gli venne consigliato di supportare l'Imperatore nel suo conflitto con il Papa Innocenzo IV: von Hohenlohe rappresent\u00f2 gli interessi dell'Imperatore, causando l'opposizione di molti cavalieri dell'ordine e del Maestro dell'Ordine Livoniano, Dietrich von Gr\u00fcningen.\nNel 1246, von Hohenlohe si rec\u00f2 in Prussia per iniziare una crociata e, come risultato, assedi\u00f2 e conquist\u00f2 Christburg. Egli sigl\u00f2 quindi un trattato con le popolazioni della Vecchia Prussia e con il Duca di Pomerania, \u015awi\u0119tope\u0142k II il Grande.\nVon Hohenlohe mor\u00ec nel luglio del 1249, poco dopo essere tornato dalla Prussia. Egli venne sepolto nella chiesa di Mergentheim."}
{"id": "1451617", "revid": "287204", "url": "https://it.wikipedia.org/wiki?curid=1451617", "title": "Cratete", "text": "Cratete \u00e8 il nome di alcuni personaggi storici:"}
{"id": "1451618", "revid": "12376455", "url": "https://it.wikipedia.org/wiki?curid=1451618", "title": "Khamenei", "text": ""}
{"id": "1451620", "revid": "63760", "url": "https://it.wikipedia.org/wiki?curid=1451620", "title": "Cratete cinico", "text": ""}
{"id": "1451621", "revid": "84184", "url": "https://it.wikipedia.org/wiki?curid=1451621", "title": "Buglione (gastronomia)", "text": "Il Buglione \u00e8 un sugo molto forte e tirato a base di concentrato di pomodoro, tipico della Maremma e del sud della Provincia di Siena.\nMolto indicato per preparare l'Agnello del Centro Italia, cacciagione, coniglio e maiale, ma anche chiocciole (detti nel sud senese, \"lumacci\") e la famosa \"coratella\" di agnello.\nSi accompagna con i vini rossi di quelle zone e delle terre limitrofe, quali brunello e nobile.\nNella maremma grossetana, in particolare nel paese di Sorano, il buglione, sia di agnello che di cinghiale, viene servito con una piccola bruschetta posizionata al centro del piatto, dove viene versata poi la pietanza.\nBuglione vuole dire insieme di cose messe a caso. In tempi passati le mense, in toscana, erano di due tipi; le poche ricche mense dei signori (beati loro) e le tante povere del resto del popolo. La differenza principale, tra le due era la presenza di carne (molta per i signori e poca per i loro sevi o lavoranti). I signori, che in genere si identificavano con la nobilt\u00e0, quando organizzavano, logicamente fra di loro, delle feste, i cibi, soprattutto di carne, vi erano in abbondanza per quantit\u00e0 e specie nelle loro tavole. Al termine della festa gli avanzi \"nella loro generosit\u00e0\" venivano regalate ai servi. Le massaie (non cuoche, differenza notevole) al loro servizio avevano cos\u00ec a disposizione avanzi di carne di vitello, pollame, cacciagione, agnello ed altro che poteva essere presente. Le medesime, la prima cose che facevano, sbollentavano leggermente gli avanzi di carne in modo da separare pi\u00f9 facilmente la carne dalle abbondanti ossa; tritavano a coltello la carne, quindi preparavano un soffritto fatto con gli odori ed il nostro meraviglioso olio di oliva. Quando il soffritto era pronto vi aggiungevano la carne, sfumavano il tutto con del vino rosso, aggiungevano del pomodoro passato, allungavano con acqua e facevano bollire il tutto a fuoco lento per ore. Mentre bolliva le carni tendevano a sfarsi, si mischiavano fra di loro formando un buglione di odori e sapori. Al termine, versavano questa specie di brodo molto denso, sopra a fette di pane arrostite, terminavano con un filo di olio di oliva ed il Buglione era servito. In conclusione il termine buglione non pu\u00f2 essere usato per indicare una pietanza con un solo tipo di carne (es. buglione di coniglio, buglione di agnello, ecc.), sia per il significato della parola sia per rispetto di tutte quelle massaie che fecero di necessita virt\u00f9. "}
{"id": "1451624", "revid": "12376502", "url": "https://it.wikipedia.org/wiki?curid=1451624", "title": "Ayatollah Khomeyni", "text": ""}
{"id": "1451626", "revid": "287204", "url": "https://it.wikipedia.org/wiki?curid=1451626", "title": "Norte Amazonense", "text": "Norte Amazonense \u00e8 una mesoregione dello Stato di Amazonas in Brasile.\nMicroregioni.\n\u00c8 suddivisa in due microregioni:"}
{"id": "1451627", "revid": "12376533", "url": "https://it.wikipedia.org/wiki?curid=1451627", "title": "I Versetti Satanici", "text": ""}
{"id": "1451628", "revid": "110157", "url": "https://it.wikipedia.org/wiki?curid=1451628", "title": "Sudoeste Amazonense", "text": "Sudoeste Amazonense \u00e8 una mesoregione dello Stato di Amazonas in Brasile.\nMicroregioni.\n\u00c8 suddivisa in due microregioni:"}
{"id": "1451629", "revid": "729019", "url": "https://it.wikipedia.org/wiki?curid=1451629", "title": "Commanderia", "text": "Con il termine Commanderia (\"Komtur\") si definiva una specifica circoscrizione nell'organizzazione dei Cavalieri Teutonici equivalente a quella di altri ordini come quello dei Templari e quello degli Ospitalieri. Al suo vertice era un comandante di una specifica regione, o di una comandatura (\"Kommende\" o \"Komturei\"), che esercitava il proprio potere sui procuratori provinciali.\nLa Commanderia negli ordini cavallereschi.\nIl Comandante veniva nominato dal Gran Maestro di un ordine cavalleresco ed egli agiva per conto della propria organizzazione, non ritenendo i possessi ad uso personale, ma amministrabili come un territorio gestito da un canonico regolare e come tali questi territori venivano accettati dai governi laici e dalla Chiesa.\nLa presenza dei Gran Magisteri, infatti, garantiva che nessuno dei Comandanti avesse eccessivo potere personale nella regione e che per le decisioni pi\u00f9 importanti fosse costretto a ricorrere ad enti superiori.\nMolti di questi possedimenti, in epoche successive, si avvalsero di \"Bal\u00ec\" (governatori provinciali), o di \"Landkomtur\" (commendatori provinciali).\nL'amministrazione personale del reggente era unicamente relegata all'aspetto giudiziario ed a quello fiscale."}
{"id": "1451631", "revid": "135224", "url": "https://it.wikipedia.org/wiki?curid=1451631", "title": "Sopraporta", "text": ""}
{"id": "1451633", "revid": "117534010", "url": "https://it.wikipedia.org/wiki?curid=1451633", "title": "Giovanni Miani", "text": "Biografia.\nInfanzia e giovinezza.\nMiani nacque da padre ignoto e dalla domestica Maddalena Miani. Alcune fonti indicano anche il 19 marzo come sua data di nascita. Maddalena aveva due fratelli, Giovanni, un architetto dell'Arsenale di Venezia, e Guglielmo, padre del generale Antonio Miani (1864-1933), che si distinse nella guerra d'Eritrea (1886-1889) e nella guerra di Abissinia (1895-1896) e ricevette la Croce di Cavaliere dell'Ordine militare di Savoia per i successi ottenuti nella conquista del Fezzan in Libia.\nLa madre si trasfer\u00ec a Venezia al servizio del nobile P. A. Bragadin, lasciando in un primo momento il piccolo Giovanni alle cure dei suoi familiari, che cercarono di insegnargli l'arte di intagliare il legno. Successivamente, nel 1824, port\u00f2 con s\u00e9 il figlio a Venezia, in casa Bragadin, dove ricevette un'ottima educazione in musica, lingue, danza, disegno e arti marziali, supportato da Bragadin. Alla morte di costui, nel 1828, Miani eredit\u00f2 18.000 lire.\nInteresse per la musica.\nDopo la morte della madre, nel 1837, Miani prosegu\u00ec gli studi musicali presso i conservatori di Bologna, Milano, Napoli, Parigi e Spagna, dove incontr\u00f2 Ferdinand de Lesseps. Compose un inno per il generale Baldomero Espartero e il brano \"Un torneo a Tolemaide\", pubblicato a Venezia nel 1843. Quindi Miani inizi\u00f2 a scrivere una \"Storia universale della musica di tutte le nazioni\": il progetto lo port\u00f2 a viaggiare per 20 anni in vari paesi alla ricerca degli strumenti e delle tradizioni musicali, ma purtroppo, a tale scopo, esaur\u00ec tutti i soldi che possedeva.\nPartecipazione al Risorgimento.\nContemporaneamente, Miani, che gi\u00e0 nel 1841 era stato inserito dalla polizia austriaca nell'elenco dei \"sorvegliati e sospetti\", prese parte al Risorgimento. Nel 1848 si un\u00ec ai volontari radunati intorno al generale Andrea Ferrari (1770-1849). Questa truppa prese parte ai combattimenti per la Repubblica Romana (1849) durante la prima guerra d'indipendenza. Miani venne assegnato all'artiglieria come primo cannoniere con il grado di sergente maggiore. Come tale prese parte alla difesa di Marghera e del forte di San Secondo, ma nel 1849 venne condannato per aver aderito alla congiura contro il generale Amilcare Paulucci (1773-1845), incolpato di aver difeso troppo debolmente il forte, e fu gettato nelle carceri di Rialto e obbligato a trasferirsi a Ravenna. L\u00e0 tent\u00f2 invano di ricongiungersi all'artiglieria e ai combattenti radunati intorno a Daniele Manin.\nDalla musica all'esplorazione del Nilo e delle sue sorgenti.\nMiani si trasfer\u00ec allora a Malta, dove lavor\u00f2 come insegnante di musica e canto e continu\u00f2 a lavorare alla sua \"Storia della musica\". And\u00f2 poi a Costantinopoli, dove trov\u00f2 lavoro come tenore a teatro e riprese a comporre.\nVisit\u00f2 la Palestina e raggiunse il Cairo, dove si ferm\u00f2 per un anno. In Egitto Miani si rec\u00f2 nel Sinai e condusse studi archeologici e filologici, guadagnandosi da vivere come precettore presso la famiglia Lucovich e come direttore di una risaia sperimentale.\nIn 1853, quando era in Egitto, Miani conobbe l'ingegnere Ermete Pierotti e lo convinse a sostenerlo finanziariamente, cosa che quest'ultimo fece per un po' di tempo. In seguito i due litigarono e Pierotti si rifiut\u00f2 di dare altri soldi a Miani. Miani allora reag\u00ec rintracciando a Genova alcuni documenti riguardanti una precedente condanna di Pierotti (per diserzione e furto) e diffondendoli attraverso la stampa. Ci\u00f2 danneggi\u00f2 seriamente la reputazione di Pierotti. In seguito, questi documenti furono ripetutamente usati contro Pierotti da varie persone.\nTornato in Italia, Miani riusc\u00ec a raccogliere 40.000 franchi per proseguire la sua \"Storia della musica\". Tuttavia, non riusc\u00ec a trovare un editore, n\u00e9 a Parigi n\u00e9 a Londra, disposto a pubblicare il suo lavoro.\nMiani allora torn\u00f2 in Egitto, dove inizi\u00f2 a studiare arabo, astronomia, topografia e scienze naturali. Il suo nuovo progetto era scoprire le sorgenti del Nilo.\nViaggio in Nubia (1857-1860).\nA tal fine, nel 1857, part\u00ec per la Nubia assieme ai francesi G. Revol di Lione e A. Poussel di Avignone, disegnando una carta della regione visitata e tenendo un diario delle sue osservazioni. A queste accluse i documenti di altri esploratori e i rapporti rilasciati da marinai, mercanti, cacciatori e missionari. L'anno successivo fece stampare quest'opera a Parigi e la present\u00f2 a Napoleone III. Ne invi\u00f2 inoltre una copia alla \"Soci\u00e9t\u00e9 de G\u00e9ographie\" di Parigi, di cui divenne membro.\nPrima spedizione sul Nilo (1859).\nNel 1859 Miani fece un altro viaggio in Africa. Il 10 maggio lasci\u00f2 il Cairo con due imbarcazioni, risalendo il Nilo. Lo accompagnavano A. Poussel, un capitano di marina incaricato di effettuare le ricerche astronomiche, un fotografo, un pittore e un traduttore arabo-francese. Innanzitutto si diressero fino ad Assuan, superarono la prima cateratta via terra, proseguirono la navigazione fino a Wadi Halfa e attraversarono il deserto su cammelli e dromedari fino a Dongola. Quindi utilizzarono nuovamente le imbarcazioni e seguirono il Nilo attraverso il deserto di Bayuda. Il 20 luglio raggiunsero Omdurman, il porto di Khartoum sul Nilo Bianco.\nA Khartoum Miani incontr\u00f2 il medico ed esploratore francese Alfred Peney (1817-1861), che viveva l\u00ec e anche lui era interessato allo studio delle sorgenti del Nilo. Conobbe anche il ricco mercante maltese Andrea Debono. Miani cerc\u00f2 di convincere i due a cercare di raggiungere Gondokoro insieme a lui, suggerendo inoltre di creare l\u00e0 un altro centro commerciale.\nDal 20 settembre al 7 novembre 1859 Miani, Debono e Peney, accompagnato dalla moglie e dal figlio, partirono per un'escursione sul Nilo Azzurro fino a Sannar. Li accompagnavano uno scrivano e quattro soldati.\nIl 5 dicembre Miani prosegu\u00ec la sua ricerca delle sorgenti del Nilo.\nGiunse a Santa Croce, nel Sudd, il 9 gennaio 1860. Dal momento che il corso del Nilo Bianco nel Sudd cambia continuamente, la posizione esatta di Santa Croce \u00e8 sconosciuta. Alcuni presumono che fosse l'attuale insediamento di Kenisa (che in arabo significa \u00abChiesa\u00bb). Altri ritengono che fosse situata a Pan Nhom, dove \u00e8 stata costruita una cappella. Daniele Comboni era giunto a Santa Croce il 14 febbraio 1858, insieme ad altri cinque missionari, ma il clima e le malattie avevano costretto il piccolo gruppo a tornare in Italia il 15 gennaio 1859.\nLasciata Santa Croce, Miani il 24 gennaio raggiunse Gondokoro, dove il missionario austriaco Ignazio Knoblecher aveva istituito una stazione missionaria nel 1853, che era stata abbandonata nel 1858 a causa del clima e delle malattie.\nCerc\u00f2 anche di raggiungere le cascate Makedo, 76 km a sud di Gondokoro, senza riuscirci. Malato e indebolito torn\u00f2 a Gondokoro, dove una pausa pi\u00f9 lunga lo rimise in forze.\nRipart\u00ec quindi verso sud, accompagnato da un centinaio di uomini, seguendo la sponda destra del Nilo e il 26 marzo 1860 raggiunse Galuffi, l'attuale Nimule.\nSulla strada per Galuffi, Miani scopr\u00ec il fiume Achwa (noto anche come Assua o Aswa), un affluente di destra del Nilo Bianco, che si getta in quest'ultimo circa 20 km a nord-ovest di Nimule.\nA Galuffi (= Nimule), Miani incise il suo nome nella corteccia del grande tamarindo del villaggio. A questo punto Miani si trov\u00f2 fiaccato dalla febbre e dalla diarrea e ostacolato dalle forti piogge; inoltre, la sua squadra di scorta si rifiut\u00f2 di procedere oltre e gli indigeni si rivelarono ostili. Tutto ci\u00f2 lo spinse a tornare a Khartoum, dove arriv\u00f2 il 22 maggio 1860. Da qui raggiunse Sawakin sul Mar Rosso, dove conobbe l'esploratore Carlo Piaggia. Tornato al Cairo il 24 agosto 1860, rimase un mese a letto per curare una ferita al piede sinistro. Durante questo periodo pubblic\u00f2 il suo diario di viaggio e ne invi\u00f2 copie a tutte le societ\u00e0 geografiche d'Europa. Invi\u00f2 anche un estratto e una carta del suo percorso al ministro degli Esteri egiziano. Il vicer\u00e9 contraccambi\u00f2 garantendo a Miani denaro, risorse e mezzi di trasporto per ulteriori imprese.\nSeconda spedizione sul Nilo (1860-1861).\nIl 2 dicembre 1860 Miani inizi\u00f2 la sua seconda spedizione sul Nilo, risalendolo su un battello a vapore da Bulaq, il porto del Cairo, a Esna. Alla sua spedizione partecipavano anche il maltese G. Portelli, responsabile delle osservazioni astronomiche, il pittore Damin, che doveva ritrarre paesaggi e costumi, e 150 soldati di scorta. Il 25 dicembre 1860 il gruppo arriv\u00f2 ad Assuan. Aggirata la cateratta, si imbarc\u00f2 di nuovo di fronte all'isola di Philae. Il 17 gennaio 1861 raggiunse Wadi Halfa. Seguiva il gruppo una carovana formata da 30 cammelli e numerosi servi. Con l'aiuto di una guida, superarono la cateratta e raggiunsero Dongola. Da ad-Dabba, il porto del deserto di Bayuda, si recarono a Omdurman. Qui Miani fu costretto a licenziare G. Potelli. Il maltese aveva infatti sottratto coralli e ambra alla spedizione per venderli al bazar e stava anche progettando di avvelenare Miani.\nMiani intanto ricevette la notizia che Peney e de Bono erano andati da Khartoum a Gondokoro in novembre con lo scopo di raggiungere le sorgenti del Nilo. A Gondokoro, tuttavia, gli indigeni si erano rifiutati di aiutare i due perch\u00e9 avrebbero preferito aspettare Miani, il loro \u00abLeone Bianco\u00bb. Peney mor\u00ec di malaria a Gondokoro il 26 luglio 1861 e de Bono riport\u00f2 la vedova al Cairo.\nA causa di una serie di avversit\u00e0 (l'ultima parte del diario di Miani and\u00f2 perduta a causa del naufragio della barca, il pittore Damin lo abbandon\u00f2, la spedizione fu ostacolata dal m\u00fcd\u00fcr Hasan Bey), Miani interruppe la spedizione e torn\u00f2 al Cairo. L\u00ec apprese che John Hanning Speke e James Augustus Grant erano impegnati in una spedizione verso le sorgenti del Nilo, sponsorizzata dalla Royal Geographical Society. Miani lasci\u00f2 il Cairo il 6 ottobre 1861 e torn\u00f2 in Europa.\nSpeke, Burton, Grant, Baumann, Waldecker e la scoperta delle sorgenti del Nilo.\nSpeke e Richard Francis Burton avevano gi\u00e0 scoperto il lago Tanganica, che credevano fosse la sorgente del Nilo, il 13 febbraio 1858. Poi si separarono e il 3 agosto 1858 Speke scopr\u00ec il lago Vittoria, ritenendo da allora che fosse quella la vera sorgente. I due esploratori, tuttavia, si trovarono in disaccordo sulla questione. In realt\u00e0, le acque del lago Tanganica, attraverso il Lukuga, confluiscono nel Congo e fanno parte del suo sistema fluviale. La spedizione di Speke e Grant del 1860-63 li port\u00f2 da Zanzibar al lago Vittoria e da l\u00ec a Gondokoro; con questo viaggio Speke cerc\u00f2 di dimostrare la sua ipotesi che il lago Vittoria fosse la sorgente del Nilo. In realt\u00e0, il lago Vittoria \u00e8 alimentato dal Kagera, la cui sorgente pi\u00f9 meridionale \u00e8 oggi considerata la vera sorgente del Nilo. Questa fu scoperta da Oskar Baumann nel 1893 e determinata geograficamente da Burkhart Waldecker nel 1937.\nPreparativi per la terza spedizione sul Nilo.\nNell'autunno del 1861 Miani si rec\u00f2 a Firenze, dove espose le sue collezioni. Poi and\u00f2 a Torino, dove nel 1862 pubblic\u00f2 un breve diario di viaggio corredato da una carta geografica, curata da Victor Adolphe Malte-Brun. Visit\u00f2 anche Parigi, Londra e Venezia. A Venezia ricevette 1000 fiorini dal governo veneziano per la sua collezione composta da 1800 oggetti ripartiti in 14 scatole. Questa collezione fin\u00ec nel museo di Teodoro Correr.\nNell'ottobre 1862 Miani propose alla Camera di commercio di Venezia di istituire una stazione commerciale a Khartoum, dove sarebbe stato possibile, secondo lui, scambiare perle veneziane con avorio ricavandone grande profitto.\nNel 1863 Miani fu invitato a Vienna dalla Societ\u00e0 geografica austriaca. Qui fu ricevuto con grande onore e inizialmente l'imperatore Francesco Giuseppe I gli promise il finanziamento di una nuova spedizione, salvo poi tornare sui suoi passi quando giunse la notizia che Speke e Grant avevano scoperto le sorgenti del Nilo; per di pi\u00f9 gli studiosi hanno scoperto che le carte realizzate da Miani erano imprecise. Francesco Giuseppe I offr\u00ec comunque a Miani 1000 fiorini, che l'esploratore us\u00f2 per tornare in Egitto.\nNel gennaio 1864 Miani pubblic\u00f2 una carta su cui raffigur\u00f2 anche il percorso seguito da Speke e Grant e dedic\u00f2 questa carta a Ismail Pasci\u00e0, governatore e successivamente vicer\u00e9 dell'Egitto. In questa e in altre pubblicazioni, comunque, Miani neg\u00f2 che Speke e Grant avessero trovato la vera sorgente del Nilo.\nSempre nel 1864, Miani e il suo amico Georg Schweinfurth visitarono l'istmo di Suez.\nNel 1865 Vittorio Emanuele II, re d'Italia, gli confer\u00ec il titolo di cavaliere dell'Ordine dei Santi Maurizio e Lazzaro.\nMiani raccolse i fondi per una terza spedizione sul Nilo da varie fonti. Ricevette sostegno da Vittorio Emanuele II, da Muhammad Sharif Pasci\u00e0, che dal 1879 sar\u00e0 pi\u00f9 volte primo ministro del Khedivato d'Egitto, e da Abdul Aziz, sultano degli Ottomani. Muhammad Sharif Pasci\u00e0 gli concesse un battello a vapore. La Royal Geographical Society chiese anche la sua collaborazione per ritrovare l'esploratore inglese Samuel White Baker. Miani ricevette ulteriori fondi dal governatore del Sudan, che lo incaric\u00f2 di occuparsi del giardino zoologico promettendogli 10 soldi mensili. Miani svolse ricerche per alcuni musei europei e lavori saltuari per conto di commercianti e indagini economiche per conto della Camera di commercio. Firm\u00f2 inoltre un contratto con una societ\u00e0 interessata alla ricerca di avorio nella terra dei Monbuttu.\nL'ultima spedizione sul Nilo (1871).\nMiani inizi\u00f2 la sua terza spedizione sul Nilo partendo da Khartoum il 15 maggio 1871. Con alcune barche raggiunse Shambe (Gaba-Sciambil), dove rimase bloccato per tre mesi. Quindi prosegu\u00ec la spedizione con una carovana diretta verso ovest. Viaggi\u00f2 attraverso i villaggi di Lao, Farial, Mittu e Mondu. Nel 1872 giunse a Monfa esausto. L\u00ec aspett\u00f2 due mesi in attesa dei rifornimenti e, una volta arrivati, si rec\u00f2 ad Amamba, piccolo regno del sultano Kuffa. Qui la carovana pot\u00e9 nuovamente rifocillarsi dopo un lungo digiuno.\nRipreso il viaggio, la carovana attravers\u00f2 il Gada (Gadda), raggiunse Abissenga, il sultanato di Mangia e Angaria. Il 3 luglio 1872 arriv\u00f2 a Bakangoi.\nA questo punto, per\u00f2, i suoi compagni si rifiutarono di seguirlo. Miani allora si diresse di nuovo verso lo Uelle e torn\u00f2 alla residenza di Munsa a Tangasi. Qui mor\u00ec il 21 novembre 1872, distrutto dalle fatiche, indebolito dalla diarrea e colpito da una necrosi al braccio. Il luogo dove mor\u00ec \u00e8 situato a circa 3 gradi di latitudine nord lungo un affluente dello Uelle, tra lo Uelle e il Bomokandi, circa 18 km a sud-ovest di Niangara.\nDopo la morte, Munsa, amico di Miani, volle tagliargli la barba e se la appese al collo, credendo cos\u00ec di tenere con s\u00e9 lo spirito dell'amico. Poi avvolse il corpo di Miani in una coperta e lo seppell\u00ec, insieme alla pipa e alla tabacchiera, in una rozza bara di legno chiusa con quattro chiodi appositamente forgiati per questo scopo. Tuttavia, la tomba venne depredata dai nativi poco dopo.\nLa tomba di Miani fu ritrovata nel 1881 da Gaetano Casati e nel 1929 da Lidio Cipriani (1892-1962).\nNel 1879 Romolo Gessi raccolse le ossa rimanenti, che furono portate a Rovigo e conservate presso il museo dell'Accademia dei Concordi.\nOnorificenze.\nNel 1865 Vittorio Emanuele II, re d'Italia, confer\u00ec a Miani il titolo di cavaliere dell'Ordine dei Santi Maurizio e Lazzaro. Un busto di Miani si trova all'ingresso dell'Accademia dei Concordi a Rovigo. A Miani sono state intitolate vie a Roma, Genova, Padova, Vicenza, Lecce, Rovigo e Andria."}
{"id": "1451634", "revid": "110157", "url": "https://it.wikipedia.org/wiki?curid=1451634", "title": "Sul Amazonense", "text": "Sul Amazonense \u00e8 una mesoregione dello Stato di Amazonas in Brasile.\nMicroregioni.\n\u00c8 suddivisa in 3 microregioni:"}
{"id": "1451636", "revid": "1543377", "url": "https://it.wikipedia.org/wiki?curid=1451636", "title": "Microregione di Alto Solim\u00f5es", "text": "Alto Solim\u00f5es \u00e8 una microregione dello Stato di Amazonas in Brasile, appartenente alla mesoregione di Sudoeste Amazonense."}
{"id": "1451637", "revid": "63760", "url": "https://it.wikipedia.org/wiki?curid=1451637", "title": "Ellopione", "text": ""}
{"id": "1451640", "revid": "136978", "url": "https://it.wikipedia.org/wiki?curid=1451640", "title": "Strumento a corda", "text": ""}
{"id": "1451642", "revid": "110157", "url": "https://it.wikipedia.org/wiki?curid=1451642", "title": "Major League Soccer 2008", "text": "La Major League Soccer 2008 \u00e8 stata la tredicesima edizione del campionato di calcio nordamericano, iniziata il 29 marzo 2008 e conclusa il 23 novembre 2008.\nIl numero di partecipanti \u00e8 aumentato da 13 a 14, grazie al ritorno dei San Jose Earthquakes.\nFormula.\nLe squadre sono divise in due \"conference\", la \u201cWestern Conference\u201d e la \u201cEastern Conference\u201d, in base alla loro posizione geografica. Lo svolgimento del torneo avviene in due fasi. La prima fase \u00e8 la stagione regolare, in cui ogni squadra gioca un totale di 30 partite, 15 in casa e 15 fuori. Ogni squadra incontra le altre due volte, una in casa e una fuori, per un totale di 26 partite, in pi\u00f9 disputa ulteriori quattro incontri con altrettanti rivali della propria conference. Vengono assegnati tre punti per ogni vittoria e un punto per ogni pareggio.\nHanno accesso ai play-off per il titolo le prime due classificate di ogni conference e le restanti migliori quattro classificate nella classifica generale. Le otto squadre cos\u00ec individuate si sfidano in incontri a eliminazione diretta; vengono disputati incontri di andata e ritorno nei quarti, mentre le semifinali e la finale sono in gara unica: le semifinali in casa della squadra meglio piazzata, la finale su un campo individuato nel corso della stagione.\nSimilmente alle altre grandi leghe americane di sport professionistici, non \u00e8 prevista alcuna retrocessione n\u00e9 promozione.\nSi qualificano alla CONCACAF Champions League la vincitrice della MLS Cup, la vincitrice del Supporters' Shield (cio\u00e8 la squadra con pi\u00f9 punti al termine della stagione regolare) e l'altra finalista dei play-off. A queste si aggiunge la vincitrice della coppa nazionale, la Lamar Hunt U.S. Open Cup. Se una squadra occupa pi\u00f9 di una di queste posizioni si scorre la classifica della stagione regolare fino alla prima non qualificata. Stesso procedimento se una posizione utile \u00e8 occupata da Toronto, visto che quest'ultima, in quanto canadese, si qualifica alla Champions League tramite il Canadian Championship.\nLe prime quattro squadre della classifica generale che non sono gi\u00e0 qualificate per la CONCACAF Champions League si qualificano per la SuperLiga nordamericana.\nClassifiche Regular Season.\nClassifica generale.\nLegenda:\nIn caso di arrivo a pari punti:\nRisultati.\nLeggendo per riga si avranno i risultati casalinghi della squadra indicata in prima colonna, mentre leggendo per colonna si avranno i risultati in trasferta della squadra in prima riga.\nPlay-off.\nQuarti di finale.\nAndata\nRitorno"}
{"id": "1451643", "revid": "228587", "url": "https://it.wikipedia.org/wiki?curid=1451643", "title": "Keno (gioco)", "text": "Il Keno \u00e8 un gioco simile al bingo o alla lotteria. Si gioca con una scheda su cui sono riportati i numeri da 1 a 80; il giocatore, dopo aver fatto la puntata, ne sceglie 20, quindi il banco estrae 20 numeri a caso; la vincita dipende da quanti numeri coincidono con quelli scelti dal giocatore (anche non indovinarne nessuno \u00e8 difficile, e in genere comporta una discreta vincita).\nSvolgimento.\nIl gioco del Keno si svolge scegliendo una serie di numeri tra 1 e 80. Da l\u00ec, 20 numeri vengono estratti a caso. Se i numeri estratti corrispondono ai numeri che scelti dal giocatore, si otterr\u00e0 una vincita. La quantit\u00e0 di numeri scelti e quanti ne sono stati indovinati, determinano l'ammontare della vincita.\nNon \u00e8 necessario indovinare tutti i 20 numeri per ottenere il \"jackpot\". Infatti, questo \u00e8 quasi impossibile (1 su 3.535.316.142.212.174.336). I \"jackpot\" sono di solito assegnati per un biglietto da 9 o 10 numeri in cui tutti i numeri sono stati colpiti. Una giocata media varia, di solito, tra i 3 e i 9 numeri.\nStoria.\nIl Keno \u00e8 di origine cinese e di grande antichit\u00e0, risalente ad almeno 2.000 anni fa. Il nome originale cinese del gioco \u00e8 \"baige piao\" o \"pai-ko p'iao\"\",\" che significa \"biglietto del piccione bianco\", un riferimento ai biglietti usati in un gioco di scommesse che coinvolge i piccioni viaggiatori. Dal III secolo a.C. circa, i giochi di \"baige piao\" esistevano nella maggior parte delle province della Cina, di solito organizzati da una o pi\u00f9 case da gioco con il permesso del governatore della provincia, che a sua volta riceveva una parte dei profitti.\nIl biglietto originale usato nel \"baige piao\", ancora in uso nelle comunit\u00e0 cinesi dove il gioco continua ad essere popolare, presentava i primi 80 caratteri del \"Qianziwen\"(\"Libro dei mille caratteri\") invece dei numeri. Questo classico della letteratura cinese, di un autore sconosciuto, contiene esattamente 1.000 ideogrammi (o caratteri) cinesi, tutti diversi, ed \u00e8 cos\u00ec noto tra i cinesi istruiti che questi caratteri sono talvolta usati al posto dei numeri corrispondenti da 1 a 1.000."}
{"id": "1451645", "revid": "124359316", "url": "https://it.wikipedia.org/wiki?curid=1451645", "title": "Whirlwind (computer)", "text": " \nWhirlwind fu un computer sviluppato presso il Massachusetts Institute of Technology. Fu il primo computer ad operare in tempo reale, utilizzava un monitor per mostrare i risultati delle operazioni e fu il primo computer elettronico che non rimpiazzava semplicemente le componenti meccaniche con quelle elettroniche ma che se ne avvantaggiava per sviluppare una nuova architettura. Venne sviluppato sotto la direzione del Semi Automatic Ground Environment della United States Air Force.\nContesto storico.\nDurante la Seconda guerra mondiale la U.S. Navy contatt\u00f2 il MIT per esplorare la possibilit\u00e0 di realizzare un simulatore di volo per addestrare i piloti di bombardieri. Il progetto prevedeva un sistema collegato a una console che aggiornasse in tempo reale i parametri della console seguendo un modello fisico dell'aerodinamica del velivolo. Esistevano gi\u00e0 dei sistemi simili ma questo modello prevedeva un sistema di simulazione della fisica molto avanzato in grado di simulare ogni tipologia di aeromobile.\nUno studio di fattibilit\u00e0 svolto presso il MIT Servomechanisms Laboratory concluse che il sistema era realizzabile dal punto di vista tecnologico. La marina chiam\u00f2 il sistema \"Project Whirlwind\", e venne posto Jay Forrester come responsabile del progetto. Forrester svilupp\u00f2 un grande computer analogico ma scopr\u00ec che il computer non era abbastanza accurato e flessibile. Il progetto richiedeva un sistema molto pi\u00f9 grande e forse nemmeno realizzabile.\nNel 1945 Perry Crawford un membro del team MIT vide una dimostrazione dell'ENIAC e sugger\u00ec di sviluppare un computer elettronico per il progetto Whirlwind. Questa macchina sarebbe stata molto accurata e programmabile, quindi si sarebbe potuto complicare il modello fisico fino a piacere, almeno entro il limiti della potenza di calcolo fornita dal sistema.\nIn quel periodo i computer funzionavano in modalit\u00e0 batch, ricevevano una serie di dati in ingresso e li elaboravano fino a che non ottenevano il risultato che veniva stampato. Il sistema Whirlwind invece doveva adattarsi alle manovre del pilota e quindi doveva agire in tempo reale, questo limit\u00f2 seriamente la complessit\u00e0 del simulatore.\nNel 1947 Forrester e il suo collaboratore Robert Everett completarono il progetto del computer. La costruzione del sistema inizi\u00f2 l'anno successivo e coinvolse 175 persone, tra queste 70 ingegneri e tecnici. Il progetto richiese tre anni di lavoro e divenne operativo il 20 aprile 1951. Il budget del progetto era di un milione di dollari per anno ma dopo tre anni la marina perse interesse per il progetto. Il progetto venne assorbito dalla USAF dentro il \"Project Claude\".\nIl nucleo della macchina.\nIl sistema aveva una velocit\u00e0 di 20\u00a0000 istruzioni per secondo; queste erano insufficienti per svolgere la maggior parte dei compiti. La lentezza del sistema venne attribuita alla lentezza dei tubi Williams che erano usati come memoria principale. Forrester inizi\u00f2 quindi a cercare dei sostituti: vagli\u00f2 la possibilit\u00e0 di utilizzare nastri magnetici disposti a spirale, in seguito pens\u00f2 a lampade al neon disposte come array 3D e infine utilizz\u00f2 delle memorie a nuclei magnetici. Queste permisero di raddoppiare la velocit\u00e0 del sistema (40'000 istruzioni al secondo) e la nuova versione della macchina venne completata nel 1953.\nCon le precedenti memorie a tubo, il tempo di somma di due numeri era di 49 microsecondi e la loro moltiplicazione richiedeva 61 microsecondi. Con le memorie magnetiche il Whirlwind divenne il pi\u00f9 rapido computer dell'epoca: il tempo di somma divenne di 8 microsecondi, le moltiplicazioni erano eseguite in 25.5 microsecondi e le divisioni in 57 microsecondi. Il tempo di accesso alla memoria era di 16 microsecondi con i tubi Williams mentre con le memorie magnetiche bastavano 8 microsecondi.\nWhirlwind 2.\nDopo che il computer Whirlwind venne sviluppato e reso operativo, il MIT inizi\u00f2 lo sviluppo del Whirlwind II. Il nuovo progetto prevedeva una macchina molto pi\u00f9 grande e potente ma le limitate risorse del MIT resero impossibile la sua realizzazione e quindi si decise di concentrare le risorse sullo sviluppo dei programmi per il Whirlwind I. Quando la Air Force decise di costruire il sistema di difesa SAGE air defense, IBM l'appaltatore primario del sistema grazie ai computer AN/FSQ-7, questi avevano un'architettura basata sul sistema Whirlwind II. Spesso i sistemi AN/FSQ-7 sono definiti Whirlwind II, ma questa designazione \u00e8 errata dato che il progetto \u00e8 diverso.\nIl \"Cape Cod System\" e il SAGE.\nIl \"Cape Cod System\" venne sviluppato per dimostrare la fattibilit\u00e0 di un sistema di difesa aereo. Il progetto copriva il sud del New England. I segnali provenienti da tre radar AN/FPS-3 erano inviati tramite linea telefonica al computer a Cambridge al fine di permetterne l'analisi.\nI primi test del sistema vennero svolti con dati simulati nel settembre del 1953, ma in seguito vennero utilizzati anche dati veri provenienti da B-47 Stratojet modificati per assomigliare a bombardieri russi e i dati erano inviati in modalit\u00e0 criptata dalle basi dell'Air Force statunitense.\nIl \"Cape Cod System\" dimostr\u00f2 la fattibilit\u00e0 di quello che divenne il SAGE. Uno sforzo industriale notevole venne avviato dall'ordine dei sistemi AN/FSQ-7. Inizialmente sembrava che questi sarebbero stati realizzati da RCA ma infine venne scelto IBM come principale appaltatore. La produzione venne avviata nel 1957 e questa richiese la realizzazione anche delle infrastrutture necessarie alle comunicazione, degli edifici e dei sistemi di alimentazione che dovevano essere indipendenti da quelli esistenti.\nFine del Whirlwind.\nWhirlwind I continu\u00f2 a funzionare con il supporto SAGE fino al 30 giugno 1959. Il componente del progetto Bill Wolf affitt\u00f2 la macchina per un dollaro fino al 1973. Ken Olsen e Robert Everett salvarono la macchina dalla discarica e la usarono come base per il Digital Computer Museum, quello che in seguito divenne il The Computer Museum. Attualmente una parte del sistema \u00e8 esposta al Computer History Museum di Mountain View in California.\nIl Whirlwind utilizzava circa 5000 valvole termoioniche, ma fu avviato un progetto per realizzarne una versione a transistor sotto la direzione di Ken Olsen. Questo progetto prese il nome di TX-0 e in seguito venne progettato di realizzarne una versione pi\u00f9 grande nota come TX-1. Tuttavia il progetto era eccessivamente ambizioso: venne pertanto sviluppata una macchina pi\u00f9 piccola nota come TX-2. Anche questa macchina mostr\u00f2 dei problemi e Olsen abbandon\u00f2 il progetto per fondare la Digital Equipment Corporation (DEC). Il DEC PDP-1 era essenzialmente un insieme del progetto TX-0 e un TX-2 in un sistema pi\u00f9 compatto.\nDescrizione tecnica.\nProgetto e costruzione.\nAllora la maggior parte dei computer trasferiva i dati tra le varie unit\u00e0 un bit per volta, in modalit\u00e0 seriale, questo rendeva economico realizzare le unit\u00e0 funzionali ma rallentava il sistema. Il progetto Whirlwind invece prevedeva che le unit\u00e0 matematiche lavorassero in parallelo su gruppi di 16 bit, questo rendeva il sistema molto veloce e costoso. Attualmente tutti i microprocessori trasferiscono i dati in modo parallelo, in gruppi di 32 o 64 bit normalmente.\nLa dimensione della parola venne scelta dopo diversi studi. La macchina lavorava passando un singolo indirizzo nella maggior parte delle istruzioni, questo al fine di ridurre gli accessi alla memoria. Le operazioni che richiedevano due indirizzi selezionavano la seconda istruzioni come l'ultima caricata prima della corrente. Il computer utilizzava la notazione polacca inversa per le operazioni. Il sistema non aveva un stack ma solo un accumulatore. I progettisti definirono come memoria minima 2000 parole e quindi servivano almeno 11 bit per la sua gestione. Le istruzioni potevano essere indicate con 5 bit e quindi vennero scelte parole di 16 bit. L'utilizzo di poche istruzioni port\u00f2 John von Neumann a concludere che il sistema sarebbe stato inutile.\nIl progetto prevedeva una controll store funzionante alla stessa frequenza di clock del sistema. Ogni ciclo di clock veniva selezionata una linea dalla matrice di diodi al fine di individuare l'operazione da eseguire. La linea comandava le unit\u00e0 funzionali dei sistema ed assomigliava al moderno microcodice del processore. L'idea forn\u00ec l'ispirazione a Maurice Wilkes per realizzare il microcodice."}
{"id": "1451646", "revid": "110157", "url": "https://it.wikipedia.org/wiki?curid=1451646", "title": "Microregione di Juru\u00e1", "text": "Juru\u00e1 \u00e8 una microregione dello Stato di Amazonas in Brasile, appartenente alla mesoregione di Sudoeste Amazonense.\nComuni.\nComprende 7 municipi:"}
{"id": "1451650", "revid": "585241", "url": "https://it.wikipedia.org/wiki?curid=1451650", "title": "Angelo ribelle", "text": "Angelo ribelle \u00e8 una suite per orchestra d'archi (o quintetto di fiati, o orchestra) composta di cinque movimenti del compositore e pianista Giovanni Allevi.\n\u00c8 stata composta dall'autore a Bucarest nell'estate 2006.\n\u00c8 stata eseguita per la prima volta al Teatro Nuovo di Verona il 9 marzo 2007, alla direzione l'autore stesso supportato dall'orchestra dei Virtuosi Italiani.\nLa durata totale dell'opera \u00e8 di circa 35 minuti.\nCuriosit\u00e0.\nDi questa suite esistono quattro diverse versioni. La prima, gi\u00e0 citata, con la sezione archi dell'Orchestra dei Virtuosi Italiani. La seconda, con l'ensemble di 11 archi della Philharmonische Camerata Berlin. La terza, per quintetto di fiati (flauto, oboe, clarinetto, corno, fagotto) eseguita per la prima volta il 29 giugno 2006 alla rassegna \"la Teramo ignorata\". La quarta, per orchestra completa, \u00e8 quella contenuta nell'album \"Evolution\"."}
{"id": "1451664", "revid": "110157", "url": "https://it.wikipedia.org/wiki?curid=1451664", "title": "Microregione di Boca do Acre", "text": "Boca do Acre \u00e8 una microregione dello Stato di Amazonas in Brasile, appartenente alla mesoregione di Sul Amazonense.\nComuni.\nComprende 2 municipi:"}
{"id": "1451665", "revid": "1810027", "url": "https://it.wikipedia.org/wiki?curid=1451665", "title": "Palazzo Ruffo della Scaletta", "text": "Il Palazzo Ruffo della Scaletta (gi\u00e0 Palazzo Carafa di Belvedere) \u00e8 un palazzo monumentale di Napoli ubicato sulla Riviera di Chiaia, nell'omonimo quartiere.\nEretto nel XVII secolo dai Carafa, appartenne ai possedimenti immobili di Tiberio Carafa che vi istitu\u00ec un giardino zoologico con l'inserimento di bestie feroci, come narra Carlo Celano; inoltre, nel parco del palazzo organizz\u00f2 delle battute di caccia.\nNell'Ottocento venne ricostruito: la facciata fu riedificata tra il 1832 ed il 1835 dall'ingegnere Francesco Saverio Ferrari, mentre il cortile, la scala e il secondo piano vennero rifatti da Guglielmo Bechi su commissione del principe Ruffo della Scaletta.\nLa scala \u00e8 il punto architettonico di maggior interesse: a pianta ottagonale con cupoletta terminale, \u00e8 decorata da stucchi neoclassici e ornata da statue marmoree.\nL'atrio invece ha una copertura a volta a botte sorretta da colonne e pilastri.\nL'edificio ha ospitato fino al 2012 la sede del Goethe Institut."}
{"id": "1451667", "revid": "767487", "url": "https://it.wikipedia.org/wiki?curid=1451667", "title": "The Jimmy Timmy Power Hour", "text": "The Jimmy Timmy Power Hour \u00e8 un film d'animazione crossover tra le serie \"Due fantagenitori\" e \"Le avventure di Jimmy Neutron\", trasmesso in prima TV su Nickelodeon nel 2008\nTrama.\nTimmy Turner non ha svolto il suo progetto scientifico, a causa del suo nuovo videogioco \"Decimator: Crush Pianeta\". Desidera andare nel pi\u00f9 grande laboratorio di Dimmsdale ma finisce in quello di AJ. Timmy, aspirando al pi\u00f9 grande laboratorio dell'universo, diventa in 3-D e arriva a Retroville, in Texas, nel laboratorio di Jimmy Neutron, che ha messo in stato di aggiornamento il cane robotico \"Goddard\".\nDopo aver utilizzato alcune attrezzature senza permesso, Timmy fa scomparire Jimmy che finisce a Dimmsdale. Entrambi, ognuno nel mondo dell'altro, combinano dei disastri. Timmy confonde il CD con gli aggiornamenti per Goddard con quello del gioco \"Decimator: Crush Pianeta\", trasformando il cane in un robot distruttore che semina il caos a Retroville. Jimmy invece, in uno dei suoi tentativi di tornare a casa, finisce per trascinare Denzel Q. Crocker nel fantamondo, dove si impadronisce dell'arsenale magico e disattiva la fonte generale di magia togliendo alle creature fatate tutti i loro poteri. Il ragazzo prodigio in quella situazione conosce Cosmo e Wanda, ma crede che siano ologrammi di qualche sofisticato programma di intelligenza artificiale (qui Cosmo si vanta parecchio per il fatto di essere stato definito intelligente) con la capacit\u00e0 di alterare la realt\u00e0."}
{"id": "1451668", "revid": "110157", "url": "https://it.wikipedia.org/wiki?curid=1451668", "title": "Microregione di Madeira", "text": "Madeira \u00e8 una microregione dello Stato di Amazonas in Brasile, appartenente alla mesoregione di Sul Amazonense.\nComuni.\nComprende 5 comuni:"}
{"id": "1451672", "revid": "110157", "url": "https://it.wikipedia.org/wiki?curid=1451672", "title": "Microregione di Purus", "text": "Purus \u00e8 una microregione dello Stato di Amazonas in Brasile, appartenente alla mesoregione di Sul Amazonense.\nComuni.\nComprende 3 municipi:"}
{"id": "1451673", "revid": "666668", "url": "https://it.wikipedia.org/wiki?curid=1451673", "title": "Alberto Riquer", "text": "Con la Nazionale spagnola \u00e8 stato campione del mondo nel 2000 e campione europeo nel 2001.\nCarriera.\nClub.\nUtilizzato nel ruolo di pivot, Riquer ha iniziato la propria avventura nella massima divisione spagnola con i madrileni del Redislogar Cotransa dove \u00e8 rimasto per due stagioni per poi passare al CLM Talavera all'inizio della stagione 1994-95, con la squadra castigliana ha vinto un titolo spagnolo nel 1996-97 per poi passare al Caja Segovia FS dove ha ottenuto i migliori risultati con un campionato nel 1998-99, tre coppe di Spagna tra il 1998 ed il 2000, quattro supercoppe ma soprattutto un European Champions Tournament ed una Coppa Intercontinentale entrambe nell'anno 2000. Dopo una breve parentesi con i russi della MFK Dinamo Moskva \u00e8 tornato in patria per vestire la maglia dell'Azkar Lugo F\u00fatbol Sala dove \u00e8 rimasto fino alla stagione 2008-09.\nNazionale.\nCon la Nazionale spagnola ha vinto un campionato mondiale (2000) e un europeo (2001). In totale, ha disputato 44 incontri con la Nazionale, mettendo a segno 12 reti."}
{"id": "1451685", "revid": "767487", "url": "https://it.wikipedia.org/wiki?curid=1451685", "title": "Andrea Mingardi (1992)", "text": "Andrea Mingardi \u00e8 un album raccolta del cantautore italiano Andrea Mingardi, pubblicato dalla Epic nel 1992."}
{"id": "1451686", "revid": "481970", "url": "https://it.wikipedia.org/wiki?curid=1451686", "title": "Ferecide", "text": "Ferecide \u00e8 il nome di alcuni personaggi storici:"}
{"id": "1451687", "revid": "110157", "url": "https://it.wikipedia.org/wiki?curid=1451687", "title": "Microregione di Japur\u00e1", "text": "Japur\u00e0 \u00e8 una microregione dello Stato di Amazonas in Brasile, appartenente alla mesoregione di Norte Amazonense.\nComuni.\nComprende 2 municipi:"}
{"id": "1451688", "revid": "237256", "url": "https://it.wikipedia.org/wiki?curid=1451688", "title": "Grigory Lipmanovi\u010dSokolov", "text": ""}
{"id": "1451689", "revid": "767487", "url": "https://it.wikipedia.org/wiki?curid=1451689", "title": "Hot Chick - Una bionda esplosiva", "text": "Hot Chick - Una bionda esplosiva (\"The Hot Chick\") \u00e8 una commedia americana del 2002 diretta da Tom Brady, prodotta da John Schneider e Carr D'Angelo e scritta da Brady e Rob Schneider.\nAdam Sandler ne \u00e8 il produttore esecutivo ed ha un piccolo ruolo nel film come suonatore del bongo Mambuza, un personaggio basato su un ruolo interpretato da Schneider in uno sketch al Saturday Night Live. Hanno avuto dei piccoli ruoli anche le sorelle Tia e Tamera Mowry e le cantanti Ashlee Simpson, Angie Stone, e Michelle Branch. Alcune parti del film sono state girate nella Redondo Union High e nella El Segundo High School.\nTrama.\n50 a.C.; nel palazzo del re abissino la principessa Nawa utilizza un paio di orecchini incantati per sfuggire ad un matrimonio combinato scambiando il suo corpo con quello di una schiava. Quando le due donne indossano un orecchino ciascuna, i loro corpi magicamente si scambiano di posto, mentre le loro menti rimangono dove sono.\nNel presente, Jessica Spencer \u00e8 una popolare liceale nella periferia della California con la sua migliore amica April, accompagnate da Keecia e Lulu, tutte cheerleader. Un giorno a scuola, Jessica si prende gioco di una ragazza in sovrappeso di nome Hildenburg e una ragazza wicca di nome Eden. In seguito, Jessica e le sue amiche visitano il centro commerciale locale, dove Jessica incastra la sua rivale Bianca (Maria-Elena Laas) per taccheggio, trovando gli orecchini in un negozio a tema africano. Gli orecchini non sono in vendita, ma Jessica li ruba.\nPoco dopo, un criminale di poco conto chiamato Clive Maxtone commette un furto presso un distributore di benzina nelle vicinanze. Quando Jessica e le sue amiche si fermano per fare benzina, chiedono al criminale di fare il pieno scambiandolo per un dipendente del posto. A Jessica cade accidentalmente uno degli orecchini a terra e Clive lo raccoglie, rubandolo. Quella sera, Jessica e Clive si mettono entrambi l'orecchino, svegliandosi poi la mattina ognuno intrappolato nel corpo dell'altro. Jessica, con molta difficolt\u00e0, riesce a raccontare quanto successo e a farsi credere dalle amiche, inizialmente diffidenti.\nLe ragazze scrivono un elenco di sospetti di chi potrebbe essere responsabile. In primo luogo pensano sia Hildenburg, cos\u00ec Jessica si scusa per averla umiliata davanti a tutta la scuola durante la precedente partita di basket e le due fanno ammenda. Ben presto cercano Eden, e Jessica si scusa anche per la gelosia di Eden per aver ottenuto solo lei una \"A\" ad un compito sui processi alle streghe di Salem. Eden rivela un'antica stregoneria latina chiamata \"Santeria\" che ha avuto origine in Africa e si \u00e8 espansa a Cuba e in Brasile. Lulu lega questa connessione a Bianca, ma Eden rivela che solo un tatuaggio di uno scorpione sulla schiena potrebbe confermare i loro sospetti. Mentre sono in una discoteca chiamata \"Instant Tang\", indagando le ragazze scoprono che Bianca \u00e8 innocente dopo che Jessica le ha strappato la camicia per vedere se avesse il tatuaggio, che lei non per\u00f2 non ha.\nLe ragazze trovano una foto degli orecchini su internet e cominciano a piazzare volantini in tutta la citt\u00e0. Ricevendo anche un aiuto da parte dell'imbarazzante madre di Keecia ed anche dalle gemelle Venezia e Sissie, due sorelle che sono nella squadra delle cheerleaders di Jessica. Le ragazze informano degli orecchini Madame Mambuza, la proprietaria del negozio africano al centro commerciale; la signora Mambuza racconta alle ragazze la storia della principessa Nawa, che dopo aver scambiato i corpi non sapeva che per tornare nel suo doveva rimettere gli orecchini di nuovo insieme. Nawa visse il resto della sua vita nel corpo della sua schiava. Jessica potrebbe subire la stessa sorte se non rimette insieme gli orecchini prima della fine della luna piena.\nNel frattempo, Jessica \u00e8 assunta in due posti di lavoro mentre vive segretamente con April. A casa sua, dove lavora come giardiniere col nome di Taquito, i suoi genitori le raccontano i loro problemi coniugali e lei li aiuta a ravvivare la loro vita sessuale. A scuola, durante la pulizia degli spogliatoio dei ragazzi come bidello, ascolta la conversazione del fidanzato della sua amica April, Jake, che sta parlando al suo amico Billy (fidanzato di Jessica), ma il primo dice di aver nascosto ad April un\u2019altra ragazza di nome Monique e di amare veramente quest'ultima. Di fronte alle infedelt\u00e0 di Jake, April rompe con lui e Jessica accetta di portarla al ballo di fine anno. Alla gara di cheerleaders, Jessica manda segnali romantici a Billy mentre \u00e8 travestito da mascotte della scuola, ma quando la testa del suo costume cade, il ragazzo diventa confuso e va via con Bianca, la rivale di Jessica. Inoltre, grazie alla perfetta esibizione di quest'ultima, Jessica e la sua squadra possono festeggiare la vittoria del concorso. La sera della cerimonia con tanto di ballo, April confessa a Jessica che non le importa pi\u00f9 nulla di Jake e che lei \u00e8 davvero innamorata di Clive (in realt\u00e0 \u00e8 innamorata di Jessica nel corpo di Clive, che la ragazza chiama Spence non conoscendo i veri dati anagrafici del criminale); Jessica le dice che lei per\u00f2 \u00e8 innamorata persa di Billy.\nDurante questo periodo, Clive ha utilizzato il corpo di Jessica per fare soldi con alcuni uomini, tra cui Billy, che gli d\u00e0 il suo denaro e la sua auto, credendo che lui sia Jessica. La sera del ballo, Hildenburg, mentre sta guardando il telegiornale, vede Clive mentre deruba un uomo e cos\u00ec va sulla scena del crimine. Dopo aver trovato un biglietto da visita per il club in cui Clive lavora come pole dancer, informa Jessica e le ragazze vanno nel locale. Qui trovano Clive, dopodich\u00e9 Jessica ruba il suo orecchino, mettendoselo. Grazie agli orecchini, Jessica e Clive ritornano nei rispettivi corpi. Successivamente Billy e Jessica, seppure gi\u00e0 fidanzati, si ritrovano e possono finalmente dichiarare i propri sentimenti.\nIl film si conclude con la cerimonia di laurea della scuola, dove Keecia e sua madre si riconciliano. La notte precedente, Clive fugge dalla polizia, ancora vestito in lingerie, saltando in macchina dello stesso barista che Jessica ha incontrato nel corpo di Clive. Il barista, che grazie agli incontri e ai sorrisi scambiatosi precedentemente crede che Clive sia omosessuale, chiude la portiera della macchina. Il film si conclude con la macchina che parte e Clive che urla disperato.\nDistribuzione.\n\"Hot Chick - Una bionda esplosiva\" \u00e8 stato originariamente valutato R, ma diverse scene sono state modificate al fine di ricevere un rating pi\u00f9 ampio. La versione R \u00e8 stata classificata 12A in Gran Bretagna, mantenendo lo stesso rating dato al PG-13 della versione teatrale.\nPrima che uscisse nelle sale, il titolo del film doveva essere: \"Miss Popularity.\"\nEdizione italiana.\nLa direzione del doppiaggio e i dialoghi italiani sono stati curati da Tonino Accolla per conto della C.D. Cine Doppiaggi.\nAccoglienza.\nIncassi.\nAll'inizio il film era al 5\u00ba posto nel botteghino americano durante il weekend dal 13 al 15 Dicembre del 2002, con un incasso di $ 7,401,146, e una media di $3338 attraverso i 2.217 teatri in cui \u00e8 stato proiettato. In totale il film ha incassato $54.639.553.\nCritica.\nL'aggregatore di recensioni online Rotten Tomatoes ha assegnato al film un punteggio del 22% sulla base di 81 recensioni.\nI due critici Roger Ebert e Richard Roeper hanno dato al film due pollici. Ebert ha dato al film una stella e mezza (su un massimo di quattro), dichiarando: \"Gli incassi MPAA di questo film lo classificano vietato ai minori di 13 anni. \u00c8 troppo volgare per chiunque al di sotto dei 13 anni, ma \u00e8 troppo stupido per chiunque sopra i 13\". Roeper ha stroncato il film dicendo: \"\u00c8 a colori, ma \u00e8 stato per lo pi\u00f9 a fuoco\".\nRiconoscimenti.\nRob Schneider \u00e8 stato nominato ai Razzie Awards come Peggior attore del decennio per questo film.\nHome media.\n\"Hot Chick - Una bionda esplosiva\" \u00e8 stato rilasciato in America il 13 maggio 2003 in VHS e in DVD. Il DVD ha in aggiunta delle scene tagliate che avrebbero reso il film un vietato ai minori, tra cui un finale alternativo."}
{"id": "1451693", "revid": "110157", "url": "https://it.wikipedia.org/wiki?curid=1451693", "title": "Microregione di Rio Negro (Amazonas)", "text": "Rio Negro \u00e8 una microregione dello Stato di Amazonas in Brasile, appartenente alla mesoregione di Norte Amazonense.\nComuni.\nComprende 4 municipi:"}
{"id": "1451694", "revid": "76963", "url": "https://it.wikipedia.org/wiki?curid=1451694", "title": "Willie Brown (musicista)", "text": "Chitarrista nello stile delta blues, \u00e8 noto pi\u00f9 come accompagnatore che come solista (al fianco di Charley Patton, Robert Johnson e Son House), visto che esistono solo tre registrazioni sicuramente attribuibili a lui. Dopo la prima ondata di successo del blues, Willie Brown, come molti altri artisti del genere (tra cui anche lo stesso House, Lightnin' Hopkins e Mississippi John Hurt) scomparve di scena durante gli anni quaranta fino al revival del blues negli anni sessanta, che non vide mai, in quanto mor\u00ec nel 1952.\nTra le sue canzoni pi\u00f9 note: \"M &amp; O Blues\", \"Make Me a Pallet on the Floor\", \"Future Blues\"."}
{"id": "1451701", "revid": "767487", "url": "https://it.wikipedia.org/wiki?curid=1451701", "title": "Il sottomarino fantasma", "text": "Il sottomarino fantasma (\"Mystery Submarine\") \u00e8 un film statunitense di spionaggio del 1950, per la regia di Douglas Sirk.\nTrama.\nAmbientata nell'immediato dopoguerra, la pellicola narra delle peripezie del dottor Brett Young, un agente operativo della CIA, il cui scopo \u00e8 cercare di arrestare l'escalation di violenza perpetrata dal comandante Von Molter a capo di un U-Boot tedesco che continua a portare avanti una propria guerra privata contro gli Stati Uniti.\nA tale scopo costui cerca di rapire uno scienziato tedesco che collabora con gli americani nel campo delle ricerche sull'atomica. Dopo essersi infiltrato nell'equipaggio del sottomarino, l'agente Young riuscir\u00e0 a sventare il disegno criminale del comandante tedesco."}
{"id": "1451708", "revid": "599013", "url": "https://it.wikipedia.org/wiki?curid=1451708", "title": "Anderson Luiz Schveitzer", "text": "Carriera.\nDopo dieci campionati brasiliani giocati con le maglie di Internacional, Santos, Juventude e Clube Atl\u00e9tico Mineiro sbarca in Italia, nelle file del Venezia.\nCon i lagunari disputa tre campionati di Serie B per poi passare al Brescia per la stagione 2005-2006. L'avventura in Lombardia dura solo pochi mesi e nel gennaio del 2006 torna in Veneto per vestire la maglia del Padova. Disputa nel campionato di Serie C1 12 gare, realizzando una rete. Nella stagione successiva, dopo una gara giocata con i \"Biancoscudati\", passa all' a titolo definitivo in uno scambio che ha portato Crocefisso Miglietta a Padova in prestito annuale.\nDopo un inizio discreto, conquista sempre pi\u00f9 il cuore dei tifosi dorici con la sua grinta e con il suo forte attaccamento alla maglia, oltre che per il gol decisivo nella gara di ritorno dei Play-out del girone B di Serie C1 2006-2007 contro il Teramo. Al termine della stagione rinnova il contratto fino al 30 giugno 2008.\nNella stagione 2007-2008, disputata ad altissimi livelli, \u00e8 nominato vice capitano anche se le frequenti partenze dalla panchina di Giovanni Langella lo portano ad essere, di fatto, capitano in campo. Nel gennaio 2008 ha rischiato di andarsene per problemi legati al contratto, ma la societ\u00e0 \u00e8 riuscita a trattenerlo, considerandolo fondamentale per la rincorsa alla Serie B, conquistata al termine della stagione attraverso i play-off con la vittoria sul .\nNel luglio 2009 si trasferisce al , in Prima Divisione, dopo aver ottenuto la salvezza coi dorici, nonostante egli sia stato poco presente in campo a causa prima di un infortunio ai legamenti, poi per scelta tecnica dei mister Francesco Monaco (poi esonerato) e Sandro Salvioni. Nel gennaio 2010 risolve consensualmente il contratto con il Potenza e ritorna in Brasile, al Criciuma."}
{"id": "1451710", "revid": "59975", "url": "https://it.wikipedia.org/wiki?curid=1451710", "title": "Firehouse (album)", "text": ""}
{"id": "1451714", "revid": "88740", "url": "https://it.wikipedia.org/wiki?curid=1451714", "title": "Iceta", "text": ""}
{"id": "1451715", "revid": "12290", "url": "https://it.wikipedia.org/wiki?curid=1451715", "title": "Mario Alberti (fumettista)", "text": "\u00c8 conosciuto in Italia per la sua collaborazione con le testate \"Nathan Never, Dragonero\" e \"Legs Weaver\" della casa editrice Sergio Bonelli Editore e all'estero per le serie \"Morgana\" e \"Redhand\", pubblicate in Francia da Les Humano\u00efdes Associ\u00e9s.\nBiografia.\nLaureato in Economia e Commercio con una tesi sulla \u201cDistribuzione nell'editoria a fumetti\u201d esordisce da professionista nel 1990 sulle pagine di Fumo di China, con una storia breve del suo personaggio Holly Connick che verr\u00e0 ristampata nella collana Nuvole da Comics e Dintorni.\nNel '91, inizia a collaborare con la rivista Intrepido, disegnando diversi liberi e alcuni episodi della serie \"Dipartimento ESP\" su testi di Michelangelo La Neve.\nNel 1993 entra a far parte dello staff della Sergio Bonelli Editore lavorando sulla collana Nathan Never.\nNel 1994, con \"Il Canto della Balena\", numero 31 della serie, vince il premio Albertarelli.\nDal '95 lavora anche sugli albi di \"Legs Weaver\", ancora per la Bonelli, e nel '99 esordisce alla sceneggiatura sulla stessa collana, scrivendo l'albo speciale \"L'immortale\".\nNel 2000, inizia la fruttuosa collaborazione con Luca Enoch, al quale propone di preparare un progetto da presentare in Francia, la serie \"Morgana\", pubblicata dal 2002 per i tipi dell'editore francese Les Humano\u00efdes Associ\u00e9s e tuttora in corso.\n\"Morgana\" \u00e8 stata pubblicata anche in Spagna, Portogallo, Germania, Stati Uniti e in Italia esce per Vittorio Pavesio Productions.\nAncora per gli Humanoides e su testi di Kurt Busiek disegna dal 2004 la serie \"Redhand\".\nHa illustrato alcune copertine della serie \"Jonathan Steele\" di Federico Memola, edito da Star Comics.\nDal 2006 collabora con DC Comics, realizzando numerose copertine tra cui Aquaman, Wonder Woman, Dr. Fate e Shadowpact.\nNel 2012, sempre per la Sergio Bonelli Editore realizza la copertina del nono \"Dylan Dog Color Fest\" che comprende storie di Mauro Boselli e Maurizio Mantero tra gli altri.\nAncora per Sergio Bonelli Editore, realizza la copertina del Dylan Dog Color Fest 2014 e del primo speciale a colori di \"Dragonero\".\nDal 2013 esce in Francia la serie \"Cutting Edge\", sceneggiata da Francesco Dimitri per i tipi di Delcourt, conclusa in quattro volumi e pubblicata in Italia da Panini Comics.\nAlterna ai fumetti diverse illustrazioni per Ducati, Trieste Science + Fiction Festival e Cross Cult tra gli altri.\nNel 2016 esce il volume \"Tex - Frontera\", scritto da Mauro Boselli e nel 2017 \"Il Canto di Gaia\", scritto da Alberto Ostini, per la serie \"Nathan Never\", entrambi di Sergio Bonelli Editore.\nNello stesso anno vince la ILM Art Department Challenge su artstation.com e nel 2017 il premio Giacomo Pueroni per il miglior disegnatore di fantascienza.\nNel 2017 disegna il primo albo della nuova collana \"Bandasenzanima\", spin-off della serie \"Dragonero\" di Luca Enoch e Stefano Vietti, nuovamente con Stefano Vietti realizza il primo albo della nuova serie \"Angie Digitwin\" per Panini Comics."}
{"id": "1451719", "revid": "1318658", "url": "https://it.wikipedia.org/wiki?curid=1451719", "title": "Uomo di prestigio", "text": "Uomo di prestigio \u00e8 il primo album in studio del rapper italiano Amir, prodotto dalla Prestigio Records e pubblicato nell'estate 2006 dalla EMI/Virgin.\nIl disco.\nLe 18 tracce contenute nell'album sviluppano diverse tematiche, dalle storie di vita reali alle atmosfere delle feste. Il primo singolo ad essere estratto dall'album \u00e8 stato il brano \"Shimi\", una ballata realizzata in collaborazione con Nefer nella quale emergono contaminazioni sonore orientali, presenti anche sulle tracce \"Straniero nella mia nazione\" e \"Notti arabe\", quest'ultima in collaborazione con Tormento. I testi sono personali e molto pungenti, tipici di chi mette in rima la propria esistenza e soprattutto di chi si sente straniero nella sua nazione."}
{"id": "1451720", "revid": "125078215", "url": "https://it.wikipedia.org/wiki?curid=1451720", "title": "Nizioleto", "text": "Il nizioleto (/nisio'eto/, termine veneziano per \"lenzuolino\") \u00e8 la tipica indicazione stradale veneziana.\nLa sua peculiarit\u00e0 consiste nel fatto che non si tratta di un cartello, ma di una pittura parietale: infatti i nomi delle strade o dei canali e le indicazioni verso i punti cruciali della citt\u00e0 sono dipinti a mano direttamente sugli intonaci e sui muri delle case, entro un rettangolo di colore bianco circondato da un riquadro (da cui il nome). Le scritte vengono realizzate usando apposite forme a stampo metallico per lettere, numeri e frecce.\nIndicazioni toponomastiche.\nI \"nizioleti\" usati per l'indicazione toponomastica riportano in veneziano il nome della strada, del ponte o del rio su cui si affacciano. Le scritte e il bordo di queste indicazioni sono di colore nero. \nNei luoghi principali appositi \"nizioleti\" riportano anche il sestiere e la parrocchia di pertinenza. Tipicamente, questo secondo tipo di \"nizioleto\" utilizza caratteri e rettangoli di dimensioni pi\u00f9 grandi.\nFamosi sono alcuni \"nizioleti\" che indicano nomi molto particolari, come per esempio il Ponte delle Tette o la Riva di Biasio, spesso originati da situazioni particolari o da persone o eventi, anche tragici, legati al luogo in cui si trovano.\nNel XIX secolo, lo scrittore e storico Giuseppe Tassini effettu\u00f2 una lunga e minuziosa ricerca sull'origine dei toponimi pi\u00f9 particolari di Venezia, pubblicata poi nell'importante opera \"Curiosit\u00e0 Veneziane\", di mole imponente ma caratterizzata da uno stile letterario molto vivace nel racconto delle storie legate alle denominazioni delle varie localit\u00e0.\nIndicazioni di direzione.\nAlcuni \"nizioleti\" indicano la direzione da seguire per raggiungere destinazioni di particolare importanza cittadina o di interesse pubblico (per esempio \"Al Vaporetto\", \"Per San Marco\", \"Poste e Telegrafi\"). \nIl nome della destinazione principale \u00e8 affiancato o sovrapposto a una freccia che indica la direzione da seguire nel percorso pedonale. Questo tipo di \"nizioleto\" si distingue perch\u00e9 le scritte e il bordo sono di colore rosso scuro.\nIn tempi relativamente recenti, per le indicazioni di direzione molti \"nizioleti\" sono stati sostituiti da cartelli in metallo catarifrangente di colore giallo: le scritte all'interno, di colore nero, riprendono lo stesso stile dei \"nizioleti\".\nNumerazione anagrafica.\nAnche la numerazione anagrafica degli edifici veneziani \u00e8 realizzata quasi sempre nello stile del \"nizioleto\". In questo caso il numero anagrafico \u00e8 dipinto in caratteri rossi su sfondo bianco, all'interno di un riquadro ovale o rettangolare bordato di nero posto sull'architrave della porta.\nVa osservato che la numerazione anagrafica a Venezia segue un criterio completamente diverso rispetto a quello usato in tutte le altre citt\u00e0 italiane. La numerazione infatti non \u00e8 su base via ma su base sestiere (a cui si aggiunge la Giudecca, sebbene parte di Dorsoduro), per cui all'interno di ogni sestiere ogni abitazione possiede un numero univoco e a ogni cambio di sestiere la numerazione riprende dal numero 1. I sestieri pi\u00f9 popolati, Castello e Cannaregio, arrivano a numeri civici molto elevati (6828 per Castello, 6626 per Cannaregio). Da notare che il numero 1 del sestiere di San Marco \u00e8 attribuito al Palazzo Ducale mentre il numero 1 del sestiere di Dorsoduro \u00e8 attribuito alla Dogana da Mar. Inoltre i numeri pari si susseguono a quelli dispari secondo una logica sequenziale: non si segue quindi la regola della numerazione pari su un lato e dispari sull'altro.\nUn'altra caratteristica della numerazione anagrafica veneziana \u00e8 che per motivi storici alcune numerazioni non pi\u00f9 significative rimangono comunque valide, per cui pu\u00f2 capitare di osservare un numero civico dipinto sopra quella che oggi \u00e8 una finestra a pian terreno, che per\u00f2 in passato era una porta di ingresso a un'abitazione, oppure di vedere dipinti sul muro una serie di numeri civici non corrispondenti a nulla, a ricordo di precedenti abitazioni oggi scomparse. Allo stesso modo, per non dover rinumerare tutti gli edifici, nel caso di numeri civici relativi a costruzioni di aggiunta relativamente recente (per esempio, nuovi ingressi ricavati in seguito a interramento di un rio o nuove fabbriche), si utilizza la convenzione di riprendere l'ultimo numero civico utile e farlo seguire da una lettera alfabetica, in modo da mantenere tra gli edifici preesistenti la numerazione sequenziale originaria, come per esempio: 1234 (vecchio edificio), 1234A (nuovo), 1234B (nuovo), 1234C (nuovo), 1235 (vecchio).\nAnalogo il sistema di numerazione a Burano e Pellestrina (basato sui rispettivi sestieri). Fanno invece eccezione i centri delle altre isole (ad esempio Murano, Sant'Erasmo e il Lido) e le aree artificiali realizzate nel XX secolo (come Sacca Fisola e Sant'Elena), dove i criteri di numerazione sono quelli ordinari delle altre citt\u00e0 italiane (basati quindi sulle singole strade)."}
{"id": "1451721", "revid": "686936", "url": "https://it.wikipedia.org/wiki?curid=1451721", "title": "Laurence Maroney", "text": "Carriera universitaria.\nFrequenta le scuole superiori alla Normandy Senior High School di St. Louis, dove mette in mostra le sue doti di atleta in diverse discipline: football americano, atletica leggera, pallacanestro e baseball; viene in particolare nominato due volte miglior giocatore della squadra di pallacanestro e nel 2002 si classifica terzo ai campionati dello Stato del Missouri nei 200 metri. Maroney detiene tuttora il record della squadra di football americano con 1.903 yards corse nel 2002.\nPassato ai Minnesota Golden Gophers, nella sua carriera sportiva a livello universitario incontra una forte concorrenza nel suo ruolo, partendo titolare soltanto in 14 partite sulle 36 complessivamente disputate, ma si guadagna diversi riconoscimenti e diviene il primo della squadra ed il terzo in assoluto nella \"Big Ten Conference\" a correre almeno 1.000 yards in ognuno dei suoi tre anni, per un totale di 3.933 yards corse.\nCarriera professionistica.\nNew England Patriots.\nAl draft NFL 2006 \u00e8 stato selezionato come ventunesima scelta assoluta dai New England Patriots. Ha debuttato nella NFL il 10 settembre 2006 contro i Buffalo Bills. \nMaroney nel suo primo anno ha saltato solamente due partite della stagione regolare causa un infortunio alla cartilagine di una costola.\nL'anno seguente diventa titolare saltando in totale 3 partite causa una contusione al bacino e risultando fra i protagonisti della stagione terminata con la sconfitta nel Super Bowl XLII ad opera dei New York Giants, dopo che i Patriots avevano concluso la stagione regolare con 16 vittorie su altrettante partite.\nIl suo primo grave infortunio arriva nella stagione 2008, quando dopo solo 3 partite si infortuna alla spalla. Il 20 ottobre 2008 viene messo sulla lista infortunati.\nNella stagione 2009 ritorna a giocare buone prestazioni, ma non riesce a raggiungere in maniera fissa il posto da titolare.\nDopo la prima partita della stagione 2010 viene ceduto ai Denver Broncos.\nDenver Broncos.\nIl 14 settembre 2010 viene scambiato per la 4 scelta del draft NFL 2011, mentre i Broncos hanno ricevuto dai Patriots oltre al giocatore la 6 scelta del draft NFL 2011. Ha firmato un contratto di un anno, prendendo il numero di maglia 26.\nIl 3 marzo 2011 i Broncos lo lasciano libero e Maroney diventa \"unrestricted free agent\".\nCuriosit\u00e0.\nIl 18 gennaio 2011 \u00e8 stato arrestato a St. Louis per il possesso di arma da fuoco. "}
{"id": "1451722", "revid": "247222", "url": "https://it.wikipedia.org/wiki?curid=1451722", "title": "Sogno (album Andrea Mingardi)", "text": "Sogno \u00e8 un album di Andrea Mingardi del 1993.\nContiene tutti i brani del precedente \"Andrea Mingardi\" escluso \"Va bene...cominciamo\" con l'aggiunta di quattro nuove canzoni."}
{"id": "1451730", "revid": "3831", "url": "https://it.wikipedia.org/wiki?curid=1451730", "title": "Iceta di Siracusa (pitagorico)", "text": ""}
{"id": "1451731", "revid": "287204", "url": "https://it.wikipedia.org/wiki?curid=1451731", "title": "NGC 7027", "text": "NGC 7027 \u00e8 una nebulosa planetaria visibile nella costellazione del Cigno.\n\u00c8 visibile 5 gradi a sud-est di Deneb, la brillante stella ; si trova sul bordo della Fenditura del Cigno. La sua notevole luminosit\u00e0 permette di essere scorta anche con un telescopio da 120-150mm di apertura, tuttavia, le sue ridottissime dimensioni non consentono di evidenziare particolari, se non ad ingrandimenti maggiori. In un 250mm si evidenzia la sua forma ovaleggiante, quasi rettangolare, con due strutture che sembrano \"getti\" di gas. La sua distanza \u00e8 stimata sui circa 2600 Anni-luce.\nNel maggio 2016, tramite SOFIA, si \u00e8 trovato dell'idruro di elio (fino a quel momento creato solo in laboratorio) nella nebulosa. Questa molecola \u00e8 considerata la prima ad essersi formata in seguito al Big Bang, a cui sono seguite tutte le altre.\nCollegamenti esterni.\nNGC 7027"}
{"id": "1451734", "revid": "76963", "url": "https://it.wikipedia.org/wiki?curid=1451734", "title": "Ed Marinaro", "text": "Biografia.\nDopo le scuole superiori a New Milford, dove ha giocato con i New Milford High School Knights, ha frequentato la Cornell University.\nNegli anni settanta inizi\u00f2 la sua carriera da attore recitando in famose serie tv come , The Edge of Night, Laverne &amp; Shirley e recitando anche per il cinema: l'ultimo suo film \u00e8 stato il terzo capitolo della trilogia di Leggende metropolitane nel ruolo del sindaco Bill Owens, il padre della protagonista (Kate Mara).Attualmente sta lavorando nel cast di Blue Mountain State nel ruolo del coach Marty Daniels.\nVita privata.\n\u00c8 sposato con Tracy York e ha un figlio di nome Eddie."}
{"id": "1451739", "revid": "1568601", "url": "https://it.wikipedia.org/wiki?curid=1451739", "title": "Ghiacciaio delle Sengie", "text": "Il ghiacciaio delle Sengie si trova nel massiccio del Gran Paradiso nel versante valdostano. Si trova nella val di Cogne, valle laterale della Valle d'Aosta, ai piedi della punta delle Sengie (3408\u00a0m).\nIl ghiacciaio \u00e8 contornato, oltre che dalla Punta delle Sengie, dalla Roccia Azzurra (3.308\u00a0m), dal Monveso di Forzo (3.322\u00a0m) e dalla punta di Forzo (3.296\u00a0m).\nLa sua estensione misura circa 100 ettari. Le sue caratteristiche principali sono: esposizione nord-ovest, lunghezza 1,0\u00a0km., larghezza 1,6\u00a0km., inclinazione media 33\u00b0, quota massima 3350 metri circa, quota minima 2700 metri."}
{"id": "1451743", "revid": "36426", "url": "https://it.wikipedia.org/wiki?curid=1451743", "title": "Non \u00e8 vero...ma ci credo", "text": ""}
{"id": "1451745", "revid": "36426", "url": "https://it.wikipedia.org/wiki?curid=1451745", "title": "Non \u00e8 vero...ma ci credo (film)", "text": ""}
{"id": "1451749", "revid": "2165768", "url": "https://it.wikipedia.org/wiki?curid=1451749", "title": "Ierocle", "text": ""}
{"id": "1451751", "revid": "122733866", "url": "https://it.wikipedia.org/wiki?curid=1451751", "title": "Guerriglia marketing", "text": "Guerriglia marketing (dall'inglese/spagnolo Guerrilla Marketing) \u00e8 una forma di pubblicit\u00e0 non convenzionale.\nIl termine nasce nel 1984 dal pubblicitario statunitense Jay Conrad Levinson.\nUno dei primi esempi di guerrilla marketing \u00e8 stata la leggenda metropolitana messa in rete, e da l\u00ec lanciata dagli altri media, in cui si parlava di quattro cineasti scomparsi in una foresta del Maryland nel 1994, di cui sarebbero state ritrovate le riprese a distanza di anni; un sito web trattava del caso, e dopo poco usc\u00ec nei cinema il film \"The Blair Witch Project\".\nCaratteristiche.\nNel suo libro, Levinson identifica alcuni principi che rappresentano le linee guida di questa tipologia di marketing:\nStrategia.\nLa strategia di promozione del guerrilla marketing fu identificata per la prima volta da Jay Conrad Levinson nel suo libro \"Guerrilla Marketing\" (1984). Il libro descrive centinaia di \"armi di guerriglia marketing\" in uso all'epoca. Coloro che lo vogliono applicare devono essere creativi nell'elaborare metodi di promozione non convenzionali per mantenere l'interesse del pubblico per un prodotto o servizio. Levinson scrive che quando si implementano tattiche di guerrilla marketing, le organizzazioni e gli imprenditori pi\u00f9 piccoli sono effettivamente avvantaggiati. Alla fine, tuttavia, i guerrilla marketer devono \"consegnare la merce\". In \"The Guerrilla Marketing Handbook\", scrivono gli autori: \"\"... per vendere un prodotto o un servizio, un'azienda deve stabilire una relazione con il cliente. Deve creare fiducia e supportare le esigenze del cliente e deve fornire un prodotto che offra i vantaggi promessi...\". \nTipi.\nMarketing ambientale.\nLa comunicazione ambientale \u00e8 la pubblicit\u00e0 presentata su elementi dell'ambiente, inclusa quasi ogni superficie fisica disponibile. Questi tipi di annunci possono essere trovati ovunque, dagli asciugamani nei bagni pubblici e nelle pompe di benzina fino alle cinghie degli autobus e alle tazze da golf. \nAmbush marketing.\nUna forma di marketing associativo, utilizzato da un'organizzazione per capitalizzare la consapevolezza, l'attenzione, la buona volont\u00e0 e altri vantaggi, generati dall'associazione con un evento o una propriet\u00e0, senza che l'organizzazione abbia un collegamento ufficiale o diretto con quell'evento o propriet\u00e0. \nDi solito \u00e8 visto in occasione di grandi eventi in cui i rivali degli sponsor ufficiali tentano di costruire un'associazione con l'evento e aumentare la consapevolezza per i loro marchi, a volte di nascosto. Ad esempio, Nike durante le Olimpiadi di Londra del 2012 ha creato degli spot \"trova la tua grandezza\"\" in cui presentavano atleti provenienti da diverse localit\u00e0 chiamate Londra (ma senza mostrare la vera Londra o fare riferimento ai giochi olimpici) che avevano lo scopo di costruire una forte associazione tra le Olimpiadi di Londra e Nike.\nStealth marketing.\nLo stealth marketing \u00e8 un atto deliberato di entrare, operare o uscire da un mercato in modo furtivo, segreto o impercettibile, o un tentativo di farlo. \nMarketing virale o \"buzz\" marketing.\nIl marketing virale descrive qualsiasi strategia che incoraggia le persone a trasmettere un messaggio di marketing ad altri, creando il potenziale per una crescita esponenziale dell'esposizione e dell'influenza del messaggio. Come i virus, tali strategie sfruttano la rapida moltiplicazione per far esplodere il messaggio. \nAllo stesso modo, il buzz marketing utilizza media di alto profilo per incoraggiare il pubblico a discutere del marchio o del prodotto. Il buzz marketing funziona meglio quando le risposte del consumatore a un prodotto o servizio e le successive approvazioni sono autentiche, senza che l'azienda le paghi. Il buzz generato dalle campagne di buzz marketing \u00e8 indicato come \"WOM amplificato\" (passaparola) e \"WOM organico\" \u00e8 quando il buzz si manifesta naturalmente dal consumatore. \nGrassroots marketing.\nLe campagne di Grassroots marketing mirano a conquistare i clienti su base individuale. Una campagna di successo dal basso non riguarda la diffusione del messaggio di marketing nella speranza che i potenziali consumatori prestino attenzione, ma piuttosto evidenzia una connessione personale tra il consumatore e il marchio e costruisce una relazione duratura con il marchio. \nAstroturfing.\nL'astroturf \u00e8 tra le strategie di guerrilla marketing pi\u00f9 controverse e presenta un alto fattore di rischio per l'azienda che commercializza il prodotto o servizio. La parola astroturf deriva dal \"tappeto erboso\" artificiale, spesso utilizzato negli stadi o nei campi da tennis, noto anche come erba artificiale. Quindi false conferme, testimonianze e raccomandazioni sono tutti prodotti di Astroturfing nel settore delle pubbliche relazioni. L'astroturfing implica la generazione di un clamore artificiale attorno a un particolare prodotto o azienda attraverso una recensione o una discussione su blog o forum online da parte di una persona pagata per trasmettere una visione positiva. Ci\u00f2 pu\u00f2 avere un effetto negativo e dannoso su un'azienda, qualora il consumatore sospetti che la recensione o l'opinione non sia autentica, danneggiando la reputazione dell'azienda o, peggio ancora, risultando in contenzioso. \nMarketing di strada.\nLo \"street marketing\" utilizza mezzi non convenzionali per pubblicizzare o promuovere prodotti e marchi nelle aree pubbliche. L'obiettivo principale \u00e8 incoraggiare i consumatori a ricordare e richiamare il marchio o il prodotto commercializzato. In quanto divisione del guerrilla marketing, lo street marketing \u00e8 specifico per tutte le attivit\u00e0 di marketing svolte in strade e aree pubbliche come parchi, strade, eventi ecc. Il marketing di strada comprende anche la pubblicit\u00e0 all'aperto, ad esempio sui carrelli della spesa (carrelli della spesa, negli Stati Uniti), bagni pubblici, sponde di automobili o mezzi di trasporto pubblico, tombini, marciapiedi, bidoni della spazzatura, ecc. \nIl marketing di strada non si limita alla pubblicit\u00e0 fissa. \u00c8 pratica comune per le organizzazioni utilizzare ambasciatori del marchio che distribuiscono campioni di prodotti o buoni sconto e rispondono a domande sul prodotto enfatizzando il marchio. Gli ambasciatori del marchio possono essere accompagnati da un chiosco che contiene i campioni dei prodotti o i materiali dimostrativi, oppure possono indossare un \"cartellone pubblicitario ambulante\". L'interazione fisica con i consumatori ha un potere d'influenza maggiore rispetto alla pubblicit\u00e0 passiva tradizionale. \nLo street marketing \u00e8 inteso come mobilitare non solo lo spazio delle strade ma anche l'immaginazione della strada: quella della cultura di strada e della street art. La generazione Y, composta per lo pi\u00f9 da giovani abitanti delle citt\u00e0 (15-30 anni), \u00e8 spesso presentata come l'obiettivo pi\u00f9 suscettibile delle campagne a causa delle sue associazioni con la cultura della strada. \nSecondo Marcel Saucet e Bernard Cova il marketing di strada pu\u00f2 essere utilizzato come termine generale che comprende sei tipi principali di attivit\u00e0:\nQuesta attivit\u00e0 \u00e8 pi\u00f9 tradizionale ed \u00e8 la forma pi\u00f9 comune di street marketing impiegata dai marchi.\nConsiste nel personalizzare uno spazio ad alto traffico utilizzando le immagini del marchio. L'idea \u00e8 di creare un microuniverso per promuovere un nuovo prodotto o servizio.\nL'obiettivo di tali azioni \u00e8 creare uno spazio in cui il messaggio del marchio venga comunicato attraverso l'attivit\u00e0 umana.\nQuesta forma di presentazione mobile si basa sullo sviluppo dei mezzi di trasporto: taxi, bici, Segway, ecc.\nQueste attivit\u00e0 comportano la personalizzazione degli elementi stradali.\nQueste attivit\u00e0 assumono la forma di spettacoli, come flash mob o concorsi. L'idea \u00e8 di promuovere un prodotto, servizio o valore del marchio attraverso l'organizzazione di un evento pubblico.\nProcedura tipica.\nIn primo luogo, le imprese identificano i luoghi pubblici in cui la campagna pu\u00f2 essere sviluppata come spiagge, eventi culturali, vicino a scuole, eventi sportivi e aree ricreative per bambini. Successivamente, le aziende devono sviluppare un piano per avvicinarsi a diversi media e al mercato di destinazione. Al fine di attirare l'attenzione, gli eventi di street marketing non solo coinvolgono attivit\u00e0 insolite, ma utilizzano la tecnologia come parte degli eventi. Lo scopo \u00e8 aumentare il valore delle campagne e ottenere l'attenzione dei potenziali consumatori. \nInoltre, i piani che le aziende sviluppano tengono conto del fatto che la guerriglia o lo street marketing coinvolge la comunicazione e l'interazione globale non solo con i clienti o con i media. Sono inoltre sviluppati per identificare opportunit\u00e0 e raccogliere informazioni sufficienti su prodotti, mercati e concorrenti. Ad esempio, per le imprese \u00e8 importante che i clienti rimangano con loro, invece di scegliere le offerte della concorrenza.\nCi sono vari esempi di strategie utilizzate nel guerrilla marketing. Uno di questi \u00e8 fornire offerte per aumentare le vendite. In molti casi, le aziende non solo forniscono i loro prodotti o servizi per essere riconosciute, ma offrono anche altre cose gratuitamente. Un altro esempio \u00e8 presentare un'offerta per una raccolta fondi. Lo scopo di questa strategia \u00e8 aiutare altre organizzazioni, come le scuole, offrendo loro denaro. La maggior parte delle aziende implementa questo metodo non solo per aumentare le vendite, ma anche per migliorare la propria reputazione e immagine nella comunit\u00e0. Infine, esiste una strategia chiamata \"team selling\" che consiste nel conformare gruppi di persone, la maggior parte giovani, che bussano alle porte di diverse case di un quartiere.\nQuando si fa guerrilla marketing o street marketing, le organizzazioni considerano anche di concentrarsi sull'approccio psicologico. Per molte aziende, questo implica se stanno avendo successo o meno. Lo street marketing si concentra su alcuni aspetti psicologici per conoscere il comportamento e le preferenze dei clienti. Ad esempio, alcune aree psicologiche studiano come \u00e8 suddiviso il cervello delle persone: il 45% delle persone ha il cervello sinistro, il 45% ha il cervello destro e il 10% \u00e8 equilibrato. Le persone con il cervello sinistro tendono ad essere logiche, quelle con il cervello destro tendono ad essere emotive e il resto \u00e8 una combinazione dei due. Quindi, in base al prodotto o servizio fornito dalle imprese, e anche al tipo di cliente, le aziende decidono il modo in cui gestiranno le loro campagne di marketing di strada. Oltretutto, quasi tutte le imprese basano le proprie campagne di street marketing sulla ripetizione dei messaggi che diffondono ai propri clienti. La ripetizione \u00e8 correlata alla parte inconscia della mente. Questo \u00e8 il responsabile delle decisioni. Permette alle persone di sapere cosa sceglieranno e cosa acquisteranno. Le aziende seguono il principio che stabilisce che, pi\u00f9 persone prestano attenzione alla campagna, maggiori sono le possibilit\u00e0 che la campagna abbia di essere ricordata.\nQuando un'azienda decide di fare una campagna di guerrilla marketing che potrebbe essere qualsiasi cosa senza virale, ambient, agguato, strada o furtivit\u00e0, l'obiettivo per loro \u00e8 raggiungere gli obiettivi. Gli obiettivi principali per loro sono:\nAttraverso l'esperienza e le sensazioni effimere condivise tra l'azienda e il target, gli inserzionisti e le agenzie generano una sensazione di intimit\u00e0 che risuona al di l\u00e0 dell'incontro. Questa sensazione di vicinanza diventa tanto pi\u00f9 duratura man mano che le persone colpite rivivono questo incontro su Internet attraverso i social media. \nGuerrilla marketing online.\nIl web ha molti esempi di guerrilla marketing, al punto che molti non se ne accorgono fino a quando non si presenta una campagna di particolare successo. Il desiderio di gratificazione immediata degli utenti di Internet fornisce una via per il guerrilla marketing consentendo alle aziende di combinare il marketing di attesa con tattiche di guerriglia. Semplici esempi consistono nell'usare pagine di \"caricamento\" o testi alternativi di immagini per visualizzare un messaggio divertente o informativo agli utenti in attesa di accedere al contenuto a cui stavano cercando di accedere. Poich\u00e9 agli utenti non piace aspettare senza occupazione sul Web, \u00e8 essenziale e facile catturare la loro attenzione in questo modo. Altri metodi del sito web includono interessanti funzionalit\u00e0 web come pagine di destinazione accattivanti.\nMolte strategie di marketing online utilizzano anche social media come Facebook e LinkedIn per avviare campagne, funzionalit\u00e0 condivisibili ed eventi che ospitano eventi. Altre societ\u00e0 organizzano concorsi o sconti basati sull'incoraggiamento degli utenti a condividere o creare contenuti correlati al loro prodotto. I video virali sono una forma incredibilmente popolare di guerrilla marketing in cui le aziende filmano video divertenti o sorprendenti che gli utenti di Internet probabilmente condivideranno e apprezzeranno, che pubblicizzano in modo sottile il loro servizio o prodotto. Alcune aziende come Google creano persino elementi interattivi come i giochi con il logo di Google a tema per suscitare interesse e coinvolgimento. Queste dinamiche tattiche di guerrilla marketing possono diventare notizie a livello globale e dare alle aziende una notevole pubblicit\u00e0.\nEsempi.\nCi sono varie organizzazioni che hanno implementato le strategie di guerriglia e marketing di strada. La maggior parte di loro sono piccole aziende, ma ci sono anche grandi aziende coinvolte nell'ambiente della guerriglia e del marketing di strada. La maggior parte degli esempi delle strategie che le piccole e le grandi imprese hanno messo in atto includono persone in costume, distribuzione di biglietti, persone che forniscono campioni, tra gli altri. Come affermato in precedenza, un metodo convenzionale di guerrilla marketing utilizzato da molte aziende \u00e8 fornire volantini. L'obiettivo \u00e8 creare consapevolezza nei clienti su ci\u00f2 che sta facendo l'azienda. Un esempio di ci\u00f2 \u00e8 avvenuto a Montpelier, nel Vermont, dove si trovava il New England Culinary Institute (NECI) ha inviato un gruppo di studenti in un cinema per distribuire 400 volantini. Quei volantini avevano buoni in cui NECI invitava le persone a partecipare alle sue cene a tema mensili. Un'altra compagnia, il Kung-Fu Tai Chi Club di Boston, ha scelto l'opzione di diffondere volantini invece di pubblicare i propri annunci sui giornali. Lo scopo dei volantini era di promuovere i corsi di autodifesa per le donne dell'azienda.\nAltre aziende applicano la tecnica di inviare persone mascherate per promuovere le cose per le strade. Ad esempio, \"match.com\" ha organizzato un'attivit\u00e0 di street marketing nella \u201cFeria del Libro\u201d (\u201cFiera del Libro\u201d) a Madrid. Consisteva in un uomo vestito come un principe che camminava tra la folla alla ricerca del suo \"vero amore\". Aveva una scarpetta di vetro e ha anche potuto provare la scarpa su alcune persone. Una donna dietro di lui dava segnalibri alle persone che contenevano messaggi come \u201cI tempi sono cambiati; anche il modo per trovare l'amore \u201doppure\u201c Hai letto storie d'amore per tutta la vita; prova il tuo su Match.com \u201d. Inoltre, a Madrid e Barcellona, Nokia ha sviluppato una campagna chiamata \"Avestruz\" (\"Struzzo\") per promuovere i cellulari 5500 e 5700. Nella campagna, un gruppo di pupazzi di struzzo a grandezza naturale ha cercato di interagire con i giovani per far loro sapere che questi cellulari forniscono una riproduzione MP3 di alta qualit\u00e0. I burattini avevano in mano i loro telefoni e ascoltavano la musica. Quando \u00e8 apparso un giovane, il burattino ha cercato di attirare la sua attenzione per mostrargli la qualit\u00e0 del cellulare. Il motivo per cui Nokia ha deciso di utilizzare gli struzzi \u00e8 che sono animali di grandi dimensioni, quindi le persone potrebbero facilmente guardarli.\nCi sono imprese che diffondono pass o biglietti per diversi eventi. Ad esempio, Sony investe nell'adesione ai promotori e dice loro che devono infiltrarsi in riunioni pubbliche. Quello che devono fare \u00e8 distribuire biglietti gratuiti per concerti e altri eventi musicali sponsorizzati dalla compagnia. Un altro esempio \u00e8 la compagnia spagnola Clickair (un'estensione delle compagnie aeree Iberia), che ha sviluppato una campagna in cui un gruppo di cinque persone doveva camminare per le strade di Barcellona vestito da euro. Il gruppo ha fornito circa 3.000 biglietti per promuovere diverse destinazioni Clickair. Le persone che hanno inviato per prime un messaggio di testo con le informazioni richieste otterrebbero biglietti gratuiti per fare un viaggio. Alla fine, l'azienda ha ricevuto un totale di 3.390 messaggi. Insieme a questi esempi, ci sono altre tecniche di street marketing ancora pi\u00f9 insolite. Lee Jeans, azienda francese dedita alla vendita di jeans, ha promosso l'apertura del suo nuovo negozio in rue des Rosiers a Parigi. Il metodo applicato consisteva nel distribuire jeans, oltre che accessori in denim, nelle diverse strade del quartiere. Inoltre, in Italia, i membri dell'azienda Nintendo hanno messo in atto una campagna in cui hanno utilizzato i post-it per promuovere la console Wii. Hanno incollato diversi post-it con le forme di alcuni personaggi di diversi videogiochi. Quelle immagini sono state collocate come se fossero cartelloni per le strade. \"Wii not forget\", il nome della campagna, e una breve spiegazione, erano le parole scritte sui post-it. In alcuni casi, il marketing di strada pu\u00f2 provocare l'ira delle autorit\u00e0 locali; Per il costo di una piccola multa emessa dalla citt\u00e0, la compagnia ha ricevuto pubblicit\u00e0 in prima pagina sullo Houston Chronicle.\nSony Ericsson ha utilizzato una campagna sotto copertura nel 2002 quando ha assunto 60 attori in dieci grandi citt\u00e0 e li ha fatti avvicinare a sconosciuti chiedendo loro: \"Ti dispiacerebbe farmi una foto?\" L'attore ha quindi consegnato all'obiettivo un nuovo telefono con foto mentre parlava di quanto fosse bello il nuovo dispositivo. \"E cos\u00ec un atto di civilt\u00e0 \u00e8 stato trasformato in un evento di branding. \nIl guerrilla marketing non \u00e8 solo esclusivo delle piccole imprese. Per le grandi aziende \u00e8 una strategia ad alto rischio e ad alto rendimento. Quando ha successo, pu\u00f2 acquisire ancora pi\u00f9 quote di mercato, ma se fallisce pu\u00f2 danneggiare l'immagine del marchio dell'azienda. Una campagna di guerrilla marketing di successo \u00e8 la \"macchina della felicit\u00e0\" della Coca-Cola. Nel gennaio 2010, Coca-Cola, con l'aiuto di Definition 6, ha filmato un video di reazione di un distributore automatico di Coca-Cola che distribuisce \"dosi\" di felicit\u00e0 a studenti ignari della St. John's University. Un distributore automatico apparentemente normale ha sorpreso gli studenti distribuendo articoli che erano pi\u00f9 di quanto si aspettassero. Gli studenti hanno ricevuto prelibatezze che vanno da coca cola extra, pizza, fiori, fino a un sottomarino eroe di dodici piedi. \"L'obiettivo della Coca-Cola di ispirare i consumatori attraverso piccoli momenti di felicit\u00e0 a sorpresa\" ha affermato Paul Iannacchino Jr., Direttore Creativo, Definition 6. Con un budget di soli $ 60.000, il video ha generato 500.000 visualizzazioni nella prima settimana. Ad oggi ha oltre 7 milioni di visualizzazioni. La Coca-Cola \u201cHappiness Machine\u201d ha ricevuto anche il prestigioso Gold Interactive Award del CLIO alla 51\u00aa cena annuale di premiazione tenutasi a New York City. Dopo il successo della campagna, Coca-Cola ha deciso di continuare con il tema \"Felicit\u00e0\" e da allora ha pubblicato video simili. \nIn Italia, il guerrilla marketing \u00e8 entrato nei primi anni del duemila, sospinto dalla ricerca di nuove applicazioni dei sistemi di media hoax gi\u00e0 sperimentati, senza scopi commerciali o pubblicitari, da parte del nome collettivo Luther Blissett. \nAlcuni membri del Luther Blissett Project hanno dato vita a Roma a guerrigliamarketing.it, la prima organizzazione italiana che ha tentato, con successo, di applicare sistemi di marketing cos\u00ec audaci al business, come nel caso della bufala mediatica degli UFO (o sette sataniche) nel parcheggio sterrato di Aquafan di Riccione da una idea del DG Claudio Villa e Andrea Pollarini, estate 2001, organizzata in collaborazione con il Comune.\nAnche il mondo del non profit ha fatto uso della guerriglia mediatica. Un caso vistoso \u00e8 rappresentato dall'iniziativa dell'associazione ambientalista Terra!, che ha collocato maschere antigas e cartelli stradali alle 150 statue storiche di Roma, per protestare contro le emissioni di CO2 e i gas serra (l'azione \u00e8 stata poi replicata a Genova e Padova).\nDue casi controversi sono la campagna di SKY a supporto della serie \"Romanzo criminale - La serie\" e Street Museum a supporto del profilo tariffario TIM Trib\u00f9.\nNel primo caso (ottobre 2008) sono stati posizionati di fronte al Palazzo della Civilt\u00e0 Italiana di Roma dei busti similmarmo riproducenti quattro appartenenti alla Banda della Magliana. L'operazione ha suscitato l'intervento del sindaco Gianni Alemanno, che ha definito la posa dei busti \u00abun'operazione di cattivo gusto\u00bb. Nel caso di Tim Trib\u00f9 Street Museum sono state incorniciate alcune opere di StreetArt per lanciare un contest. \nUn esempio di Guerrilla Marketing \u00e8 l'operazione \"Angeli Precari\", con la quale Roma, nel dicembre 2008, \u00e8 stata tappezzata di volantini riproducenti due misteriosi angeli, Angelo Precario ed Angela Precaria, i quali cercando disperatamente qualcuno da proteggere invitavano ad essere contattati su Facebook. Si trattava di un'azione di guerrilla ideata per promuovere il nuovo e-shop di un'azienda orafa. Sullo stesso stile la campagna pubblicitaria attribuita dai media ad un fantomatico \"benefattore anonimo\" che nell'autunno del 1993 ha tappezzato l'Italia di manifesti con foto di bambini recanti la scritta \"Fozza Itaia\", preludendo con ci\u00f2 al nuovo partito Forza Italia che sarebbe comparso nei mesi successivi. \nIn un altro caso, per il lancio di una nuova marca di streetwear, la societ\u00e0 ha sfruttato le telepromozioni di un operatore telefonico all'apertura di gare sportive per diffondere il marchio: gli attori sono vestiti con una polo e con accessori con visibile il logo della neonata casa di moda italiana.\nNel dicembre 2011 \u00e8 stata fatta una campagna di guerriglia marketing utilizzando un fantomatico prodotto spray orale: Rednoze, proposto on line, per evitare il test dell'etilometro. Scopo dell'iniziativa \u00e8 stato quello di sensibilizzare i consumatori di alcool sui pericoli dell'elusione e dei mancati controlli.\nRischio strategico.\nA causa della natura del guerrilla marketing, il messaggio e l'obiettivo devono essere chiaramente definiti per evitare di essere fraintesi. L'errata interpretazione da parte del pubblico di destinazione del messaggio che si intende promuovere \u00e8 un rischio. La pubblicit\u00e0 del passaparola non \u00e8 sempre sufficientemente mirata per presentare il messaggio desiderato. La diffusione simile a una voce del marketing del passaparola \u00e8 incontrollabile una volta pubblicata e pu\u00f2 provocare una falsa rappresentazione del messaggio o confusione su un marchio.\nUn altro rischio riguarda eventi con tempismo errato (o collocazione errata), che possono effettivamente essere percepiti come contrari agli interessi del consumatore. Ad esempio, in una promozione mal concepita che ha avuto luogo il 31 gennaio 2007, diversi circuiti magnetici, ciascuno con una figura di cartone animato a LED lampeggiante, sono stati attaccati a superfici metalliche a Boston, nel Massachusetts, per promuovere la serie animata, \"Aqua Teen. Hunger Force\". I circuiti stampati sono stati erroneamente scambiati per ordigni esplosivi. Diverse stazioni della metropolitana; ponti; e una parte della Interstate 93 \u00e8 stata chiusa mentre la polizia ha esaminato, rimosso e (in alcuni casi) distrutto i dispositivi. \nAlcuni guerrilla marketing possono incitare le ire delle autorit\u00e0 locali. Quindi i rischi vengono valutati e possono ancora essere considerati utili. Questo \u00e8 stato il caso a Houston, in Texas, quando l'agenzia pubblicitaria di BMW Auto, Street Factory Media, ha attaccato una replica di un Mini- Cooper (fatto di polistirolo), su un lato di un edificio del centro nel gennaio 2013. Per il piccolo costo di una multa emessa dalla citt\u00e0, la societ\u00e0 ha ricevuto pubblicit\u00e0 in prima pagina sullo Houston Chronicle.\nUn altro problema si presenta se i professionisti del marketing non riescono a eseguire correttamente una campagna sotto copertura. Corrono un considerevole rischio di contraccolpo. Un esempio di questo pu\u00f2 essere trovato nella debacle online di Sony Entertainment con Zipatoni. La societ\u00e0 ha tentato di promuovere Zipatoni attraverso una campagna di marketing invisibile, che \u00e8 stata rapidamente rilevata dalla comunit\u00e0 di Internet, portando Sony a subire immediatamente una reazione da parte degli appassionati di videogiochi. \nLa street art \u00e8 quindi un'attivit\u00e0 sovversiva, che dirotta i luoghi pubblici e inventa forme di espressione piuttosto paradossali che riformulano i modi di comunicare, che informano le pratiche di marketing di strada. Quindi il marketing in strada, dato che si ispira al lavoro di tali artisti, porta con s\u00e9 vincoli e rischi legali per i quali le agenzie e gli inserzionisti generalmente non sono preparati. Il problema principale \u00e8 che, per definizione, le campagne di mobilitazione di strada richiedono l'uso dello spazio pubblico e tale uso deve essere autorizzato dalle autorit\u00e0 governative per essere legale. Questo vale tanto per operazioni semplici come la distribuzione di volantini quanto per la mobilitazione di prodotti o persone e, ovviamente, per una campagna mascherata. \nLe autorizzazioni necessarie per realizzare una simile campagna sono spesso molto difficili da ottenere entro i tempi previsti per la realizzazione del piano. Numerose potenziali operazioni non sono riuscite ad ottenere l'autorizzazione per motivi di sicurezza, e in alcune aree urbane \u00e8 addirittura espressamente vietato intraprendere una campagna di guerrilla marketing. In questi casi, molte agenzie e inserzionisti procederanno semplicemente con l'operazione, il che significa che scelgono di agire senza autorizzazione. \nCosti economici.\nIl guerrilla marketing \u00e8 una soluzione crescente per dare alle aziende un vantaggio comparativo rispetto ad altre. Durante i periodi in cui le aziende ridimensionano e riducono i costi, le aziende guardano al guerrilla marketing come una strategia pi\u00f9 economica rispetto al marketing convenzionale. Invece di investire denaro nel processo di marketing, i guerriglieri investono energia, tempo e creativit\u00e0. Se fatto con successo, le aziende saranno in grado di raggiungere obiettivi convenzionali di profitti e crescita con un budget di marketing inferiore. Uno di questi esempi \u00e8 il \"Blair Witch Project\". Un gruppo di studenti di cinema ha filmato un film horror amatoriale. Istituendo una campagna Internet dedicata alla diffusione di voci sulla fittizia \"Blair Witch\", ha creato molto interesse per il film. Con un budget di $ 50.000, il film ha incassato $ 250 milioni in tutto il mondo.\nSecondo Jay Levinson, il guerrilla marketing enfatizza fortemente il follow-up del cliente piuttosto che ignorare i clienti dopo il loro acquisto. Concentrarsi sul follow-up del cliente \u00e8 una strategia pi\u00f9 economica perch\u00e9 il costo della vendita a un nuovo cliente \u00e8 sei volte superiore rispetto alla vendita a un cliente esistente. Durante un'economia difficile, \u00e8 importante concentrarsi sulla costruzione di relazioni piuttosto che sulle vendite e puntare sugli individui invece che sui gruppi. Ci\u00f2 promuove pi\u00f9 vendite, referral e maggiori dimensioni di acquisto. L'uso del telefono come strumento di follow-up \u00e8 utile per migliorare le relazioni con i clienti. La posta elettronica \u00e8 anche un altro strumento poco costoso per mantenere le relazioni. Le e-mail possono essere utilizzate per indirizzare le persone al sito Web dell'azienda. Il sito pu\u00f2 quindi essere utilizzato per fornire informazioni e per anticipare le vendite. \nL'onest\u00e0 \u00e8 un attributo importante quando si fa marketing ai clienti. Quando le aziende dimostrano di essere pienamente consapevoli della situazione economica e del motivo per cui hanno stabilito un prezzo adeguato per i loro prodotti, si guadagna il rispetto del cliente. Spiegare ai clienti la situazione attuale, i rischi e le misure che l'azienda sta intraprendendo dar\u00e0 loro garanzie e manterr\u00e0 anche la loro fiducia. Un esempio \u00e8 l'ente per il turismo di Las Vegas. Durante la recessione del 2008, Las Vegas \u00e8 stata una delle citt\u00e0 pi\u00f9 colpite. Hanno pubblicato una campagna pubblicitaria che mostrava alle persone che erano pienamente consapevoli della recessione, ma, in modo drammatico, mostravano \"che le persone normali vengono qui e si divertono un mondo\". Ci\u00f2 ha suscitato molto interesse che ha portato ad un aumento del turismo a Las Vegas durante la recessione."}
{"id": "1451755", "revid": "63760", "url": "https://it.wikipedia.org/wiki?curid=1451755", "title": "Melisso", "text": ""}
{"id": "1451756", "revid": "842", "url": "https://it.wikipedia.org/wiki?curid=1451756", "title": "Riconoscimento della voce", "text": ""}
{"id": "1451759", "revid": "729019", "url": "https://it.wikipedia.org/wiki?curid=1451759", "title": "Tour dei British and Irish Lions 1977", "text": "Nel 1977 i British Lions, selezione di \"Rugby a 15\" delle isole britanniche visitarono la Nuova Zelanda.\nBasata ancora su molti giocatori gallesi, fallisce nel confronto con gli All Blacks, perdendo 3 match su 4."}
{"id": "1451764", "revid": "1788047", "url": "https://it.wikipedia.org/wiki?curid=1451764", "title": "Andorinha", "text": "Andorinha \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Senhor do Bonfim."}
{"id": "1451765", "revid": "34928", "url": "https://it.wikipedia.org/wiki?curid=1451765", "title": "Istorie Fiorentine", "text": ""}
{"id": "1451769", "revid": "247222", "url": "https://it.wikipedia.org/wiki?curid=1451769", "title": "Naturale (Amir e Mr. Phil)", "text": "Naturale \u00e8 un album uscito nel 2004, frutto della collaborazione tra il produttore, dj e beatmaker anglo-italiano Mr. Phil e il rapper italo-egiziano Amir, con la partecipazione di altri esponenti della scena rap italiana (quali Sparo Manero e Primo Brown) e internazionale (come il newyorkese Afu-Ra)."}
{"id": "1451772", "revid": "110157", "url": "https://it.wikipedia.org/wiki?curid=1451772", "title": "Jazz at the Plaza", "text": "Jazz At The Plaza \u00e8 un album live di Miles Davis pubblicato nel 1973."}
{"id": "1451775", "revid": "1788047", "url": "https://it.wikipedia.org/wiki?curid=1451775", "title": "Angical", "text": "Angical \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Cotegipe."}
{"id": "1451776", "revid": "818832", "url": "https://it.wikipedia.org/wiki?curid=1451776", "title": "Come ridevamo", "text": "Come ridevamo \u00e8 un album di Andrea Mingardi del 2006.\nContiene monologhi registrati dal vivo dal 1974 al 1985, una canzone inedita e una sigla di un programma televisivo. Venduto assieme a \"Sfigh\u00e8\"."}
{"id": "1451780", "revid": "119602681", "url": "https://it.wikipedia.org/wiki?curid=1451780", "title": "Anguera", "text": "Anguera \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana.\n\u00c8 famosa nel mondo per le apparizioni Mariane che avvengono a partire dal 1987."}
{"id": "1451782", "revid": "2184720", "url": "https://it.wikipedia.org/wiki?curid=1451782", "title": "Comunit\u00e0 montana del Vulture", "text": "La comunit\u00e0 montana del Vulture si trova nel Vulture-Melfese in provincia di Potenza, Basilicata. La sede \u00e8 a Rionero in Vulture."}
{"id": "1451785", "revid": "1788047", "url": "https://it.wikipedia.org/wiki?curid=1451785", "title": "Antas (Brasile)", "text": "Antas \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Ribeira do Pombal."}
{"id": "1451788", "revid": "729019", "url": "https://it.wikipedia.org/wiki?curid=1451788", "title": "Tour della Nazionale di rugby a 15 della Nuova Zelanda 1977", "text": "Il tour del 1977 della Nazionale di rugby a 15 neozelandese si svolse in Francia, dove gli \"All Blacks\" avevano in programma, tra ottobre e novembre di quell'anno, due \"test match\" contro i \"Bleus\".\nTuttavia, la data di apertura del \"tour\" europeo fu in Italia, Paese in cui la selezione neozelandese giocava ufficialmente per la prima volta, anche se l'incontro non ebbe valenza di \"test match\": la Federazione Italiana Rugby, infatti, prefer\u00ec intitolare la propria squadra \"XV del Presidente\"\u00a0. e schier\u00f2 la propria formazione titolare arricchita di tre elementi stranieri che giocavano in serie A, il francese Guy Pardi\u00e8s e i sudafricani Nelson Babrow e Dirk Naud\u00e9.\nLa partita, che si tenne allo stadio Appiani di Padova, vide gli \"All Blacks\" vincere 17-9, con tre mete contro una."}
{"id": "1451790", "revid": "599013", "url": "https://it.wikipedia.org/wiki?curid=1451790", "title": "Polieno", "text": ""}
{"id": "1451796", "revid": "1788047", "url": "https://it.wikipedia.org/wiki?curid=1451796", "title": "Ant\u00f4nio Cardoso", "text": "Ant\u00f4nio Cardoso \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Feira de Santana."}
{"id": "1451799", "revid": "767487", "url": "https://it.wikipedia.org/wiki?curid=1451799", "title": "Andrea Mingardi canta Ray Charles - Tribute to the Genius - Live", "text": "Andrea Mingardi canta Ray Charles - Tribute to the Genius - Live \u00e8 un album di Andrea Mingardi, pubblicato nel 2007."}
{"id": "1451804", "revid": "33689", "url": "https://it.wikipedia.org/wiki?curid=1451804", "title": "Tasso standardizzato", "text": ""}
{"id": "1451811", "revid": "1788047", "url": "https://it.wikipedia.org/wiki?curid=1451811", "title": "Ant\u00f4nio Gon\u00e7alves", "text": "Ant\u00f4nio Gon\u00e7alves \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Senhor do Bonfim."}
{"id": "1451817", "revid": "121837", "url": "https://it.wikipedia.org/wiki?curid=1451817", "title": "Oggetto di Herbig Haro", "text": ""}
{"id": "1451821", "revid": "113383548", "url": "https://it.wikipedia.org/wiki?curid=1451821", "title": "Commedia per musica", "text": "Commedia per musica (anche: \"commedia in musica\") \u00e8 un termine che veniva generalmente usato nel XVIII secolo, in particolare a Napoli, per indicare un'opera comica. Sembra comunque che non sia stato mai impiegato per indicare un sottogenere come il dramma giocoso.\nIl termine venne utilizzato anche nel XIX secolo con il quale ci si riferiva a un'opera comica nella quale venivano usati i dialoghi in napoletano al posto dei recitativi."}
{"id": "1451825", "revid": "1788047", "url": "https://it.wikipedia.org/wiki?curid=1451825", "title": "Apuarema", "text": "Apuarema \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9."}
{"id": "1451828", "revid": "76430", "url": "https://it.wikipedia.org/wiki?curid=1451828", "title": "Commedia in musica", "text": ""}
{"id": "1451831", "revid": "584834", "url": "https://it.wikipedia.org/wiki?curid=1451831", "title": "Pilsen", "text": ""}
{"id": "1451832", "revid": "767487", "url": "https://it.wikipedia.org/wiki?curid=1451832", "title": "Soyux-111 - Terrore su Venere", "text": "Soyux-111 - Terrore su Venere (\"Der Schweigende Stern\"), riedito col titolo Il pianeta morto, \u00e8 una pellicola fantascientifica di produzione tedesco orientale-polacca del 1960 per la regia di Kurt Maetzig. \u00c8 liberamente tratta dal romanzo \"Il pianeta morto\" (\"Astronauci\") del celebre scrittore polacco di fantascienza Stanis\u0142aw Lem che per\u00f2 non fu soddisfatto della trasposizione cinematografica e la disconobbe.\nTrama.\nNel 1985, data di un prossimo futuro, la Terra \u00e8 ormai un luogo pacifico dove le grandi potenze non sono pi\u00f9 in conflitto tra loro, ma cooperano per lo sviluppo globale. Mentre \u00e8 in progetto una prima missione verso il pianeta Marte da una base siberiana, viene scoperto nel deserto del Gobi un manufatto di chiara origine aliena, unico superstite dell'esplosione di Tunguska, in Siberia, avvenuta decenni prima. Dopo averlo studiato a fondo, gli scienziati stabiliscono che probabilmente esso dev'essere una specie di \"scatola nera\" di una navicella proveniente dal pianeta Venere. Viene cos\u00ec organizzata una spedizione a cui prende parte un equipaggio multietnico in rappresentanza dell'intero pianeta.\nQuando la missione giunge in prossimit\u00e0 di Venere, viene tradotta una comunicazione aliena rinvenuta nel relitto precipitato sulla Terra: si tratta di un piano per sterminare la razza umana con un bombardamento di radiazioni per poi invadere il pianeta. L'equipaggio decide allora di esplorare Venere piuttosto che tornare subito sulla Terra. Una volta atterrati su Venere gli astronauti terrestri scoprono con sgomento che la civilt\u00e0 venusiana che aveva creato la navicella \u00e8 nel frattempo scomparsa a causa dei suoi conflitti, lasciando un pianeta deserto e pieno di mostruose creature. Dopo avere trovato un altro messaggio dove si narra la catastrofe venusiana, gli astronauti terrestri fanno ritorno verso casa portando con s\u00e9 il terribile messaggio ammonitore proveniente da un'altra civilt\u00e0.\nDistribuzione.\nL'edizione per il mercato statunitense, curata da Hugo Fregonese, accorcia la pellicola di alcuni minuti portandola da 90 a 78 minuti. In Italia usc\u00ec nel 1972 con una durata di circa 77 minuti; in questa edizione vi \u00e8 un \"falso anacronismo\" in quanto viene citato l'incontro tra Richard Nixon e Mao Tse-tung, avvenuto nel febbraio 1972, citazione apparentemente erronea in quanto il film venne girato nel 1960, ma corretta poich\u00e9 ambientato nel 1985.\nIl finale \u00e8 inoltre del tutto diverso: mentre nell'originale gli astronauti tornano sulla Terra, nell'edizione italiana tali scene vengono sostituite dalla voce narrante della giornalista la quale annuncia l'inghiottimento della Soyux 111 nello spazio ed elencando i nomi dei personaggi del film pi\u00f9 quelli di Vladimir Komarov, Vladislav Volkov, Viktor Patsaev, Georgij Dobrovolskiy, Edward White, Virgil Grissom e Roger Chaffee, tutti periti a causa di incidenti nelle navicelle spaziali in cui si trovavano. Venne ridistribuito qualche anno dopo con un'edizione curata da Luigi Cozzi col titolo \"Il pianeta morto\", come il romanzo di Lem.\nIl film \u00e8 entrato nel pubblico dominio negli Stati Uniti.\nCritica.\nFantafilm scrive \u00abil film di Maetzig segna il primo episodio di una ideale space opera che proseguir\u00e0 con \"I sette navigatori dello spazio\", delineando l'indirizzo di una fantascienza pi\u00f9 \"matura\" che insieme ad un messaggio pacifista definisce alcune regole di spettacolarit\u00e0 alle quali la stessa produzione americana mostrer\u00e0 di aderire.\u00bb"}
{"id": "1451833", "revid": "217432", "url": "https://it.wikipedia.org/wiki?curid=1451833", "title": "Sosigene", "text": "Sosigene \u00e8 il nome di alcuni personaggi storici:"}
{"id": "1451838", "revid": "287204", "url": "https://it.wikipedia.org/wiki?curid=1451838", "title": "Andrea Mingardi (1997)", "text": "Andrea Mingardi \u00e8 un'antologia di canzoni di Andrea Mingardi dagli album Ricordi pi\u00f9 il singolo \"Non trovo le parole / Ti trovero\" del 1986, pubblicata nel 1997."}
{"id": "1451840", "revid": "1788047", "url": "https://it.wikipedia.org/wiki?curid=1451840", "title": "Apor\u00e1", "text": "Apor\u00e1 \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Alagoinhas."}
{"id": "1451841", "revid": "599013", "url": "https://it.wikipedia.org/wiki?curid=1451841", "title": "Luis Amado", "text": "Caratteristiche tecniche.\nPortiere di stazza e dall'eccezionale istinto nel posizionamento, Amado per oltre vent'anni \u00e8 stato un punto di riferimento per la categoria dei portieri di calcio a 5.\nCarriera.\nClub.\nCresciuto ad Arganda del Rey, abbandona il karate per iscriversi nella Escuela de Futbol de Arganda dove inizialmente era schierato come centravanti. A 15 anni decide di dedicarsi al calcio a 5 nella \"El Bilman\", per poi passare al \"J. Rocal\" ed infine al Ferreteria Madrid in \"Primera B\". Nel 1995 viene tesserato dal con cui disputa la sua prima annata nel massimo campionato spagnolo. Lo scarso impiego convince la societ\u00e0 a cederlo temporaneamente all'Atletico Madrid Leganes con cui disputa la \"Division de Plata\" 1996-97. Ritornato a Segovia, viene schierato fin da subito come primo portiere della squadra. Nel triennio seguente vince i primi trofei della carriera: il campionato 1998-99, tre coppe di Spagna tra il 1998 ed il 2000, quattro supercoppe ma soprattutto un European Champions Tournament e una Coppa Intercontinentale entrambe nel 2000. A un anno dalla scadenza del contratto con il Segovia, si interessa a lui l'Inter F\u00fatbol Sala; nel corso della stagione 2001-02 il giocatore si trasferisce nella societ\u00e0 madrilena contribuendo allo straordinario ciclo di vittorie della squadra. Con la maglia verde Amado vince otto campionati spagnoli, di cui quattro consecutivi tra il 2002 ed il 2005, nove coppe di Spagna, undici supercoppe, tre Coppe UEFA, cinque Coppe Intercontinentali e due Coppe Iberiche. Ritiratosi nel 2018, l'anno successivo \u00e8 stato inserito nel quintetto ideale stilato dalla Liga Nacional de F\u00fatbol Sala per celebrare i trent'anni della propria istituzione.\nNazionale.\nPur essendo in rosa nella nazionale spagnola durante i mondiali del 2000, Amado non scese in campo e non and\u00f2 nemmeno in panchina nella finale a causa di un infortunio, cos\u00ec come il compagno di squadra e collega Guillermo Mart\u00edn; a sostituirli fu chiamato d'urgenza il portiere Ricardo Jimenez."}
{"id": "1451843", "revid": "106908", "url": "https://it.wikipedia.org/wiki?curid=1451843", "title": "Kill Phil", "text": "Kill Phil \u00e8 il primo album solista del beatmaker italiano Mr. Phil, pubblicato nel 2005 dalla Vibrarecords."}
{"id": "1451845", "revid": "1788047", "url": "https://it.wikipedia.org/wiki?curid=1451845", "title": "Ara\u00e7as", "text": "Ara\u00e7as \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Alagoinhas."}
{"id": "1451848", "revid": "741864", "url": "https://it.wikipedia.org/wiki?curid=1451848", "title": "Nobilissima Gallorum Gens", "text": "Nobilissima Gallorum Gens \u00e8 un'enciclica di papa Leone XIII, datata all'8 febbraio 1884.\nIn questa enciclica, Leone XIII si rivolge al clero e ai fedeli della Francia. Pur non nascondendo le difficolt\u00e0 che la Chiesa stava vivendo in Francia, e sottolineando il desiderio che \"\u00ab in Francia sia con gelosa cura ed inviolabilmente conservata la religione ricevuta dai maggiori \u00bb\", tuttavia il Papa non manca di invitare il clero e i cattolici francesi ad uscire dalla loro profonda ostilit\u00e0 nei confronti della Repubblica, sottolineando l'esigenza di una concordia tra potere civile e religioso, \"\u00ab mancando la quale\" [afferm\u00f2] \"deve al tutto seguirne una cotal condizione di cose sempre incerta e mutabile, colla quale non \u00e8 possibile che vada compagna una durevole tranquillit\u00e0 n\u00e9 della Chiesa n\u00e9 dello Stato \u00bb\".\nQuesto invito ad accettare la Repubblica e il Governo repubblicano verr\u00e0 ripreso con maggior vigore da Leone XIII nella Au milieu des sollicitudes del 1892."}
{"id": "1451851", "revid": "580", "url": "https://it.wikipedia.org/wiki?curid=1451851", "title": "Stratone", "text": ""}
{"id": "1451860", "revid": "1788047", "url": "https://it.wikipedia.org/wiki?curid=1451860", "title": "Aracatu", "text": "Aracatu \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Brumado."}
{"id": "1451864", "revid": "150809", "url": "https://it.wikipedia.org/wiki?curid=1451864", "title": "Luis Amado Tarodo", "text": ""}
{"id": "1451867", "revid": "1543377", "url": "https://it.wikipedia.org/wiki?curid=1451867", "title": "Vodacom Cup", "text": "La Vodacom Cup era una competizione sudafricana di rugby a 15; era, in ordine di importanza, il secondo torneo interno dopo la Currie Cup e il terzo assoluto dopo il Super Rugby, il campionato professionistico tra le \"franchige\" sudafricane, australiane e neozelandesi.\nSi teneva esattamente nello stesso periodo di svolgimento del Super Rugby ed era disputata tra le squadre locali che afferivano alle \"franchise\" sudafricane nel torneo maggiore.\nLa prima edizione ebbe luogo nel 1998 e vide trionfare il Griqualand West in finale contro i Golden Lions.\nTra il 1999 e il 2001 e tra il 2010 e 2011 oltre alle province sudafricane ha partecipato anche la con la squadra delle ', mentre dal 2010 al 2013 vi ha partecipato pure una selezione argentina formata dai migliori giocatori del campionato nazionale (\"Pampas XV\"). Nel 2014 ha fatto il suo debutto nella competizione la selezione keniota ' in sostituzione dei Pampas XV argentini.\nL'ultima edizione del torneo \u00e8 stata nel 2015, quando la SARU ha deciso di ristrutturare le competizioni nazionali dalla stagione 2016 in poi. Nel 2017 una competizione denominata Rugby Challenge \u00e8 subentrata alla Vodacom Cup."}
{"id": "1451868", "revid": "1788047", "url": "https://it.wikipedia.org/wiki?curid=1451868", "title": "Araci", "text": "Araci \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Serrinha.\nStoria.\nIl comune di Araci \u00e8 stato fondato nel 1812 da Jos\u00e9 Ferreira e prima dell'emancipazione apparteneva alla citt\u00e0 di Serrinha."}
{"id": "1451869", "revid": "124205587", "url": "https://it.wikipedia.org/wiki?curid=1451869", "title": "Stazione di Torre Annunziata Marittima", "text": "La stazione di Torre Annunziata Marittima \u00e8 una stazione di Torre Annunziata che non ha mai avuto una funzione passeggeri ma soltanto di scalo merci. Essa era raggiungibile dalla stazione di Torre Annunziata Centrale tramite un raccordo in uscita dalla stessa in direzione Napoli, che correva parallelo alla linea Napoli - Salerno. Attualmente \u00e8 chiusa.\nStoria.\nNel 1946 in questa stazione esplose un convoglio ferroviario carico di tritolo, che distrusse totalmente il centro storico della citt\u00e0, evento ricordato come il Disastro di Torre Annunziata.\nQuando la stazione era in funzione veniva utilizzata soprattutto per l'interscambio fra treno e navi, visto la vicinanza con il porto. Con il boom del trasporto su gomma tale funzione \u00e8 andata via via sparendo portando la stazione alla chiusura.\nStrutture e impianti.\nLa stazione \u00e8 formata da 7 binari, tutti tronchi, serviti da diverse banchine, tutte di diversa altezza per permettere meglio lo scarico e il carico delle merci. Inoltre proprio da questa stazione partivano dei binari di raccordo che terminavano direttamente sul porto di Torre Annunziata: anche questo raccordo non \u00e8 pi\u00f9 in funzione ed in parte asfaltato."}
{"id": "1451872", "revid": "1788047", "url": "https://it.wikipedia.org/wiki?curid=1451872", "title": "Aramari", "text": "Aramari \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Alagoinhas."}
{"id": "1451875", "revid": "110157", "url": "https://it.wikipedia.org/wiki?curid=1451875", "title": "Arataca", "text": "Arataca \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1451877", "revid": "1305772", "url": "https://it.wikipedia.org/wiki?curid=1451877", "title": "Caselline", "text": ""}
{"id": "1451881", "revid": "433605", "url": "https://it.wikipedia.org/wiki?curid=1451881", "title": "Aratu\u00edpe", "text": "Aratu\u00edpe \u00e8 un comune del Brasile nello Stato di Bahia, parte della mesoregione Metropolitana de Salvador e della microregione di Santo Ant\u00f4nio de Jesus."}
{"id": "1451883", "revid": "767487", "url": "https://it.wikipedia.org/wiki?curid=1451883", "title": "Guerra fra poveri", "text": "Guerra fra poveri \u00e8 il secondo album in studio del rapper italiano Mr. Phil, pubblicato nel 2006 dalla Vibrarecords."}
{"id": "1451886", "revid": "1788047", "url": "https://it.wikipedia.org/wiki?curid=1451886", "title": "Aurelino Leal", "text": "Aurelino Leal \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1451888", "revid": "124649607", "url": "https://it.wikipedia.org/wiki?curid=1451888", "title": "Hans F.K. G\u00fcnther", "text": "Fu un esponente della teoria della razza e sostenitore dell'eugenetica.\nVita e opere.\nFiglio di un musicista, studi\u00f2 lingue all'Universit\u00e0 di Friburgo in Brisgovia, prima di trasferirsi per un periodo di sei mesi alla Sorbona di Parigi. Ottenne il dottorato nel 1914, anno in cui venne chiamato alle armi, ma si ammal\u00f2 e fu ricoverato in ospedale, dove le sue condizioni di salute non idonee per il combattimento, lo spinsero ad entrare nella croce rossa.\nIl suo primo libro appare nel 1920, dopo la sconfitta della Germania, col titolo \"Ritter, Tod und Teufel\" (\"Il cavaliere la morte e il diavolo)\".\nNel 1923 si trasferisce prima a Skien (Norvegia), dove si sposa con Maggen Blom, e quindi a Stoccolma.\nIn tale periodo pubblica (spostando il quesito razziale dalla Germania all'Europa) \"Rassenkunde Europas\" (\"Studio delle razze europee\"), \"Rasse und Stil, Adel und Rasse\" (\"Razza e stile, nobilt\u00e0 e razza\") e un'antologia fotografica intitolata \"Deutsche Koepfe nordischer Rasse\" (\"Teste tedesche di razza nordica\"). Nel 1929 pubblica \"Rassenkunde des hellenischen und des roemischen Volkes\" (\"Studio razziale del popolo ellenico e romano\"), \"Die Nordische Rasse bei den Indogermanen Asiens\" (\"La razza nordica presso gli indogermani dell'Asia\") e \"Herkunft und Rassengeschichte der Germanen\" (\"Provenienza e storia razziale dei Germani\").\nRientrato in Germania scrive \"Rassenkunde des juedischen Volkes\" (\"Studio razziale del popolo ebraico\"). Gli scarsi proventi della sua pur ampia produzione lo lasciano in condizioni finanziarie precarie.\nNel 1930, anno in cui il partito nazionalsocialista conquista la maggioranza dei seggi nel Land di Turingia, G\u00fcnther viene chiamato, nonostante l'ostilit\u00e0 del senato accademico, alla cattedra di Antropologia Sociale dell'Universit\u00e0 di Jena.\nNel 1935 passa all'Universit\u00e0 di Berlino. Nello stesso anno gli viene assegnato il \"Premio della NSDAP per la Scienza\" e, nel 1941 la \"Goethe Medaille f\u00fcr Kunst und Wissenschaft\". Tuttavia, gi\u00e0 nel 1942 entr\u00f2 in conflitto col partito e con le teorie razziali di Himmler, che alla guida della Ahnenerbe aveva destituito il ministro dell'agricoltura Richard Walther Darr\u00e9, il quale era amico di G\u00fcnther e come lui convinto che il nazionalsocialismo fosse l'unica soluzione per preservare la civilt\u00e0 rurale dalla civilizzazione moderna.\nArrestato dagli statunitensi nel 1945 venne rilasciato solo nel 1948, dopo aver subito anche dei maltrattamenti durante quegli anni di detenzione. Escluso da allora dall'universit\u00e0 fu accettato nel 1953 dalla \"American Society of Human Genetics\" e continu\u00f2 a pubblicare ancora nuovi scritti, ma soprattutto nuove edizioni delle sue opere apparse nei decenni precedenti.\nG\u00fcnther fino alla fine dei suoi giorni sostenne di aver ignorato i crimini nazisti,\ncontinuando a considerare legale la pratica della sterilizzazione, che, in effetti, era diffusa anche in altre nazioni (quali Svezia e Stati Uniti).\nTeorie razziali.\nLe teoria di G\u00fcnther sono inquadrabili all'interno del modello ideologico prevalente nel mondo anglosassone e tedesco in quegli anni.\nG\u00fcnther suddivise la popolazione dell'Europa in cinque razze: i \"nordici\", i \"dinarici\", gli \"occidentali\" (mediterranei), gli \"estidi\" (alpini), e i \"baltico-orientali\". Di queste razze, i nordici erano la forza creativa nella storia, costituenti le classi drigenti delle societ\u00e0 europee. Gli ebrei, di razza mista, con una base levatina ma con influssi di tutte le razze europee e della razza nera, erano invece considerati un movimento di disturbo all'evoluzione europea.\nIl suo assistente Bruno Beger guid\u00f2 una spedizione di alpinisti tedeschi in Tibet, che lo port\u00f2 a giudicare i tibetani come intermedi fra i nordici e i mongoli, e quindi 'superiori' agli altri asiatici in un'ottica di gerarchia razziale."}
{"id": "1451893", "revid": "169529", "url": "https://it.wikipedia.org/wiki?curid=1451893", "title": "Immortale Dei", "text": "Immortale Dei \u00e8 un'enciclica di papa Leone XIII, datata al 1\u00ba novembre 1885.\nContenuto.\nCon l'enciclica \"Immortale Dei\" sulla costituzione cristiana degli Stati, Leone XIII riprende alcune indicazioni contenute nella Diuturnum Illud, riaffermando l'accettazione da parte della Chiesa di qualsiasi forma di governo, purch\u00e9 orientata verso il bene comune dei cittadini. In questa enciclica il Papa aggiunge che \"\u00ab il diritto di comandare non \u00e8 per s\u00e9 stesso legato necessariamente a una forma di governo; ma in ogni forma di governo i governanti debbono avere riguardo a Dio, padrone supremo del mondo \u00bb\". Non si nega che le persone investite dell'autorit\u00e0 possano essere indicate dal popolo, ma l'origine di quella autorit\u00e0 non \u00e8 terrena ma divina. \nNello stesso documento troviamo un invito ai cattolici a partecipare alla vita pubblica tanto pi\u00f9 che in ragione dei loro principi, i cattolici \"\u00ab sono pi\u00f9 che mai obbligati di recare nel maneggio degli affari integrit\u00e0 e zelo \u00bb\", anche se il Papa precisa che pu\u00f2 accadere che \"\u00ab in qualche luogo, per gravissime e giustissime ragioni, non sia espediente di partecipare agli affari dello Stato, n\u00e9 di ricevere uffizi politici \u00bb\" (chiaro riferimento alla situazione politica italiana).\nTuttavia, l'orientamento generale dell'enciclica \u00e8 chiaramente indirizzato all'idea di un impegno pieno del laicato cattolico nella vita politica e sociale degli Stati."}
{"id": "1451895", "revid": "92723", "url": "https://it.wikipedia.org/wiki?curid=1451895", "title": "Mirari Vos", "text": "L'enciclica Mirari Vos \u00e8 stata pubblicata da papa Gregorio XVI il 15 agosto 1832. Con tale enciclica venivano condannati tutti i principi del liberalismo religioso e politico. Anche se non era mai nominato espressamente veniva soprattutto respinto il tentativo di Lamennais e del suo giornale l'\"Avenir\" di introdurre nell'alveo della Chiesa le tesi liberali.\nLamennais poteva far valere il suo passato \"ultramontano\" e la strenua difesa della libert\u00e0 della Chiesa, ma trov\u00f2 avversi sia il nunzio apostolico, sia la Compagnia di Ges\u00f9.\nPunti principali dell'enciclica.\nL'enciclica riaffermava, sul piano politico l'appoggio della Santa Sede alle posizioni favorevoli all'assolutismo (distacco delle posizioni della borghesia intellettuale) e, sul piano ecclesiastico, il rigetto della linea dei cattolici liberali.\nIl cardinal Pacca invi\u00f2 a Lamennais, Lacordaire e Charles de Montalembert una lettera in cui si diceva chiaramente che il papa intendeva colpire con l'enciclica la linea di pensiero dell'Avenir."}
{"id": "1451901", "revid": "36426", "url": "https://it.wikipedia.org/wiki?curid=1451901", "title": "Chiesa di Santa Maria sopra Porta", "text": ""}
{"id": "1451910", "revid": "124302419", "url": "https://it.wikipedia.org/wiki?curid=1451910", "title": "Cultura di Vin\u010da", "text": "La cultura di Vin\u010da fu una cultura preistorica che si svilupp\u00f2 nella penisola Balcanica tra il VI e il III millennio a.C.\nNel VI millennio a.C. questa cultura occupava una zona delimitata dai Carpazi a nord, dalla Bosnia a ovest, dalla pianura di Sofia a est e dalla valle di Skopje a sud. La cultura tocc\u00f2 il corso del Danubio, nelle attuali Serbia, Romania, Bulgaria, Macedonia e Kosovo.\nScoperta.\nLa cultura di Vin\u010da deriva il suo nome dal villaggio di Vin\u010da, situato sulle rive del Danubio, 14 chilometri pi\u00f9 a valle di Belgrado, ove venne rinvenuto il pi\u00f9 grande insediamento neolitico in Europa. La scoperta avvenne nel 1908, ad opera di un gruppo di archeologi guidato da Miloje M. Vasi\u0107, il primo archeologo professionista della Serbia.\nGrazie all'impegno di Vasi\u0107, il sito preistorico di Vin\u010da fu esplorato nelle sue parti pi\u00f9 importanti tra il 1918 e 1934. Gli scavi vennero interrotti dalla guerra e da problemi finanziari, ma, con l'aiuto dell'\"Istituto archeologico della Russia imperiale\" e di sir Charles Hyde, Vasi\u0107 riusc\u00ec a rinvenire una grande quantit\u00e0 di manufatti ora sparsi nei musei di tutto il mondo. Lo scavo fu visitato da numerosi eminenti studiosi del tempo: Veselin \u010cajkanovi\u0107, Charles Hyde, John Linton Myres, W.A. Hurtley, Bogdan Popovi\u0107 e Gordon Childe.\nNuove campagne di scavo, sotto gli auspici dell'Accademia delle scienze serba, hanno avuto inizio nel 1978, dirette da Nikola Tasic, Gordana Vujovic, Milutin Garasanin e Srejovic Dragoslav.\nArchitettura.\nGli insediamenti appartenenti alla cultura di Star\u010devo, rinvenuti negli strati pi\u00f9 profondi e antichi di Vin\u010da, erano composti da capanne di fango in cui le persone vivevano e dove venivano sepolte dopo la loro morte. Durante il periodo Vin\u010da, le case erano divenute pi\u00f9 complesse, con diverse camere separate da divisori realizzati in legno rivestito di fango. Queste abitazioni erano rivolte verso nord-est e sud-ovest ed erano separate da strade.\nAltri insediamenti degni di nota sono: Divostin, Potporanj, Selevac, Plo\u010dnik, Predionica Liobcova e Ujvar.\nEconomia.\nOltre all'agricoltura e all'allevamento di animali domestici, le genti neolitiche di Vin\u010da praticarono anche la caccia e la pesca.\nGli animali domestici pi\u00f9 frequenti furono i bovini, ma furono allevati anche i pi\u00f9 piccoli caprini, ovini e suini. Venivano coltivati grano, farro e orzo.\nUn surplus di prodotti permise lo sviluppo di scambi commerciali con regioni vicine, per l'approvvigionamento di sale, ossidiana e conchiglie ornamentali.\nLa produzione locale di ceramica raggiunse un elevato livello artistico e tecnologico. Sono presenti oggetti in osso, corno e pietra.\nA Bele Vode e Rudna Glava in Serbia orientale estrassero il rame, che inizialmente utilizzarono solo per oggetti decorativi.\nCultura.\nI recenti scavi effettuati presso il sito di 120 ettari di Plo\u010dnik hanno gettato una notevole luce sulla cultura Vin\u010da.\nL'insediamento di Plo\u010dnik fior\u00ec dal 5500 a.C. fino a quando non fu distrutto da un incendio nel 4700 a.C.\nGli studi suggeriscono un'avanzata organizzazione e divisione del lavoro. Le case avevano stufe e cavit\u00e0 appositamente scavate per i rifiuti e i morti venivano sepolti in apposite necropoli. Le persone dormivano su stuoie di lana e pellicce e utilizzavano abiti di lana, di lino e di pelle.\nSono state rinvenute statuette che raffigurano non solo divinit\u00e0, ma anche la vita quotidiana degli abitanti. Alcune produzioni in ceramica pi\u00f9 grezze sembrano essere state realizzate da bambini. Un pozzo di acqua calda rinvenuto vicino all'insediamento potrebbe rappresentare la prima stazione termale dell'Europa.\nLa datazione preliminare di un forno di fusione per il rame a Plo\u010dnik sembrerebbe risalire al 5500 a.C. e indicherebbe dunque un inizio in Europa dell'et\u00e0 del rame almeno 500 anni prima di quello che si riteneva. Il forno presenta inoltre una costruzione molto avanzata, con fori di ventilazione che permettevano di alimentare il fuoco e un camino per l'esplulsione dei fumi lontano dai lavoratori. Questo tipo di struttura \u00e8 un \"unicum\", in quanto gli altri forni utilizzati per l'estrazione del rame in altri siti non appartenenti a questa cultura, erano generalmente pi\u00f9 primitivi.\nVita spirituale.\n\u00c8 stato rinvenuto un gran numero di oggetti di culto (statuette, piatti sacrificali, antropomorfi e zoomorfi), la cui forma venne influenzata dalle tradizioni precedenti, oltre che dai contatti con i vicini popoli e le loro credenze. Le statuette antropomorfe ebbero grande importanza nella spiritualit\u00e0 di queste genti, tanto che il loro numero (oltre 1000 esempi solo a Vin\u010da) supera il quantitativo totale di figurine scoperte nel Mar Egeo greco.\nDei santuari sono stati scoperti in Par\u021ba (Transilvania), con una complessa articolazione architettonica.\nAlcune statuette e piatti in ceramica scoperti in un'ampia regione che va da Tuzla a Gornja T\u0103rt\u0103ria recano segni che alcuni studiosi suppongono essere una primitiva forma di scrittura: se le iscrizioni sulle tavolette di T\u0103rt\u0103ria sono pittogrammi, , questi sarebbero l'iscrizione pi\u00f9 antica del mondo. Questa ipotesi per\u00f2 rimane controversa: altri esperti considerano i reperti un esempio di proto scrittura, piuttosto che un intero sistema di scrittura.\nDeclino.\nDurante la met\u00e0 del IV millennio a.C., l'intera regione della cultura di Vin\u010da sub\u00ec una stagnazione, seguita da una profonda crisi e un declino culturale ed economico."}
{"id": "1451911", "revid": "125425665", "url": "https://it.wikipedia.org/wiki?curid=1451911", "title": "George McFly", "text": "George Douglas McFly \u00e8 un personaggio immaginario della trilogia cinematografica \"Ritorno al futuro\". \u00c8 interpretato da Crispin Glover nel primo episodio della saga e da Jeffrey Weissman nel secondo e terzo episodio.\nBiografia.\nGeorge McFly nasce il 1\u00ba aprile 1938 a Hill Valley, una cittadina di provincia della California.\n\"Ritorno al futuro\".\nDa ragazzo \u00e8 una timida e goffa vittima degli scherzi pesanti dei bulli del suo liceo, capeggiati dall'arrogante Biff Tannen; questi fa la corte a Lorraine Baines, che si innamora di George a seguito di un incidente in cui suo padre lo investe con la macchina, dopo che era appena caduto da una pianta mentre la spiava nella sua camera. Da adulto \u00e8 invece uno degli impiegati di Biff, che continua a maltrattarlo come quando erano liceali. Il figlio minore di George, Marty, a un certo punto, torna involontariamente nel 1955 con una macchina del tempo inventata dal suo amico \"Doc\" Emmett Brown, e inavvertitamente cambia la storia: appena vede suo padre cadere dalla pianta mentre la macchina di suo nonno si avvicina, lo spinge via, finendo per essere investito proprio lui. Lorraine si innamora quindi del futuro figlio, che dietro i consigli di Doc tenta di fare incontrare e innamorare i genitori, in modo da garantire la sua esistenza. George viene spinto dal futuro figlio, che non rivela la sua identit\u00e0, a frequentare la futura moglie e a invitarla a un ballo di scuola. In tale occasione, riesce a sorpresa a raccogliere la forza e il coraggio, riuscendo dopo anni di sottomissione a rispondere a tono al prepotente Biff e poi a stenderlo con un pugno. Lorraine si innamora di lui, e la storia a questo punto cambia il suo corso, poich\u00e9 negli anni futuri George diventer\u00e0 un importante scrittore di fantascienza, mentre Biff lavorer\u00e0 come lavamacchine.\n\"Ritorno al futuro - Parte II\".\nDopo un'altra correzione della storia operata da Doc e Marty nel 2015, l'anziano Biff del futuro, impossessatosi per breve tempo del veicolo temporale, riesce a dare al s\u00e9 stesso di quell'epoca un almanacco con tutti i risultati delle competizioni sportive degli anni a venire. Altera cos\u00ec la propria storia, creando un 1985 alternativo dove George \u00e8 stato assassinato con un colpo di pistola dallo stesso Biff, il quale \u00e8 divenuto miliardario grazie a una serie di \"fortunate\" scommesse sportive. Inoltre in questo 1985 Biff ha sposato Lorraine. Ma Marty e Doc riusciranno ancora a rimettere a posto le cose, impedendo a Biff di alterare la storia, riuscendo a riprendere l'almanacco sportivo.\n\"Ritorno al futuro - Parte III\".\nNell'ultimo film della trilogia, George compare brevemente nella penultima scena del film mentre sta uscendo di casa con Lorraine, Dave e Linda.\n\"Citazioni\".\nNel film televisivo di Lupin III (noto anche come \"c'era una volta Lupin\"), l\u2019assistente che viene assegnato a Zenigata si chiama George McFly, in riferimento all'omonimo personaggio del film Ritorno al Futuro del 1985."}
{"id": "1451914", "revid": "1568601", "url": "https://it.wikipedia.org/wiki?curid=1451914", "title": "Ghiacciaio del Trajo", "text": "Il ghiacciaio del Trajo (pron. francese ) si trova nel massiccio del Gran Paradiso nel versante valdostano, in val di Cogne, valle laterale della Valle d'Aosta.\nToponimo.\nIl toponimo (pron. francese ) risale alla voce \"traxios betiarum\" che nel XVI secolo indicava i sentieri percorsi dal bestiame. La voce \"trajau\", omofona di Trajo, composta da trans-eau, definisce i canaletti che attraversano i sentieri per deviare l'acqua piovana che li trasformerebbe altrimenti in ruscelli. \u00c8 ufficiale anche la versione in patois valdostano \"Tradzo\".\nDescrizione.\n\u00c8 contornato dalle vette della Punta Rossa (3630\u00a0m), Punta Nera (3683\u00a0m), Punta Bianca (3793\u00a0m), Grivola (3969\u00a0m). e la Grivoletta (3514\u00a0m). La sua estensione misura circa 240 ettari. Le sue caratteristiche principali sono: lunghezza 4\u00a0km., larghezza 1,5\u00a0km., esposizione nord-est, inclinazione media 16\u00b0, quota massima 3690 metri circa, quota minima 2700 metri."}
{"id": "1451915", "revid": "446353", "url": "https://it.wikipedia.org/wiki?curid=1451915", "title": "HMS Rodney (29)", "text": "La corazzata HMS \"Rodney\" fu la seconda e ultima nave della classe \"Nelson,\" la sola classe di corazzate inglesi ad avere cannoni da 406\u00a0mm montati su torrette trinate; tutte le tre torri che costituivano l'armamento principale erano disposte a prua, anzich\u00e9 distribuite a prua e a poppa, com'era in uso allora, caratteristica che rese unico e particolare il profilo di queste unit\u00e0, oltre a influenzare il loro utilizzo in battaglia.\nPrese il nome dall'ammiraglio George Brydges Rodney; fu progettata insieme alla gemella Nelson secondo i criteri del trattato di Washington, e impostata nel 1922 in modo che non superasse le 35\u00a0000 tonnellate; tale limite fece s\u00ec che le navi della classe Nelson avessero una velocit\u00e0 ridotta e una corazzatura massima limitata solo ai punti vitali.\nCostruita nei cantieri navali di Birkenhead, fu varata il 28 dicembre 1922 e prese il mare il 17 dicembre del 1925.\nAl tempo della loro costruzione la \"Rodney\" e la \"Nelson\" erano due tra le pi\u00f9 potenti corazzate allora esistenti.\nStoria.\nPrima dello scoppio della seconda guerra mondiale la \"Rodney\", insieme alla \"Nelson\", dal 1925 al 1939, rimase tutto il tempo in servizio con la \"Atlantic Fleet\" o con la \"Home Fleet\".\nNel settembre del 1931 tutti gli equipaggi delle due navi presero parte all'Ammutinamento di Invergordon. Nel tardo settembre del 1939 la Rodney rimase in porto a causa di alcuni problemi al timone.\nIl 9 aprile del 1940 fu danneggiata da un aereo tedesco a Karm\u00f8y, vicino a Bergen, che sganci\u00f2 una bomba da 500\u00a0kg che attravers\u00f2 il ponte corazzato senza esplodere.\nIl 13 settembre del 1940 la \"Rodney\" fu trasferita da Scapa Flow a Rosyth con l'ordine di operare nella Manica quando l'invasione tedesca sembrava ormai certa (Operazione Seel\u00f6we).\nPer tutto novembre e dicembre venne impiegata come scorta ai convogli che andavano da Halifax, Nuova Scozia, all'Inghilterra. Nel gennaio del 1941 partecip\u00f2 ad un tentativo di affondare gli incrociatori da battaglia tedeschi \"Scharnhorst\" e \"Gneisenau\", senza successo. Tuttavia il 16 marzo, mentre scortava un convoglio nel Nord Atlantico, incroci\u00f2 i due incrociatori, ma non ne segu\u00ec uno scontro poich\u00e9 la due navi tedesche si diedero alla fuga non appena capirono di essere in svantaggio a causa della superiore potenza di fuoco britannica.\nLa caccia alla Bismarck.\nNel marzo 1941 la \"Rodney\" era comandata dal capitano Dalrymple-Hamilton e insieme a due cacciatorpediniere, stava scortando il trasporto truppe RMS \"Britannic\" in Canada; il \"Britannic\" stava trasportando civili in Canada e avrebbe portato truppe canadesi in Inghilterra. Fu durante questo viaggio che, il 24 maggio, le venne ordinato di partecipare alla caccia della corazzata tedesca \"Bismarck\".\nIl 26 maggio raggiunse la \"King George V\", ma l'ammiraglio Sir John Tovey dovette ritirare i cacciatorpediniere, poich\u00e9 erano a corto di carburante.\nIl giorno dopo, il 27 maggio 1941, durante la mattinata la \"Rodney\" e la \"King George V\" vennero raggiunte dagli incrociatori \"Norfolk\" e \"Dorsetshire\"; poco dopo le navi britanniche attaccarono la corazzata tedesca, impossibilitata a manovrare a causa di un siluro lanciato da un aerosilurante Fairey Swordfish decollato dalla portaerei \"Ark Royal\" e quindi un facile bersaglio. Dopo che i cannoni della corazzata nemica furono fuori uso, la \"Rodney\" accorci\u00f2 le distanze continuando a sparare alla grande nave ormai ridotta ad un ammasso di ferro. Si contarono almeno 16 colpi della \"Rodney\" andati a segno, la quale, tuttavia, poco dopo dovette rompere la formazione e ritirarsi perch\u00e9 a corto di carburante, ma ebbe il tempo di lanciare due siluri, di cui uno sembra sia andato a segno: si tratta dell'unico caso nella storia in cui una corazzata ne silur\u00f2 un'altra. La \"Rodney\" lasci\u00f2 quindi il compito al \"Dorsetshire\", il quale lanci\u00f2 quattro siluri che colpirono in pieno la \"Bismarck\"; nonostante ci\u00f2 non \u00e8 chiaro come la nave tedesca sia affondata, se per i siluri oppure perch\u00e9 era stato ordinato all'equipaggio di autoaffondare la corazzata.\nLa Forza H.\nDopo un periodo di riparazione a Boston, Massachusetts per problemi al motore, fu dispiegata a Gibilterra per scortare i convogli diretti a Malta. Dopodich\u00e9, a novembre, ritorn\u00f2 in Inghilterra e poi fu dispiegata in Groenlandia per un mese. Infine ritorn\u00f2 in Inghilterra per effettuare alcune riparazioni, e vi rimase fino al maggio del 1942. Dopo le riparazioni torn\u00f2 a prestare servizio nella \"Forza H\" e prese parte alla battaglia di mezzo agosto e all'Operazione Torch l'invasione dell'Africa Nordoccidentale e allo sbarco in Sicilia e a Salerno. Dal marzo 1943 torn\u00f2 nella \"Home Fleet\" e prese parte allo Sbarco in Normandia il 6 giugno 1944 con il compito di coprire la forza d'invasione bombardando la fortificazioni tedesche Caen e Alderney. Dal settembre 1944 svolse prevalentemente la funzione di nave-scorta per i convogli.\nDurante tutta la guerra la HMS \"Rodney\" percorse in tutto 156.000 miglia nautiche, Dopo la guerra fu ancorata a Scapa Flow e vi rimase fino al febbraio 1948. Dopodich\u00e9, il 26 marzo 1948, a Inverkeithing inizi\u00f2 il suo smantellamento."}
{"id": "1451917", "revid": "2147356", "url": "https://it.wikipedia.org/wiki?curid=1451917", "title": "Stazione di Ponte di Brenta", "text": "La stazione di Ponte di Brenta era una fermata della ferrovia Milano-Venezia posta nell'omonima localit\u00e0 della periferia est di Padova, tra le stazioni di Padova e di Busa di Vigonza (al tempo in cui era attiva era la stazione di Vigonza-Pianiga).\nStoria.\nGi\u00e0 stazione, venne trasformata in fermata impresenziata il 14 giugno 2006.\nL'impianto \u00e8 stato soppresso il 13 dic 2015 ed \u00e8 stato sostituito dalla fermata di Busa di Vigonza, subito al di l\u00e0 del ponte sul Brenta nell'ambito del progetto SFMR.\nStrutture e impianti.\nL'impianto comprendeva i soli due binari di corsa affiancati ciascuno da un marciapiede; non era accessibile ai portatori di handicap; era presente il fabbricato viaggiatori destinato in parte ad usi esterni alla ferrovia. Un tempo tale impianto era una vera e propria stazione dotata di comunicazioni tra i binari di corsa, di due binari di precedenza e di un tronchino per il movimento merci, soppressi da numerosi anni. A nord della fermata ed all'esterno di essa transita la nuova linea AV/AC Padova - Venezia Mestre. Vi fermavano solo treni regionali.\nIl gestore era RFI SpA.\nServizi.\nLa fermata, che RFI classificava nella categoria \"bronze\", disponeva di:"}
{"id": "1451919", "revid": "95049", "url": "https://it.wikipedia.org/wiki?curid=1451919", "title": "Eccidio della Storta", "text": ""}
{"id": "1451923", "revid": "729019", "url": "https://it.wikipedia.org/wiki?curid=1451923", "title": "Stazione di Padova Campo Marte", "text": "La stazione di Padova Campo Marte era una stazione ferroviaria di Padova, situata sulla linea Padova-Bologna, che collegava la citt\u00e0 veneta all'Emilia-Romagna, a Rovigo, Ferrara ed al sud Italia. Era posta lungo Corso Australia, una delle tangenziali cittadine, nonch\u00e9 vicino all'aeroporto.\nStrutture e impianti.\nLa stazione \u00e8 comandata dal Dirigente Movimento di Padova, dal momento che Campo Marte \u00e8 stata integrata nell'ACC di Padova.\nPrima del 1970 la stazione era cos\u00ec costituita:\nI deviatoi erano interamente a mano con fermascambi a chiave, mentre il segnalamento, prima del 1967, era ad ala con manovra idrodinamica e successivamente luminoso con luci sovrapposte.\nSuccessivamente, dal 1970 fino agli anni 2000 la stazione ebbe in dotazione un ACEI tipo OMS2, con due Posti di Movimento, dotati di serratura centrale con chiavi di risulta, di cui il \"B\", venne dismesso, centralizzando tutto il lato Bologna.\nLa stazione era raccordata alla omonima Squadra Rialzo che si occupava delle riparazioni sia di carri merci che di vetture passeggeri della divisione Trasporto regionale del Veneto.\nTutti i fabbricati sono attualmente in stato di abbandono se non gi\u00e0 demoliti.\nMovimento.\nL'impianto viene utilizzato come bivio per i raccordi utilizzati dai treni merci da e per Bologna in direzione del gruppo scambi Mont\u00e0 (sulla linea per Milano) e gruppo scambi Altichiero (sul tronco comune alle linee per Bassano e per Calalzo)."}
{"id": "1451925", "revid": "765341", "url": "https://it.wikipedia.org/wiki?curid=1451925", "title": "ARCnet", "text": "ARCnet (acronimo di \"Attached Resource Computer Network\") \u00e8 un protocollo per reti locali, utilizzato per scopi simili ai protocolli Token Ring o Ethernet. ARCnet \u00e8 stato il primo protocollo largamente utilizzato per creare reti tra microcomputer negli anni ottanta.\nStoria.\nIl protocollo fu sviluppato nel 1976 dalla Datapoint Corporation e annunciato nel 1977."}
{"id": "1451931", "revid": "656813", "url": "https://it.wikipedia.org/wiki?curid=1451931", "title": "Giuseppe Busso", "text": "Biografia.\nGli inizi.\nDiplomato perito industriale, dopo il servizio militare entr\u00f2 in FIAT, in qualit\u00e0 di calcolatore all'ufficio tecnico motori aviazione, nel 1937. Successivamente pass\u00f2 all'ufficio tecnico automotrici ferroviarie sperimentali.\nIl primo periodo all'Alfa Romeo.\nNel 1939 Busso venne chiamato all'Alfa Romeo, dove inizi\u00f2 ad occuparsi di studio e disegno di particolari per la fase di progettazione di vetture da corsa, sotto la guida del famoso ingegnere Orazio Satta Puliga. Durante la seconda guerra mondiale Busso rimase alle dipendenze dell'ingegnere spagnolo Wifredo Ricart ed oper\u00f2 nel servizio studi speciali. \u00c8 in questo periodo che Busso complet\u00f2 gli studi, tramite dispense e pubblicazioni del Politecnico di Milano, divenendo cos\u00ec progettista qualificato a tutti gli effetti.\nIn seguito si occup\u00f2 della progettazione di compressori e turbine d'aviazione.\nNel 1946 Gioachino Colombo gli propose di diventare direttore dell'ufficio tecnico della nascente Ferrari, in quel periodo impegnata nello sviluppo della prima delle sue vetture, la 125 S.\nL'esperienza in Ferrari.\nAccettato con entusiasmo l'incarico offerto da Colombo, Busso lavor\u00f2 sulla 125 S e, contemporaneamente, su due progetti di motori: un 1500 cm\u00b3 a dodici cilindri con compressore ed un sei cilindri, ricavato da una sola delle due bancate del motore della 125 S. Entrambi i motori non vennero poi realizzati, rimanendo allo stadio di semplici progetti. In Ferrari Busso si occup\u00f2 anche di studiare una rivoluzionaria tipologia di sospensione posteriore, oltre a lavorare sul progetto della 159 da 2000\u00a0cm\u00b3, vettura che vincer\u00e0 il Gran Premio Citt\u00e0 di Torino il 12 ottobre 1947 dal pilota Raymond Sommer.\nNel 1948, dopo aver collaborato allo studio del tipo 166, in seguito alle divergenze con Colombo, Giuseppe Busso decise di lasciare la casa di Maranello e rientr\u00f2 in Alfa Romeo, richiamato da Orazio Satta Puliga.\nIl ritorno all'Alfa Romeo.\nIn Alfa Busso si dedic\u00f2 allo sviluppo della meccanica di tutti i modelli che avrebbero fatto la storia contemporanea dell'Alfa Romeo: 1900, Giulietta, Giulia e derivate e Nuova Giulietta, oltre al famoso motore V6, che equipaggi\u00f2 numerosi modelli di punta della casa del Biscione e che venne sempre identificato con il suo progettista, tanto da essere soprannominato e poi chiamato \"V6 Busso\". Tale motore rivisto ed aggiornato in varie versioni, venne utilizzato per pi\u00f9 di 25 anni, anche per equipaggiare le versioni pi\u00f9 potenti dell'Alfa 164, dell'Alfa Romeo 155, della Fiat Croma, della Lancia K e delle recenti Alfa 147, Alfa 156, Alfa 166, Alfa GTV e Lancia Thesis.\nBusso fu inoltre uno dei primi progettisti in Alfa Romeo ad occuparsi dello sviluppo di una autovettura a trazione anteriore, che si concretizz\u00f2 in vari studi ed in un prototipo, la Tipo 103 del 1959.\nGiuseppe Busso fu per trent'anni una delle personalit\u00e0 pi\u00f9 di spicco all'interno dell'Alfa Romeo e rimase ad essa molto legato anche dopo il suo pensionamento, avvenuto nel 1977, dalla carica di co-direttore generale.\nIl 31 dicembre 2005 \u00e8 stato prodotto l'ultimo motore V6 e, per un'amara ironia della sorte, Giuseppe Busso \u00e8 deceduto pochi giorni dopo, il 3 gennaio 2006.\nAl termine della celebrazione funebre diversi appassionati dell'Alfa Romeo, fra cui gli affiliati del club Alfa Sport, si sono ritrovati spontaneamente nel piazzale antistante la chiesa, mettendo in moto i motori sei cilindri delle loro autovetture in segno di estremo saluto al progettista. Non vi \u00e8 notizia attendibile, invece, della presenza di qualche rappresentante di FIAT Auto in veste ufficiale.\nDopo la cerimonia, inoltre, alla cara salma \u00e8 stato fatto eseguire il giro dell'ex stabilimento di Arese, ormai in disuso ed in notevole degrado."}
{"id": "1451933", "revid": "1587716", "url": "https://it.wikipedia.org/wiki?curid=1451933", "title": "Adriano Foglia", "text": "Campione d'Europa nel 2003 con la Nazionale italiana, nello stesso anno si aggiudica il riconoscimento di miglior giocatore di movimento ai Futsal Awards (premio equivalente al Pallone d'oro del futsal), unico italiano a riuscirci.\nCarriera.\nClub.\nLaterale, Foglia comincia la sua carriera nel Palmeiras, prima nelle giovanili e poi in prima squadra.\nNel 2000 giunge in Italia, acquistato dall' Augusta; inizialmente schierato anche nella formazione Under 21, con questa vince, l'anno successivo, scudetto e coppa di categoria. Con la prima squadra invece conquista la Coppa Italia nel 2001 (mettendo a segno una doppietta in finale).\nIn entrambe le stagioni in Sicilia si laurea capocannoniere della massima serie, rispettivamente con 44 e 45 reti.\nNell'estate 2002 segue il tecnico Alberto Carobbi allo Stabia, con cui si qualifica ai play-off ma viene eliminato ai quarti di finale.\nDopo l'esperienza campana Foglia si trasferisce all'ambizioso Arzignano Grifo. A fine anno gli viene conferito il premio come miglior giocatore di movimento ai Futsal Awards, si tratta del primo (e finora unico) italiano (seppur naturalizzato) a potersi fregiare di questo premio. Qualche mese dopo mette in palmar\u00e8s il suo primo Scudetto, al quale la stagione successiva aggiunger\u00e0 anche la Supercoppa.\nAl termine dell'esperienza vicentina, ad inizio 2005 passa al Montesilvano. Qui, due anni dopo, vince la sua prima Coppa Italia.\nA gennaio 2009 Foglia viene trovato positivo all'antidoping e nel mese di maggio il Tribunale Nazionale Antidoping del CONI lo squalifica per 22 mesi. \nNel settembre 2010 torna nel mondo del calcio a 5 sempre con il Montesilvano, l'esordio dopo la squalifica avviene nella trasferta di Cagliari vinta dai campioni d'Italia per 3 a 0 in cui l'italobrasiliano \u00e8 uno dei marcatori, mentre il primo gol in casa al PalaRoma avviene contro il Kaos Futsal su uno schema di punizione. Con il Montesilvano, nella stagione del ritorno, si laurea Campione d'Europa, mettendo a segno, nella decisiva finale contro lo Sporting Lisbona, una doppietta. Verr\u00e0 nominato miglior giocatore della manifestazione..\nNella stagione 2011-2012 lascia i biancocelesti per approdare ai campioni d'Italia della Marca Futsal, dove vice la sua seconda Supercoppa, conquista la medaglia di bronzo in Coppa UEFA e arriva in finale scudetto. Dopo un solo campionato lascia i bianconeri per passare alla Lazio.\nDopo un'estenuante trattativa tra le due societ\u00e0, nel luglio 2013 Foglia torna in Abruzzo, questa volta per vestire la maglia del Pescara, dove ritrova l'amico d'infanzia Eduardo Morgado; il giocatore accetta la riduzione dell'ingaggio pur di concretizzare il trasferimento.\nIl 13 marzo 2014, dopo 14 anni, Foglia lascia la l'Italia e si trasferisce in Azerbaigian per vestire la maglia dell'Araz Nax\u00e7ivan con la formula del prestito di due mesi sino alla fine della stagione. Il 26 aprile 2014 Foglia segna uno dei 6 gol del 6-4 contro il Kairat Almaty che consente all'Araz di essere premiata come 3\u00aa classificata della Coppa UEFA.\nNell'estate 2014 torna in Brasile, acquistato dal neo-nato Magnus Sorocaba, dove ritrova l'amico Falc\u00e3o. Qui in due anni si laurea Campione del Brasile e Campione di Sudamerica.\nIl 15 dicembre 2015 ritorna nel \"Belpaese\" per vestire la maglia della Luparense, squadra pi\u00f9 titolata d'Italia, ma proveniente da un inizio di stagione difficile.. Il finale di stagione vedr\u00e0 una rimonta dei veneti, capaci di qualificarsi a sorpresa alla semifinale play-off (dove per\u00f2 arrivera l'eliminazione da parte del Real Rieti).\nA fine stagione fa ritorno in terra nat\u00eca, questa volta al Corinthians, prima di tornare, sempre a dicembre, ai \"lupi\", dove vince il suo secondo Scudetto (mettendo a segno, nelle finali, un record di 5 rigori su 5).\nNell'annata 2017-2018 scende di categoria, firmando con i neopromossi in Serie B del Petrarca Padova. Fin da subito si rivela il trascinatore assoluto della compagine patavina verso la promozione in A2, risultando decisivo anche nella Coppa Italia di categoria, con una tripletta in finale.\nAnche la stagione 2018-2019 per Foglia sar\u00e0 met\u00e0 in Brasile e met\u00e0 in Europa. Torna a vestire la maglia del Magnus Sorocaba, dove a dicembre si laurea campione del Mondo per club, vincendo la sua prima Coppa Intercontinetale, per poi nel gennaio successivo iniziare una nuova avventura in Polonia, con la maglia dell'Orzel Futsal.\nPer la stagione 2019-2020 firma per l'Imolese Calcio (che attualmente milita in Serie A2) club in cui ritrova alla guida tecnica, il suo ex mister Alberto Carobbi.\nNel gennaio 2020 Foglia rescinde con l\u2019Ecocity Futsal Cisterna per approdare alla FF Napoli, dove contribuir\u00e0 alla promozione della compagine partenopea in Serie A.\nNazionale.\nIn possesso della doppia cittadinanza ha potuto giocare nella Nazionale Italiana con cui vanta 101 presenze e 66 goal. Con essa giunge quarto agli Europei di Russia nel 2001.\nNel 2003 UEFA Futsal Championship 2003, a Caserta, \u00e8 tra i protagonisti del primo titolo europeo per la nazionale azzurra.\n\u00c8 stato poi vicecampione del mondo al FIFA Futsal World Championship 2004, ha vinto ancora un bronzo all'Europeo del 2005 in Repubblica Ceca.\nIl 16 ottobre 2008 \u00e8 lo sfortunato protagonista della semifinale dei mondiali in Brasile, con un'autorete all'ultimo secondo dei tempi supplementari che sancisce l'eliminazione dell'Italia contro la Spagna. Un episodio che lasci\u00f2 comunque molti dubbi, in quanto il cronometro del palazzetto segnava il tempo scaduto gi\u00e0 prima del tocco fatale. Quel mondiale terminer\u00e0 per gli azzurri con una medaglia di bronzo."}
{"id": "1451936", "revid": "585241", "url": "https://it.wikipedia.org/wiki?curid=1451936", "title": "Valichi di frontiera dell'Italia", "text": "Questa lista raccoglie tutti i valichi di frontiera dell'Italia, anche quelli agricoli, quelli non transitabili e quelli unicamente ferroviari.\nI valichi ferroviari sono indicati nella tabella con lo sfondo in arancione pallido."}
{"id": "1451939", "revid": "125425676", "url": "https://it.wikipedia.org/wiki?curid=1451939", "title": "Biff Tannen", "text": "Biff Howard Tannen \u00e8 l'antagonista principale dei film della trilogia di \"Ritorno al futuro\", in cui \u00e8 impersonato da Thomas Francis Wilson.\nProfilo.\nBiff ha un carattere tipicamente tendente al bullismo. Di indole prepotente e collerica, si mostra anche egoista, arrogante, sadico e fondamentalmente stupido. Dopo gli eventi modificati dal primo viaggio di Marty McFly nel 1955, Biff sembra assumere un carattere completamente diverso, molto pi\u00f9 simpatico, remissivo ed altruista. Questo sar\u00e0 solamente frutto del cambio degli eventi storici, dato che nel 1985 alternativo del secondo film Biff \u00e8 ricchissimo e mostra tutto il peggio di quella che \u00e8 da sempre la sua indole, compreso il lato omicida.\nBiografia.\nBiff Tannen nasce nel 1936 a Hill Valley, in California, dove trascorre tutta la sua vita e dove, da giovane, vive con l'anziana nonna.\n\"Ritorno al futuro\".\nNel 1955 Biff \u00e8 un giovane prepotente ed attaccabrighe ed \u00e8 il leader di un gruppo di bulli che ha come vittima preferita il timido George McFly. All'inizio di Ritorno al futuro, nel 1985, \u00e8 il capoufficio di George e continua a maltrattarlo anche in tale veste, ma quando il giovane Marty, figlio di George, raggiunge senza volerlo il 1955 con una macchina del tempo basata su una DeLorean DMC-12 inventata dal suo amico Emmett \"Doc\" Brown, la storia viene alterata, poich\u00e9 George, grazie a Marty, trova la forza di ribellarsi a Biff, picchiandolo. In seguito a questa alterazione, dopo che Marty ha fatto ritorno nel 1985, si scopre che Biff, anzich\u00e9 diventare un capoufficio sbruffone e prepotente, \u00e8 diventato il servile e sottomesso gestore di un autolavaggio; in questa veste assiste casualmente a un nuovo viaggio nel tempo da parte di Marty McFly e \"Doc\", stavolta verso il futuro.\n\"Ritorno al futuro Parte II\".\nNel 2015, da anziano, Biff si impossessa per breve tempo del veicolo temporale, con il quale va nel 1955 e consegna a s\u00e9 stesso da giovane un Almanacco Sportivo del 2015, con il quale riuscir\u00e0 a diventare ricco grazie alle scommesse, conoscendo in anticipo i risultati di tutti gli eventi sportivi fino al 2000 e scommettendo su di essi. Per effetto di questi avvenimenti, Marty e \"Doc\", di ritorno dal 2015, si ritrovano in un 1985 \"alternativo\", del tutto differente da quello che avevano lasciato, nel quale Biff \u00e8 diventato uno degli uomini pi\u00f9 ricchi, potenti e famosi d'America ed \u00e8 il padrone incontrastato di Hill Valley, dove ha fatto demolire il tribunale, sostituendolo con un grandioso albergo con casin\u00f2, ha legalizzato il gioco d'azzardo ed ha lasciato che la criminalit\u00e0 e la delinquenza si diffondessero a piede libero; inoltre ha avuto storie d'amore con donne di primissimo piano, come Marilyn Monroe. Sempre in questa versione della realt\u00e0, Biff si \u00e8 sposato con Lorraine Baines dopo aver ucciso George con un colpo di pistola (la stessa con la quale cercher\u00e0 poi di uccidere Marty). Marty McFly, di nuovo aiutato da \"Doc\", torna ancora una volta nel 1955 e riesce a sottrarre l'Almanacco prima che possa farne uso al giovane Biff e a bruciarlo. Grazie a ci\u00f2 si ripristina il flusso temporale nel quale Biff \u00e8 destinato a lavorare lavando automobili. Nel secondo film della saga Wilson interpreta anche Griff Tannen, nipote di Biff. Nelle scene eliminate presenti nei contenuti speciali del DVD, dopo che \u00e8 tornato dal 1955 con la macchina del tempo rubata, l'anziano Biff ha un malore che sembra portarlo alla morte.\n\"Ritorno al futuro Parte III\".\nNell'ultimo film della trilogia, Biff compare brevemente nella penultima scena del film, sempre nella sua versione come lava-macchine, mentre sta passando la cera sulla macchina di Marty. Thomas Wilson in questo film impersona anche Buford \"Cane Pazzo\" Tannen, pistolero del Far West e bisnonno di Biff.\n\"Ritorno al futuro\" (serie animata).\nNella serie animata Biff \u00e8 sempre presente, ma ha molti ruoli diversi, rimanendo sempre alle prese con Marty e Doc.\nConcezione e creazione.\nBob Gale, sceneggiatore dell'intera trilogia \"Ritorno al futuro\", ha affermato di essersi ispirato a Donald Trump per la caratterizzazione del Biff Tannen del 1985 alternativo."}
{"id": "1451940", "revid": "928766", "url": "https://it.wikipedia.org/wiki?curid=1451940", "title": "Ratthapark Wilairot", "text": "Carriera.\nIl debuttante Wilairot ha ottenuto una wild card per il GP del Giappone del 2006 nella classe 250, finendo 10\u00ba. Ha poi gareggiato come pilota titolare con il numero 8 nel 2007 nella classe 250 per la squadra Thai Honda PTT-SAG finendo al 17\u00ba posto con 30 punti e ottenendo come miglior risultato in gara un ottavo posto in Gran Bretagna.\nL'anno dopo, con il numero 14, riesce ad andare regolarmente a punti, finendo 13\u00ba con 73 punti e ottenendo come miglior risultato quattro ottavi posti (Cina, San Marino, Malesia e Comunit\u00e0 Valenciana).\nNel 2009 ottiene come miglior risultato due quinti posti (Francia e Comunit\u00e0 Valenciana) e termina la stagione al 13\u00ba posto con 81 punti. Nel 2010 viene confermato dal team Thai Honda PTT SAG con una Bimota HB4 in Moto2. Ottiene come miglior risultato un quarto posto al GP d'Olanda e termina la stagione al 22\u00ba posto con 30 punti.\nIn dicembre del 2010 \u00e8 stato vittima di un grave incidente stradale che l'ha costretto ad un periodo di ricovero ospedaliero. I postumi dell'incidente condizioneranno il suo rendimento nella stagione 2011 quando, alla guida di una FTR M211, ottiene come miglior risultato un dodicesimo posto in Spagna e termina la stagione al 30\u00ba posto con 4 punti. In questa stagione \u00e8 costretto a saltare il Gran Premio di Catalogna per un infortunio e i Gran Premi d'Australia e Malesia dopo un incidente nelle prove libere del GP d'Australia con Marc M\u00e1rquez. Nel 2012 passa al team Gresini Racing, guidando inizialmente una Moriwaki MD600 e poi una Suter MMX, con compagno di squadra Gino Rea. Ottiene come miglior risultato un ottavo posto in Francia e termina la stagione al 27\u00ba posto con 9 punti. Nel 2013 corre i primi otto GP continuando in Moto2 con il team Thai Honda PTT Gresini Moto2 per poi annunciare il ritiro dall'agonismo, il suo posto viene preso dal connazionale Thitipong Warokorn.\nContravvenendo a quanto dichiarato la stagione precedente, nel 2014 torna alle competizioni, partecipando per la prima volta nella sua carriera al campionato mondiale Supersport, andando a guidare una Honda CBR600RR del team Core PTR Honda, in occasione dell'ultimo evento stagionale in Qatar ottiene il suo primo podio in una gara mondiale terminando secondo dietro al vincitore Michael van der Mark. Chiude l'annata al nono posto in classifica piloti. Nello stesso anno corre il Gran Premio di Spagna nella classe Moto2 del motomondiale in sostituzione dell'infortunato Josh Herrin sulla Caterham Suter; ne prende definitivamente il posto dal Gran Premio di San Marino. Non ottiene punti.\nNella Stagione 2015 partecipa alle prime cinque gare del mondiale Supersport in sella ad una Honda CBR600RR del team CORE\" Motorsport Thailand. Ottiene uno storico successo al gran premio di Thailandia. Passa poi a stagione in corso a disputare quattro gare nella classe Moto2 del motomondiale non ottenendo punti validi per la classifica mondiale. Nel campionato mondiale Supersport i punti ottenuti nelle prime 5 gare gli consentono di chiudere al 13\u00ba posto. \nNel 2016 corre in Moto2 con il team IDEMITSU Honda Asia, che gli affida una Kalex; il compagno di squadra \u00e8 Takaaki Nakagami. In questa stagione \u00e8 costretto a saltare in Gran Premio d'Olanda per sottoporsi ad un intervento alla mano sinistra per sistemare i legamenti dell'osso metacarpale e intermetacarpale lesionatisi in una caduta nel Gran Premio di Spagna. Chiude la stagione al ventottesimo posto in classifica piloti con sei punti all'attivo e un tredicesimo posto in Qatar come miglior risultato."}
{"id": "1451941", "revid": "642594", "url": "https://it.wikipedia.org/wiki?curid=1451941", "title": "Disavanzo del bilancio pubblico", "text": ""}
{"id": "1451952", "revid": "122024794", "url": "https://it.wikipedia.org/wiki?curid=1451952", "title": "NGC 6888", "text": "NGC 6888 (nota anche come Nebulosa Crescente o con la sigla C 27) \u00e8 una nebulosa diffusa visibile nella parte meridionale della costellazione del Cigno.\nOsservazione.\nSi individua 2,5 gradi a sud-ovest della stella , subito ad ovest di un ricchissimo campo stellare, in cui sono inclusi oggetti come M29 e IC 4996. La parte pi\u00f9 intensa della nebulosa si trova ad occidente, e forma un arco esteso pi\u00f9 in declinazione che in ascensione retta; questa caratteristica ha fatto s\u00ec che la nebulosa fosse chiamata \"crescente\", poich\u00e9 presenta la \"gobba\" a ponente, come la Luna in fase crescente. Per individuarla occorre un telescopio, anche se di piccola apertura; un binocolo consente di intravederla appena in condizioni di cielo nitido.\nCaratteristiche.\nSi tratta di una tipica bolla di vento stellare generata da una massiccia stella di Wolf-Rayet (la HD 192163), che si trova al suo interno; questa stella sarebbe anche la responsabile della nebulosa, che costituirebbe il materiale degli strati pi\u00f9 esterni della stella espulsi. Questo vento \u00e8 andato a collidere col materiale espulso dalla stella durante il raggiungimento dello stadio di gigante rossa, fra 250.000 e 400.000 anni fa, energizzandolo. Il risultato \u00e8 un guscio gassoso e la presenza di due onde d'urto, che hanno poi interagito col denso mezzo interstellare circostante.\nIn passato si \u00e8 anche ritenuto che si fosse trattato di un resto di supernova, la cui stella progenitrice faceva parte del sistema di HD 192163. La nebulosa si estende nello spazio per una dimensione di circa 16 anni luce."}
{"id": "1451953", "revid": "1543377", "url": "https://it.wikipedia.org/wiki?curid=1451953", "title": "Pesero", "text": "A Citt\u00e0 del Messico esistono un numero indefinito di Pesero, minibus che percorrono a velocit\u00e0 le trafficate vie della citt\u00e0 trasportando svariati milioni di cittadini ogni giorno. \nSono cos\u00ec chiamati perch\u00e9 un tempo le corse costavano solo 1 pesos (oggi si va dai 2 pesos ai 5 pesos, a seconda della distanza da percorrere), vi si sale ad ogni angolo di strada con la semplice segnalazione della mano e portano ben visibile sul vetro anteriore il cartello indicante la destinazione.\nLa loro prima apparizione risale agli anni settanta ma l'espansione \u00e8 stata continua sino ad arrivare alla cifra stimata nel 2007 di circa 27.000 pesero circolanti. \nNati come taxi collettivo con l'uso di normali autovetture con capacit\u00e0 tipica sino a 6 passeggeri, il primo ampliamento si ebbe con l'inizio di utilizzo di furgoni in particolare Volkswagen. Da una portata di una dozzina di passeggeri si \u00e8 arrivati oggi a minibus che possono trasportare circa 50 passeggeri.\nSono particolarmente usati per i trasferimenti dalle fermate della Metropolitana di Citt\u00e0 del Messico verso i quartieri periferici della capitale messicana e si stima trasportino circa 12.000.000 di persone al giorno, coprendo all'incirca il 60% del trasporto pubblico urbano."}
{"id": "1451956", "revid": "121352760", "url": "https://it.wikipedia.org/wiki?curid=1451956", "title": "Trionfo della morte (D'Annunzio)", "text": "Trionfo della morte \u00e8 un romanzo del 1894 di Gabriele D'Annunzio scritto nell'arco di quasi cinque anni (dal 1889 al 1894). Si tratta dell'ultimo della cosiddetta trilogia de \"I Romanzi della Rosa\", di cui fanno parte anche i precedenti \"Il Piacere\" (1889) e \"L'Innocente\" (1892). Il romanzo era inizialmente dedicato a Giosu\u00e8 Carducci, ma poi fin\u00ec con l'essere dedicato all'amico pittore Francesco Paolo Michetti, nel cui studio (convento Michetti) D'Annunzio riusc\u00ec a terminare la stesura dell'opera.\nIl \"Trionfo della morte\" \u00e8 un chiaro esempio di romanzo psicologico, nel quale l'alternarsi delle vicende cede il posto a una perpetua analisi introspettiva della coscienza del protagonista, Giorgio Aurispa. Il romanzo, che si apre con un passo dell\"'Al di l\u00e0 del bene e del male\" di Friedrich Nietzsche nell'esergo, sviluppa il tema del superomismo, cos\u00ec come interpretato dall'allora trentunenne D'Annunzio.\nGenesi.\nL'opera fu avviata nel 1889, contemporaneamente alla stesura de \"Il Piacere\". Inizialmente intitolato \"L'Invincibile\", il romanzo venne pubblicato a puntate, tra il gennaio e il marzo 1890, sul settimanale \"La Tribuna illustrata\" di Roma; tuttavia, questa prima bozza dell'opera rimarr\u00e0 incompiuta per mancanza di materiale (verranno pubblicati solo i primi 16 capitoli).\nSempre nello stesso periodo D'Annunzio incontr\u00f2 Barbara Leoni, con la quale prese una casa sul cosiddetto \"promontorio dannunziano\", presso San Vito Chietino, luogo dove si svolgeranno anche le vicende dei protagonisti raccontati. Molto del romanzo \u00e8 stato preso dalle esperienze che D'Annunzio visse con la sua amante Barbara Leoni nei due mesi che trascorsero l\u00e0, come i luoghi, le abitudini e le superstizioni della gente del luogo, perfino l'episodio lugubre del bambino annegato (a cui D'Annunzio assistette veramente), cos\u00ec come quello del pellegrinaggio a Casalbordino; inoltre, sono presenti anche molte citazioni di frasi presenti nelle lettere che i due amanti si scambiarono nel corso della loro relazione.\nDopo diverse interruzioni e successive riprese, finalmente il romanzo venne pubblicato, inizialmente a puntate, nelle appendici del quotidiano \"Il Mattino\" di Napoli tra il 3 febbraio e l'8 settembre 1893 e tra il 21 aprile e il 7 giugno 1894, per poi uscire in volume nel maggio 1894, pubblicato dall'editore Treves di Milano.\nTrama.\nGiorgio Aurispa \u00e8 un giovane abruzzese di Guardiagrele (Chieti), esteta, colto, raffinato e di nobili discendenze, che ha abbandonato il paese nat\u00eco per trasferirsi a Roma, dove vive libero da qualsiasi impiego grazie all'eredit\u00e0 lasciatagli dallo zio Demetrio, morto suicida. Qui inizia una relazione con una donna sposata, Ippolita Sanzio, intrappolata in un matrimonio difficile e a tratti violento al punto da indurla ad abbandonare il marito. La relazione nata tra Giorgio e Ippolita ha quell'intensit\u00e0 violenta e sensuale cara a D'Annunzio, cos\u00ec come lo Sperelli ne \"Il piacere\", e al suo modo di descrivere la passione come opera d'arte.\nCaratterizzato da una spiccata e raffinata sensibilit\u00e0 emotiva, sempre pronto ad analizzare sotto ogni aspetto ogni singolo evento vissuto e ogni singola emozione, Giorgio Aurispa \u00e8 fatalmente prigioniero di una malia che lo attrae verso la morte e che lo lega indissolubilmente al destino del suicida zio Demetrio e a cui Giorgio si sente legato da una comune spiccata sensibilit\u00e0 d'animo e di insofferenza verso la mediocrit\u00e0 della vita. Questo malessere malinconico lo porta pi\u00f9 volte a progettare il suicidio, ma senza arrivare fino in fondo, strappato ogni volta da un primitivo attaccamento alla vita, manifestato dapprima attraverso l'irruente passione dell'amante, poi attraverso il ritorno alla terra e alle proprie origini (che lo portano al tentativo di fondersi con la natura e con uno stile di vita pi\u00f9 semplice), poi abbracciando il misticismo religioso; infine, attraverso una totale e fiduciosa adesione allo spirito dionisiaco delle teorie superomistiche nietzschiane, capace di renderlo finalmente libero da ogni debolezza umana. Incolper\u00e0 poi l'amante, Ippolita Sanzio, di essere il vero ostacolo per liberarsi dall'oppressione della morte, a causa della sua passione lussuriosa che gli assorbe ogni energia vitale e, con essa, qualunque tentativo di elevarsi ad una vita intellettuale superiore, rendendola di fatto la \"Nemica\" da sconfiggere.\nLibro primo.\nL'assistere a un suicidio a Roma spinge Giorgio e Ippolita a partire per l'Umbria nel vano tentativo di liberarsi dall'ombra della morte e della malinconia, ma giunti a destinazione trovano soltanto un ambiente spoglio e cupo che acuisce il malessere dei due. Decidono inizialmente di visitare anche Orvieto e il suo duomo; alla fine si dirigono ad Albano Laziale.\nLibro secondo.\nIl luogo dominante in tutto il secondo libro \u00e8 il borgo medievale di Guardiagrele, alle pendici della Majella, nella provincia di Chieti, terra nat\u00eca di Giorgio Aurispa. Attraverso il protagonista D'Annunzio traccia un suggestivo ritratto di Guardiagrele, definita \"la regina delle citt\u00e0 di pietra\", con la sua cattedrale di Santa Maria Maggiore, baluardo della citt\u00e0 che riporta scolpito sopra il portone centrale lo stemma degli Aurispa.\nQui il protagonista inizia un tentativo di aderire all'armonia delle bellezze paesaggistiche (panismo), da cui trae un senso di speranza e coraggio che lo allontana dalla propria malinconia, quasi immedesimandosi con esse, ma Giorgio Aurispa, come del resto lo stesso D'Annunzio, ha un rapporto conflittuale con la terra nat\u00eca, poich\u00e9 vede le bellezze naturali svilite dalla presenza di una popolazione abitante rozza e mediocre.\nRichiamato a Guardiagrele per rispondere al disperato appello della madre, Giorgio scopre che la sua famiglia vive in disgrazia perch\u00e9 suo padre, con la complicit\u00e0 di un altro figlio e di un genero, si era costruito un'altra vita con un'altra donna, per mantenere la quale stava dilapidando il patrimonio di famiglia. Spinto dalla richiesta materna, Giorgio cerca di distogliere il padre dal suo intento, ma finisce con l'essere circuito dal vecchio, che lo convince di avere una malattia incurabile, al punto da indurlo a firmargli una cambiale per pagargli dei debiti contratti. Scioccato dal comportamento paterno e allo stesso tempo nauseato dal legame di sangue con quell'uomo abietto con cui si era dimostrato remissivo suo malgrado, Giorgio Aurispa decide di visitare la stanza, rimasta intatta, dove lo zio si era suicidato (episodio scolpito nella mente del protagonista); qui subisce una fortissima attrazione verso lo stesso destino dello zio Demetrio al punto da distendersi sullo stesso letto e impugnare la stessa pistola con cui il parente si era suicidato, ma poi si convince che pu\u00f2 ancora trovare salvezza ricercando e abbracciando le radici della propria stirpe; questo lo porta a rinunciare, seppur temporaneamente, al gesto estremo.\nLibro terzo.\nDeluso dalla sua famiglia Giorgio decide di fuggire da Guardiagrele per ritirarsi, assieme all'amata Ippolita, in un villaggio abruzzese sulle rive dell'Adriatico, sulla costa teatina di San Vito Chietino, affittando una casa su un promontorio. Qui Giorgio riscopre il fascino della propria terra d'origine: la bellezza del luogo \u00e8 imperante e minuziosamente descritta; in essa i protagonisti tendono a fondersi in totale armonia.\nLibro quarto.\nNonostante il clima di spensieratezza in cui i due amanti vivono sull'eremo abruzzese per tre mesi, Giorgio anche qui non pu\u00f2 evitare di provare una rinnovata repulsione per la vita pastorale, primitiva e superstiziosa degli abitanti abruzzesi, mentre Ippolita ne \u00e8 invece affascinata, specialmente quando assiste a un episodio riguardante un bambino la cui vita, secondo la credenza popolare, veniva succhiata lentamente dalle streghe.\nSedotto nuovamente dall'idea di suicidio, a salvarlo questa volta \u00e8 la convinzione di poter trovar rifugio nel misticismo religioso, ma poi assiste a un pellegrinaggio alla Madonna dei Miracoli di Casalbordino dove, anzich\u00e9 ad uno scenario di carit\u00e0 cristiana, si trova di fronte ad un degradante e macabro spettacolo: da una parte malati e disperati che, per chiedere grazia alla Madonna, sono pronti a sottoporsi a svariate umiliazioni; dall'altra una massa di disgraziati che, approfittando dell'occasione del pellegrinaggio, ostentano le loro deformit\u00e0 ai passanti pur di ottenere l'elemosina. Questo fanatismo religioso, pi\u00f9 simile a un rituale superstizioso che non a puro misticismo, segna nell'animo di Giorgio una rottura netta sia con la sua terra d'origine che con la religione, inducendolo a ripiombare nella malia della morte. \nLibro quinto.\nCentrali nel quinto libro sono le teorie filosofiche di Friedrich Nietzsche, ossia quelle del superuomo; numerose, infatti, sono le citazioni tratte dall'opera \"Cos\u00ec parl\u00f2 Zarathustra\". In base ad esse Giorgio sente di volersi avvicinare a questa filosofia in cui l'uomo si disfa di tutti i tormenti interiori e arriva a dominare energicamente tutti i suoi stati d'animo, divenendo un essere superiore, vitale, eroico: un superuomo, appunto; tuttavia riconosce di esserne incapace.\nLibro sesto.\nAnalizzando la figura di Ippolita Giorgio capisce che forse \u00e8 proprio lei a impedirgli di elevarsi ad una vita intellettuale superiore, attraverso una ossessione carnale di cui \u00e8 schiavo e che gli toglie ogni energia vitale. Ippolita diviene, allora, la \"Nemica\" da sconfiggere. \u00c8 cos\u00ec che Giorgio matura nella sua mente la ferma decisione di attuare concretamente il progetto del suicidio ma, questa volta, trascinando con s\u00e9 anche l'amante, per potersi finalmente affrancare da quella soggiogante lussuria distruttiva che lo lega a lei.\nCon una scusa conduce Ippolita sull'orlo del promontorio, dopo averla fatta ubriacare in modo da farle perdere l'autocontrollo e renderla pi\u00f9 vulnerabile. L\u00ec giunti, dopo i primi vani tentativi di chiamarla a s\u00e9 e indurla a compiere spontaneamente il gesto estremo, Giorgio si risolve prendendo Ippolita di peso (che troppo tardi aveva capito le sue intenzioni) e, dopo una breve lotta, si getta di sotto, trascinando con s\u00e9 anche la riluttante \"Nemica\": \u00ab\"E precipitarono nella morte avvinti\"\u00bb.\nIl suicidio palesa la definitiva sconfitta dell'inetto protagonista che, nonostante la strenua lotta per attaccarsi alla vita, non ne trova una valida soluzione attuabile, lasciando trionfare la morte.\nLa figura di Ippolita Sanzio.\nIn tutto il romanzo Ippolita assume agli occhi di Giorgio Aurispa diversi ruoli: a volte viene idealizzata e trasformata in una creatura spirituale, resa ancor pi\u00f9 bella, eterea e desiderabile grazie alle malattie che la affliggono: l'epilessia e una sterilit\u00e0 causata da un morbo contratto nel matrimonio che, secondo il protagonista, ne acuisce la femminilit\u00e0; \u00e8 una creatura capace di strapparlo dall'idea del suicidio grazie alla sua passionale vitalit\u00e0 e a uno stupore quasi infantile per la semplice quotidianit\u00e0 della vita e la bellezza della natura, che la rendono ancor pi\u00f9 innocente e pura (e allo stesso tempo invidiabile, poich\u00e9 questa visione della vita \u00e8 preclusa al protagonista). Altre volte invece la vede spogliata della sua aura celeste rivelando, cos\u00ec, una natura fin troppo umana, fallibile, volgare e plebea, in netto contrasto con la sensibilit\u00e0 d'artista e di esteta di Aurispa; infine una femme fatale o una \"belle dame sans merci\", una \"Nemica\" dai bassi istinti lussuriosi che tengono il protagonista soggiogato e legato a s\u00e9, e finiscono con il degradare e svilire il rapporto tra i due amanti (che diventa pura attrazione fisica e nient'altro), acuendo in lui un senso di sconfitta che lo spinge irrimediabilmente sempre pi\u00f9 al suicidio e, giunti a questo punto, anche all'omicidio dell'amante. Eppure la figura di Ippolita altro non \u00e8 che un pretesto, il mezzo attraverso cui il protagonista prende piena coscienza del suo male di vivere, da cui volersi disperatamente liberare per poter approdare a quella vita superiore idealizzata dalla filosofia superomistica.\nDal decadentismo al superomismo dannunziano.\nIl protagonista del romanzo, Giorgio Aurispa, \u00e8 il tipico eroe decadente d'annunziano: esteta, inetto, malato di una spiccata sensibilit\u00e0 emotiva che gli fa disprezzare e rifiutare la mediocrit\u00e0 della vita; un individuo debole e introspettivo, per il quale la realt\u00e0 umana si rivela senza speranza, vuota e inutile. Egli diventa il simbolo della condizione negativa dell'uomo moderno, incapace di aderire vitalmente all'esistenza a causa di una imperterrita analisi intellettuale delle cose. Persino l'amore per Ippolita non \u00e8 capace di dare alcuna consolazione e, anzi, nell'ultima parte del romanzo diventa l'ostacolo primario che impedisce al protagonista di elevarsi.\nNell'opera D'Annunzio riunisce nella prima sequenza di Guardiagrele i temi cari al decadentismo, ossia il culto dell'arte antica, che nella citt\u00e0 ha il suo simbolo nel Duomo, e le tristi vicende di degrado della nobile famiglia del protagonista. Il tema della morte domina in tutto il romanzo, facendosi protagonista a seguito del colloquio col padre, episodio che spinge Giorgio Aurispa al primo tentativo di suicidio, poi fallito; \u00e8 a partire da questo momento che, sentendo la minaccia della morte incombere e premere su di lui, il protagonista cerca di trovare di volta in volta un diverso metodo filosofico di risposta: la vitale passione per Ippolita (rivelatasi inutile e, anzi, dannosa), poi il ritorno alle origini e alla terra nat\u00eca, che lo portano a tentare di abbracciare uno stile di vita semplice e di identificarsi con la natura benigna (panismo), in cui il protagonista manifesta sensazioni di sublime contemplazione (infatti, secondo Giorgio-D'Annunzio, chi vive a stretto contatto con la natura, in perfetta armonia con essa, si allontana da quelle meditazioni intellettuali tipiche dell'uomo moderno che provocano un distacco dal vivere naturale, armonioso e semplice), infine il rifugio nel misticismo religioso dove, per\u00f2, le miserie fisiche degli abitanti (evidenti nell'episodio del macabro pellegrinaggio di Casalbordino alla Madonna dei Miracoli) e la superstizione popolare (come l'episodio del bambino ucciso dalle streghe), caratterizzanti il mondo ancestrale e primordiale abruzzese (e in cui Giorgio confidava come possibile via d'uscita), alla fine non rivela possibile alcun riscatto e alcuna possibilit\u00e0 di salvezza. Anche Ippolita, nel cui vitale amore il protagonista confida come ennesimo tentativo di scampo, finisce col deluderlo a causa di una curiosit\u00e0 e attrazione verso le tradizioni abruzzesi che la rendono troppo vicina alla mediocrit\u00e0 popolare, contribuendo a portare alla rottura del rapporto amoroso. Tutti questi tentativi, quindi, si rivelano fallimentari e spingono il protagonista-esteta a cercare una nuova via di sopravvivenza per non soccombere al richiamo della morte e, quindi, alla sconfitta. \nNella seconda sequenza del romanzo il protagonista si identifica pienamente con la teoria superomistica del filosofo tedesco Friedrich Nietzsche in un clima di apparente calma, come una sorta di nido protettivo, presso il promontorio sanvitese della costa dei Trabocchi. In quest'ultima fase Giorgio Aurispa diventa l'alter-ego di D'Annunzio, un personaggio che, come lui, pu\u00f2 sopravvivere soltanto in un contesto culturale alto (\u00e8 per questo che si trasferisce nella Roma artistica e intellettuale, dando un taglio netto con la vita di provincia della sua terra d'origine, priva di prospettive e raffinatezze intellettuali) e che, come lui, anela ad incarnarsi nella figura superomistica nietzschiana (seppure dandone un'interpretazione personale), vista come unica possibilit\u00e0 di riscatto dalla mediocrit\u00e0 umana. In sostanza, quello descritto nel \"Trionfo della morte\" diventa il tentativo letterario di D'Annunzio, seppur qui fallimentare (mentre sar\u00e0 pienamente realizzato nel romanzo successivo \"Le vergini delle rocce\" attraverso il protagonista Claudio Cantelmo), di creare un personaggio che vive s\u00ec nel culto dell'arte e della bellezza come l'esteta decadente, ma a differenza di quest'ultimo, si manifesta energico, eroico e dominante, libero da ogni morale, e per questo in grado di raggiungere un'elevazione intellettuale altrimenti negata."}
{"id": "1451960", "revid": "296435", "url": "https://it.wikipedia.org/wiki?curid=1451960", "title": "Santa Maria del Focallo", "text": "Santa Maria del Focallo (\"Santa Maria ro Fucaddu\" in siciliano) \u00e8 una frazione di Ispica, comune italiano del Libero consorzio comunale di Ragusa, in Sicilia.\nDista circa 9\u00a0km dal capoluogo comunale.\nGeografia fisica.\n\u00c8 una localit\u00e0 balneare che si estende per circa 8\u00a0km. Insieme alla vicina Marina Marza, si popola principalmente in estate, soprattutto grazie all'afflusso di turisti e cittadini ispicesi e dei comuni limitrofi (Pozzallo, Modica e Rosolini). La frazione \u00e8 caratterizzata da un esteso arenile e da una striscia di vegetazione spontanea protetta, composta principalmente da acacie.\nStoria.\nLa presenza di abitatori in questa zona \u00e8 testimoniata gi\u00e0 in epoca greca (VIII-III secolo a.C.) grazie al ritrovamento di reperti dell'epoca.\nIl nome deriva da un'antica chiesetta presente sulla costa, andata distrutta durante il terremoto del 1693 e dedicata alla Madonna del Focallo, .\nDiversi avvenimenti storici hanno caratterizzato la zona, come la Prima Guerra Punica e lo sbarco alleato in Sicilia del 10 luglio 1943.\nEconomia.\nTurismo.\nIn ambito internazionale, dal 2011, la localit\u00e0 ha trovato conferma della propria qualit\u00e0 ambientale con il riconoscimento della Bandiera Blu, assegnato dalla FEE, a indicare l'ottimo stato di salute delle acque marine della costa, e la qualit\u00e0 ambientale complessiva della zona, e dal 2015 della Bandiera Verde, assegnata alle spiagge pi\u00f9 adatte ai bambini."}
{"id": "1451961", "revid": "599013", "url": "https://it.wikipedia.org/wiki?curid=1451961", "title": "Dietmar Danner", "text": "Carriera.\nClub.\nCentrocampista abile tecnicamente, valido lottatore, inizi\u00f2 la carriera nell'Eintracht Plankstadt prima di trasferirsi al VfR Mannheim, una squadra della sua citt\u00e0 natale. Nel 1971 fu acquistato dal Borussia M\u00f6nchengladbach, con cui gioc\u00f2 179 partite di Bundesliga e si aggiudic\u00f2 3 titoli nazionali (1975, 1976 e 1977), 2 Coppe UEFA (1975 e 1979) e una Coppa di Germania (1973). Nel 1977 scese in campo nella finale della Coppa dei Campioni persa dal Borussia contro il Liverpool. Termin\u00f2 la carriera con lo , con cui totalizz\u00f2 19 presenze nella stagione 1980-1981.\nNazionale.\nCollezion\u00f2 6 presenze nella Nazionale tedesca occidentale dal 1973 al 1976. Con la sua selezione non rese come con la squadra di club, anche a causa di una serie di infortuni."}
{"id": "1451964", "revid": "124123", "url": "https://it.wikipedia.org/wiki?curid=1451964", "title": "Filippo Liardo", "text": "Biografia.\nFiglio di Salvatore e Rosalia Pappalardo, catanese.\nA venti anni \u00e8 a Palermo, e viene avviato alla pittura da Salvatore Lo Forte. Nel 1860 indossa la camicia rossa, come altri artisti siciliani ( Francesco Lojacono, Vincenzo Ragusa ed Antonio Ximenes) e partecipa alla conquista di Palermo. Promosso ufficiale sul Volturno e sciolto l'esercito garibaldino, \"Liardo\" rimase a Napoli a studiare, iscritto all'Accademia.\nNel 1864 present\u00f2 all'Esposizione Nazionale di Firenze un Ritratto e uno Studio del Mugnone.\nNel 1865 si present\u00f2 a Parigi espose a Parigi il suo dipinto pi\u00f9 noto Sepoltura garibaldina e con un gran numero di disegni colti dal vero durante le campagne militari. Il successo gli arrise e i maggiori giornali illustrati del tempo: \"L'illustrazione di Londra\" e \"Le monde illustr\u00e9\" ai quali si aggiunse poi \"La vie elegante\", lo presero come disegnatore-reporter, a fianco dello spagnolo Daniel Urrabieta y Vierge, il famoso illustratore del \"Pablo di Segovia\".\nNel 1866 ritorna in Italia per seguire le sorti garibaldine nel Trentino (un \"ritratto ad olio del Generale\" ed una mirabile raccolta di disegni di guerra furono il frutto di quella sfortunata campagna).\nNel 1870 \u00e8 a Roma, dove dipinse tre ritratti di principesse di \"Casa Borghese\", dopo, si stabil\u00ec definitivamente a Parigi e vi mor\u00ec settantenne; pare in miseria. Egli tracci\u00f2 un vivacissimo ritratto di se stesso, in un volume uscito in Francia, \"Nos peintres, dessin\u00e9s par eux memes\", ma poco conosciamo del periodo che va dai primi tentativi palermitani al viaggio a Parigi.\nCome disegnatore di riviste e di giornali illustrati Filippo Liardo fu un osservatore della realt\u00e0 brioso, come pittore, ligio all'insegnamento del primo Domenico Morelli, ne segu\u00ec le orme e si accost\u00f2 ai maggiori esponenti del periodo aureo della pittura francese. Dei quadri non dispersi nel periodo della Comune, il migliore di quelli conservati in Italia \u00e8 \"La sepoltura garibaldina\", e il \"Ritratto del padre\" incisivo e ben costruito, oggi esposti nella Galleria d'Arte moderna di Palermo."}
{"id": "1451978", "revid": "599013", "url": "https://it.wikipedia.org/wiki?curid=1451978", "title": "Jos\u00e9 Cafaro", "text": "Biografia.\n\u00c8 nato in provincia di Catanzaro, ma presto emigrato con la famiglia in Argentina.\nCarriera.\nEsord\u00ec giovanissimo tra le file del Platense, uno dei tanti club di Buenos Aires, venendo poi tesserato dagli italiani del nel 1973. Con i rossoneri non trov\u00f2 mai spazio in prima squadra, chiuso da Enrico Albertosi, William Vecchi, Pierangelo Belli, Franco Tancredi, disputando una sola partita in Coppa Italia. Fu quindi prestato prima al nel 1973-1974 in Serie C e quindi successivamente, dopo un fugace ritorno a Milano, al Brescia nell'ottobre del 1975, con cui gioc\u00f2 da titolare due stagioni in Serie B.\nNel 1975-1976 con allenatore il suo compatriota Antonio Valent\u00edn Angelillo sfior\u00f2 la promozione in Serie A. Il Brescia si piazz\u00f2 al quinto posto, e Cafaro gioc\u00f2 25 partite dopo aver tolto la maglia di titolare a Borghese. Giocava in una squadra con compagni quali Alessandro Altobelli, Evaristo Beccalossi e Luigi Cagni. Rimase con le \"rondinelle\" anche nel torneo successivo in cui il Brescia and\u00f2 male: Angelillo venne esonerato e la squadra con Mauro Bicicli in panchina si salv\u00f2 per un punto dalla Serie C. Cafaro collezion\u00f2 27 presenze.\nPasso quindi alla Pro Cavese neo promossa in Serie C, dove fu protagonista nei due campionati successivi con 38 presenze all'attivo il primo anno e altre 32 in quello dopo, nel quale ottenne la promozione nella neo-costituita Serie C1.\nL'anno successivo lasci\u00f2 il calcio italiano e fece ritorno in Argentina per indossare la maglia del Talleres di Cordoba, formazione della massima serie. In carriera ha collezionato complessivamente 52 presenze in Serie B."}
{"id": "1451982", "revid": "767487", "url": "https://it.wikipedia.org/wiki?curid=1451982", "title": "G\u00fcnther von W\u00fcllersleben", "text": "Biografia.\nVon W\u00fcllersleben proveniva da una ricca famiglia patrona dell'Abbazia di Hersfeld la cui sede era a Bad Hersfeld. Non si sa di preciso quando sia entrato a far parte dell'Ordine Teutonico, ad ogni modo serv\u00ec ad Acri sino al 1215. Egli fu un grande amico dei Gran Maestri Hermann von Salza e Heinrich von Hohenlohe, aiutando quest'ultimo nelle proprie missioni diplomatiche segrete per conto dell'ordine. Egli trascorse il 1244 nella regione della Prussia quando segu\u00ec sotto il Maestro dell'Ordine di Livonia, Poppo von Osterna.\nG\u00fcnther von W\u00fcllersleben venne prescelto per assurgere al ruolo di Gran Maestro dal capitolo dell'Ordine Teutonico nel 1249 o nel 1250 ad Acri. Ludwig von Queden, il prescelto alla successione dal partito papista diretto da Dietrich von Gr\u00fcningen, venne invece proclamato \"Landmeister\" di Prussia. Come suprema autorit\u00e0 dell'ordine, von W\u00fcllersleben risiedette in Terra Santa e probabilmente non lasci\u00f2 mai Acri.\nAd ogni modo poco si sa del suo operato come Gran Maestro, certo \u00e8 che von W\u00fcllersleben cerc\u00f2 di riconciliare il partito papale e quello imperiale che avevano demoralizzato la vita dell'ordine. Egli si preoccup\u00f2 sostanzialmente di inviare missioni e ambascerie in luoghi lontani. Per un breve periodo, fu in grado di surclassare il partito papista che governava difatti il capitolo."}
{"id": "1451990", "revid": "1543377", "url": "https://it.wikipedia.org/wiki?curid=1451990", "title": "L'armata perduta", "text": "L'armata perduta \u00e8 un libro di Valerio Massimo Manfredi edito nel 2007 da Arnoldo Mondadori Editore. Il romanzo ha vinto il premio Bancarella nel 2008.\nIl libro racconta, in forma romanzata, la vicenda della lunga marcia dei diecimila mercenari greci assoldati dal principe persiano Ciro il Giovane per tentare di detronizzare il fratello, Artaserse II: la storia dei diecimila \u00e8 documentata nel V secolo a.C. da Senofonte nell\"Anabasi\".\nLa storia viene vista attraverso gli occhi di Abira, una giovane donna che, per amore, seguir\u00e0 l'armata dal suo villaggio nel nord della Siria fino a Cunassa, nelle vicinanze di Babilonia dove si svolge la battaglia che vedr\u00e0 la vittoria sul campo dei greci ma anche la morte di Ciro, evento che rende impossibile il proseguimento della missione e costringe i mercenari ad intraprendere un durissimo viaggio di ritorno verso le coste del mar Nero.\nDa notare che, sebbene l'armata fosse inizialmente formata da circa tredicimila soldati, essa \u00e8 passata alla storia come \"i Diecimila\"; di questi solo seimila arriveranno alla fine dell'avventura.\nTrama.\nNel villaggio di Beth Qad\u00e0, nel nord della Siria, tre ragazze (Abisag, Mermah e un'altra ragazza di cui l'autore non specifica il nome) assistono alla lapidazione di una straniera, appena arrivata, per un motivo che non riescono a comprendere. Durante la notte, per piet\u00e0 e per curiosit\u00e0, le tre si recano presso il corpo della straniera e quando la scoprono ancora viva, riescono a salvarla e a nasconderla in un capanno in disuso dove la curano. Ripresasi, la fanciulla afferma di chiamarsi Abira e di essere nativa di Beth Qad\u00e0, da dove era fuggita anni prima per seguire un guerriero. Le ragazze incuriosite vogliono conoscere tutta la storia ed Abira inizia a raccontare la sua avventura.\nAnche lei, come loro, andava tutti i giorni ad attingere l'acqua dal pozzo, ed era sempre stata convinta che la sua vita sarebbe stata simile a quella delle donne della zona: matrimonio combinato dai genitori, molti figli, nessuno svago e monotonia. Ma tutte le sue certezze svaniscono quando, un giorno, arriva l'esercito di Ciro, ed ella conosce un giovane guerriero di nome Xeno, finendo per innamorarsene perdutamente. Lui le chiede di seguirlo ed Abira accetta, fuggendo dal villaggio. Agli occhi dei suoi paesani diventa cos\u00ec una traditrice, avendo infatti disonorato il suo futuro sposo e la sua famiglia e come tale avrebbe dovuto essere trattata se mai fosse ritornata.\nAbira entra ben presto a contatto con il piccolo universo che marcia al seguito dell'esercito, costituito da innumerevoli servitori, mercanti e prostitute, e ha anche modo di conoscere meglio l'amante, Xeno: questi \u00e8 s\u00ec un guerriero, ma il suo compito principale \u00e8 di tenere un diario del viaggio, e verr\u00e0 soprannominato, con un po' di disprezzo, \"lo scrittore\".\nAlle truppe viene inizialmente fatto credere che la loro missione sia di attaccare alcune trib\u00f9 barbare che si erano ribellate, ma col passare del tempo a tutti diventa chiaro, anche con il contributo di Xeno, il vero piano di Ciro: sconfiggere il fratello maggiore Artaserse e prenderne il posto sul trono del pi\u00f9 grande impero del mondo.\nL'esercito di Ciro \u00e8 formato da circa 100.000 asiatici al comando di Arieo e 13.000 greci guidati dallo spartano Klearchos; Ciro basa le sue speranze di vittoria soprattutto su di una parte di loro, i mitici \"Mantelli Rossi\", gli spartani, considerati la pi\u00f9 potente arma di guerra da quando 300 di loro fermarono un'immensa armata persiana alle Porte Ardenti (le Termopili), ottant'anni prima.\nArrivati nella piana nei pressi del villaggio di Cunassa, i protagonisti si trovano la strada per Babilonia bloccata dall'esercito guidato da Artaserse, che li sovrasta numericamente. I \u201cDiecimila\u201d si schierano nell'ala destra; all'ultimo momento, per\u00f2, Ciro chiede loro di cambiare il piano di battaglia deciso, convergendo verso il centro dello schieramento avversario dove si trova Artaserse, ma Klearchos rifiuta, preferendo rispettare il piano stabilito nella notte. I greci attaccano l'ala sinistra persiana, travolgendola ed inseguendola per un lungo tratto. Quando verso sera tornano indietro, si aspettano di aver conseguito una vittoria schiacciante, ma, con amara sorpresa, trovano il campo di battaglia vuoto ed il corpo di Ciro impalato al centro. Inoltre, si rendono conto che i persiani controllano da lontano le loro mosse, timorosi, nonostante la superiorit\u00e0 numerica, di doversi scontrare e che sono riusciti a portare dalla loro parte Arieo e i 100.000 asiatici.\nDopo alcuni giorni di trattative, si decide che i greci potranno tornare indietro, accompagnati da un esercito persiano guidato da Tissaferne che dovr\u00e0 recarsi in Lidia ad assumere la carica di satrapo in sostituzione di Ciro. I due eserciti iniziano cos\u00ec a risalire la valle del Tigri, mantenendosi a debita distanza, in quanto nessuno si fida dell'altro; nonostante ci\u00f2, quotidianamente avvengono scontri tra reparti avversari che aumentano le tensioni tra le due parti. Per porre fine a tale situazione, i persiani propongono un incontro a cui dovranno presenziare tutti i comandanti greci pi\u00f9 alti in grado. In realt\u00e0 si tratta di un tranello e Klearchos con tutti i suoi generali vengono catturati dai persiani, che si convincono che, senza i propri punti di riferimento, l'armata greca cadr\u00e0 nello scoraggiamento e nella disorganizzazione, divenendo quindi una facile preda, ma non hanno fatto i conti con Xeno, il misterioso Sophos che fino ad allora era sempre stato al margine delle azioni, ma che si rivela essere un ufficiale d'alto grado dell'esercito spartano in missione segreta, pi\u00f9 un pugno di altri guerrieri che sostituiscono i generali morti e infliggono una pesante sconfitta ai persiani non appena tentano di attaccare.\nNonostante ci\u00f2 la situazione non \u00e8 per nulla favorevole ai Diecimila, in quanto l'unica via possibile per tornare a casa \u00e8 quella verso il nord che attraversa i monti abitati dai feroci Kardachia, da cui mai nessun corpo militare \u00e8 riuscito a tornare vivo. Tra le strette valli ed i gelidi passi montani, la marcia dei greci si trasforma in un calvario, poich\u00e9 i soldati sono continuamente attaccati dai Kardachi che, non osando sfidarli in campo aperto, li punzecchiano con tattiche da guerriglia, fino a spingerli all'inguadabile fiume Kentrites che segna il confine col regno dell'Armenia. Qui la sorte dell'armata greca sembra segnata: impossibilitati a proseguire, con un esercito persiano che li attende sull'altra sponda e coi Kardachi ora riunitisi in grande numero che minacciano di attaccarli quanto prima, sembrano destinati ad una morte cruenta. Invece avviene un colpo di fortuna: viene casualmente scoperto un guado pochi chilometri pi\u00f9 a valle, che permette al grosso dell'esercito di passare il fiume e prendere alle spalle l'armata persiana sconfiggendola, mentre la retroguardia greca riesce a battere i montanari Kardachi, impreparati a combattere una battaglia campale.\nIl satrapo d'Armenia, Tirbaz, propone quindi un patto: lascer\u00e0 passare i greci permettendo loro di approvvigionarsi, a patto per\u00f2 che quest'ultimi in cambio lascino integre le terre ed i paesi attraversati. Sophos, che era stato precedentemente nominato comandante supremo, accetta, e la marcia verso nord ed il Ponto Eusino (attuale Mar Nero) dove vi sono colonie greche, pu\u00f2 riprendere.\nNel frattempo Abira, che ha imparato il greco, continua la sua storia d'amore con Xeno, che la rende partecipe delle decisioni che la sua nuova posizione lo porta a dover prendere; pur essendo dubbiosa sui reali intenti dei persiani, non riesce a convincere Xeno del pericolo. Durante il cammino, inoltre, Abira si \u00e8 fatta carico di aiutare Lystra, una giovane prostituta incinta che il lenone aveva abbandonato, e la missione di portare in salvo la vita della madre e del nascituro diventa per lei sempre pi\u00f9 importante.\nArriva l'inverno, e l'attraversamento del gelido altopiano armeno e delle catene montuose che lo intersecano si dimostra la prova pi\u00f9 dura, poich\u00e9 quando finalmente i greci arrivano al mare, si contano quasi 4000 morti, ma di questi meno di 500 sono caduti in combattimento, e tutti gli altri sono spirati per il freddo e gli stenti.\nI soldati continuano per lunghe settimane la loro avanzata verso settentrione. Durante una tappa, arriva il momento per Lystra di partorire, ma il parto va per le lunghe, e quando l'esercito riprende la marcia il bambino non \u00e8 ancora nato. Abira decide di restare con la puerpera, all'addiaccio e sotto una tormenta di neve. Nonostante tutti i suoi sforzi, n\u00e9 la madre ne il figlio resistono alle terribili condizioni, e, quando finalmente Abira si rende conto che non ci sono pi\u00f9 speranze e cerca di raggiungere l'armata, la tormenta ha ormai cancellato ogni traccia. La giovane, sfinita, crolla al suolo pensando che sia la fine anche per lei, ma si risveglia all'accampamento, vicino a Xeno, che le spiega che \u00e8 stata trovata dalle sentinelle poco fuori dal campo. Lei ha come il ricordo di cui un cavaliere, comparso dal nulla, che l'ha portata fin l\u00e0, ma nessuno dice di averlo visto.\nQuando arrivano presso le rive di un grande fiume che va verso est, Xeno lo identifica (erroneamente) come il fiume Fasi che egli sa sboccare proprio nelle vicinanze della colonia greca di Trapezus (Trebisonda) e quindi propone di seguirne il corso. Nessuno degli altri generali \u00e8 d'accordo, ma stranamente il comandante supremo, Sophos, gli d\u00e0 fiducia. Ma dopo parecchi giorni di marcia \u00e8 evidente che il fiume continua ad andare verso est, Xeno \u00e8 confuso, ma Sophos non vuole modificare i suoi ordini. Tutti sono increduli e l'unica che prova a capire realmente come mai Sophos, che si \u00e8 sempre dimostrato un ottimo condottiero, perseveri in un atteggiamento suicida, \u00e8 Abira, che con l'aiuto di alcune amiche riesce ad introdursi nella tenda di Sophos alla ricerca di qualche documento. Viene scoperta, ma in seguito al suo gesto Sophos \u00e8 costretto a confessare il ruolo impostogli dai governanti spartani che volevano aiutare Ciro (nel caso fosse riuscito a detronizzare il fratello) ma senza che si sapesse (nel caso al contrario Artaserse avesse sconfitto i ribelli), quindi l'armata avrebbe dovuto vincere con Ciro o essere annientata in caso di sconfitta. Si sta verificando invece una terza situazione che, per Sparta, \u00e8 pericolosissima, cio\u00e8 che l'armata tornasse indietro svelando il tradimento nei confronti del Gran Re; Sophos doveva impedire che ci\u00f2 succedesse, anche a costo della propria vita. Messo di fronte alle proprie responsabilit\u00e0, Sophos capisce che non pu\u00f2 tradire quegli uomini che ormai ama come figli e decide di condurli alla salvezza, conscio che questo significher\u00e0 la sua morte. Riprendono perci\u00f2 a marciare verso nord e dopo lunghe tribolazioni finalmente giungono al mare ed entrano in Trapezus.\nL'avventura sembra finita, ma l'esercito viene spedito fino a Bisanzio dove viene fatto accampare all'esterno della citt\u00e0 senza ordini e senza viveri. Sophos muore, quasi certamente avvelenato da sicari spartani, e Xeno assume il comando. Abira nota che per\u00f2 egli \u00e8 cambiato: non \u00e8 pi\u00f9 l'audace sognatore di un tempo, ed anche quando ha ricevuto notizie da Atene che i suoi genitori gli hanno trovato una moglie, acconsente passivamente, senza preoccuparsi di Abira.\nL'armata viene assunta da un signorotto della Tracia che mira alla conquista di un piccolo regno, ma all'atto pratico non paga il dovuto e dopo breve tempo l'esercito torna verso Bisanzio, dove emissari spartani li contattano per arruolarli in un corpo di spedizione che Sparta sta allestendo per attaccare il loro vecchio nemico Tissafene. Gli uomini accettano e quindi si recano fino al luogo di concentramento, non lontano da Sardi, la citt\u00e0 da dove un paio di anni prima erano partiti. Qui Xeno considera conclusa la sua opera e lascia l'esercito. Abira capisce che anche la loro storia \u00e8 terminata e se ne va tornando al suo villaggio.\nIl racconto di Abira termina qui, ma qualche notte dopo, in un'atmosfera irreale, dal vento del deserto compare un cavaliere con un candido mantello; \u00e8 Menon, \"bello e feroce\", uno dei comandanti catturati dai persiani, l'unico che poteva riuscire a sfuggire loro. Da sempre innamorato di Abira, egli aveva seguito le orme dell'armata, salvandola dalla tormenta ed ora era giunto a riprenderla.\nIl romanzo termina con Abisag e le amiche che osservano i due scomparire nella notte."}
{"id": "1451991", "revid": "119635989", "url": "https://it.wikipedia.org/wiki?curid=1451991", "title": "Supergate", "text": "Il Supergate \u00e8 una tecnologia immaginaria dell'universo fantascientifico della serie televisiva \"Stargate SG-1\"\n(in Goa\u2019uld sono chiamati Chappa'ko). \nIn buona sostanza, il supergate \u00e8 un grande Stargate che misura da 1000 a 1300 metri di diametro. Sono stati progettati e costruiti dagli Ori come mezzo per trasportare la flotta di navi madre dal pianeta Celestis sino alla nostra galassia.\nI Supergate sono formati da un cancello esterno e da una parte interna che funziona come un normale Stargate, il cancello esterno invece, a differenza dello Stargate, comprende 80 piccoli cunei (moduli) collegati fra loro che servono a registrare le coordinate per andare in altre galassie. \nIl gigantesco Stargate \u00e8 alimentato da un micro buco nero, e pu\u00f2 rimanere indefinitamente aperto. A seconda del periodo di utilizzo, si sono distinti due Supergate.\nPrimo Supergate.\nInizialmente, gli Ori volevano creare uno Stargate che fosse abbastanza grande da trasportare le loro navi e con l'energia sufficiente per raggiungere la Via Lattea, in modo da poter convertire i pianeti in essa presenti. Mentre lo progettavano mandarono un Priore a convertire e sottomettere Kallana, un pianeta di Jaffa. In seguito al loro rifiuto, il Priore produsse un campo di forza progettato per espandersi indefinitamente attorno al pianeta grazie all'energia assorbita dagli attacchi portati nel tentativo di dissolverlo. Avvolto l'intero pianeta ne provoc\u00f2 il collasso in un mini buco nero che sarebbe servito ad alimentare il Supergate, in fase di completamento nell'orbita del pianeta. Questo Supergate misurava 400m di diametro\nTuttavia, l'SGC assieme a Vala Mal Doran, una volta scoperto il piano degli Ori, riuscirono a sabotare in extremis l'ultimazione del supergate, grazie a Vala che, ponendosi con una navetta al posto dell'ultimo elemento costitutivo, riusc\u00ec a rendere instabile tutta la struttura rendendola vulnerabile all'onda d'urto provocata dal collasso di Kallana, mandando in frantumi il Supergate.\nNel tentativo di tornare alla Prometeo utilizzando gli anelli, Vala venne risucchiata nella galassia Ori.\nSecondo Supergate.\nGli Ori in seguito crearono un secondo Supergate che, con varie battaglie da parte dell'SGC, con la liberazione di Vala Mal Doran e con aiuti da parte delle astronavi Prometheus e Daedalus venne disattivato, anche se rappresent\u00f2 un grave pericolo per la Via Lattea."}
{"id": "1451999", "revid": "767487", "url": "https://it.wikipedia.org/wiki?curid=1451999", "title": "Florica", "text": "Florica \u00e8 un comune della Romania di 1.619 abitanti, ubicato nel distretto di Buz\u0103u, nella regione storica della Muntenia."}
{"id": "1452000", "revid": "287204", "url": "https://it.wikipedia.org/wiki?curid=1452000", "title": "Combattimento di San Giorgio", "text": "Il combattimento di San Giorgio appartiene alla campagna del 1799 in Italia e si svolse tra le truppe francesi comandate da Macdonald, che retrocedeva dopo avere tentato invano di congiungersi con le forze del Moreu, e l'avanguardia russa del Suvorov, che le inseguiva dopo la vittoria nella battaglia della Trebbia (18-19 giugno). Il generale Claude-Victor Perrin occupava San Giorgio con la sua divisione a protezione dei passaggi sulla Nure: attaccato il 20 giugno dall'avanguardia russa, resist\u00e9 qualche tempo; ma con il sopraggiungere del grosso che si disponeva ad avvolgerlo guadando il fiume a monte e a valle di San Giorgio, fu costretto a ripiegare. Il 17\u00ba reggimento di linea, rimasto a difesa del villaggio, fu avviluppato e dovette arrendersi. Le truppe del Victor scamparono parte verso Cadeo, parte verso Castell'Arquato. L'episodio appartiene alla serie dei rovesci che costrinsero il Macdonald a ripassare l'Appennino e ad attuare il divisato congiungimento col Moreau per La Spezia e Genova"}
{"id": "1452003", "revid": "1568601", "url": "https://it.wikipedia.org/wiki?curid=1452003", "title": "Ghiacciaio della Lex Blanche", "text": "Il ghiacciaio della Lex Blanche si trova nel massiccio del Monte Bianco nel versante valdostano.\nLa sua estensione misura circa 400 ettari. Si trova nella val Veny (Courmayeur). \u00c8 contornato da importanti vette: aiguilles des Glaciers (3.816\u00a0m), aiguille della Lex Blanche (3.686\u00a0m), aiguilles de Tr\u00e9lat\u00eate (3.920\u00a0m), e dal Petit Mont Blanc (3.424\u00a0m). Le sue caratteristiche principali sono: esposizione sud-est, quota massima 3910 metri circa, quota minima 2200 metri.\nToponimo.\nIn Valle d'Aosta, una \"lex\" (pron. l\u00e9), parola di origine celtica, indica una parete rocciosa perpendicolare, scivolosa, che si stacca a fogli, percorsa o meno dall'acqua."}
{"id": "1452004", "revid": "287204", "url": "https://it.wikipedia.org/wiki?curid=1452004", "title": "Cometa Donati", "text": "La Cometa Donati, la cui designazione ufficiali sono C/1858 L1 e 1858 VI, fu una cometa scoperta dall'astronomo pisano Giovanni Battista Donati che la osserv\u00f2 per la prima volta il 2 giugno 1858. Tale cometa viene ritenuta una cometa non periodica.\nDopo la Grande Cometa del 1811, fu la cometa pi\u00f9 luminosa del XIX secolo. Era composta da una coda di polveri e due di ioni ed \u00e8 stata anche la prima cometa ad essere fotografata.\nLa data in cui la cometa si avvicin\u00f2 maggiormente alla Terra fu il 10 ottobre del 1858.\nNote.\nEsistono altre due \"Comete Donati\":\nEsistono poi comete in cui \"Donati\" \u00e8 parte del nome:\nEsiste anche un asteroide con tale nome:"}
{"id": "1452005", "revid": "767487", "url": "https://it.wikipedia.org/wiki?curid=1452005", "title": "G\u0103lbina\u0219i (Buz\u0103u)", "text": "G\u0103lbina\u0219i \u00e8 un comune della Romania di 4.106 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 3 villaggi: Bentu, G\u0103lbina\u0219i, T\u0103b\u0103r\u0103\u0219ti."}
{"id": "1452008", "revid": "287204", "url": "https://it.wikipedia.org/wiki?curid=1452008", "title": "Galbinasi", "text": ""}
{"id": "1452018", "revid": "628767", "url": "https://it.wikipedia.org/wiki?curid=1452018", "title": "Poppo von Osterna", "text": "Biografia.\nPoppo discendeva da una famiglia con una ricca tradizione cavalleresca che risiedeva a Osternohe, alle porte di Norimberga in Franconia. Egli ader\u00ec all'Ordine Teutonico nel 1228 e fu uno dei primi fratelli a stabilirsi in Prussia. Nel 1233, Poppo prese parte alla localizzazione dell'ordine nella citt\u00e0 di Kulm (Che\u0142mno). Egli divenne il Maestro Prussiano nel 1240 e nel 1241 prese parte alla Battaglia di Legnica anche se si ritiene ad oggi dubbia la partecipazione dell'Ordine Teutonico nel corso della battaglia. Nel 1242 Poppo si rec\u00f2 in Austria con una delegazione tedesca per raccogliere del denaro per sostenere la guerra con il Duca \u015awi\u0119tope\u0142k II di Pomerania. Dal 1248 al 1253, Poppo risiedette in Germania, divenendo il nono Gran Maestro dell'Ordine nel 1253. Il partito papista, una minoranza, si trov\u00f2 per\u00f2 in contrasto con le decisioni del capitolo e scelse Wilhelm von Urenbach come Gran Maestro rivale.\nDopo essere stato scelto come Gran Maestro, Poppo si rec\u00f2 in Prussia per iniziare la guerra contro i Sudoviani.\nNel 1254 egli si rec\u00f2 con una delegazione presso il Re Ottocaro II di Boemia e ricevette degli aiuti militari per intraprendere delle crociate in Sambia nel 1254 e nel 1255. Dopo la conquista della Sambia, Poppo fece costruire diversi castelli nell'area attorno alla Laguna della Vistola, incluso quello di K\u00f6nigsberg.\nMentre era \"Landmeister\", Poppo si suppone che abbia partecipato alla battaglia di Legnica contro i Mongoli nel 1241. Ad ogni modo, la presenza dell'ordine alla battaglia non \u00e8 certa. Poppo mor\u00ec e venne sepolto a Legnica (Liegnitz), ma dopo alcuni anni, nel 1257."}
{"id": "1452019", "revid": "599013", "url": "https://it.wikipedia.org/wiki?curid=1452019", "title": "Golden Lions", "text": "I Golden Lions sono una squadra di rugby a 15 sudafricana di Johannesburg, che milita nella Currie Cup.\nEspressione della provincia di Gauteng, nacque nel 1889 con il nome di \"Transvaal\"; nel 1993 cambi\u00f2 il proprio nome in \"Gauteng Lions\" e dal 1998 ha la denominazione attuale.\nLa squadra disputa i suoi incontri interni all'Ellis Park di Johannesburg e i suoi giocatori possono essere selezionati nella franchigia dei Lions che disputa il Super Rugby.\nStoria.\nLa storia della Golden Lions Rugby Union (GLRU) risale al 1889, quando l'organismo venne costituito per governare i club di rugby del Gauteng; il primo presidente eletto fu Bill Taylor. L'unione fu nota come Transvaal Rugby Union fino al 1992, quando venne cambiata in Lions; poi, dopo una breve parentesi come Gauteng Lions nel 1997, nel 1998 assunse la denominazione attuale di Golden Lions.\nNel 2018 vennero formate tre societ\u00e0: Lions Rugby Company, deputata al rugby professionistico; Golden Lions Rugby Union, per la gestione del rugby amatoriale nell'area; EPS (Pty) Ltd, responsabile della gestione degli impianti sportivi.\nLa squadra, denominata Transvaal, disput\u00f2 il suo primo incontro il 31 agosto 1899 con Griqualand West a Kimberley; vinse la prima Currie Cup nel 1922, arrivando negli anni a collezionare in totale 11 trofei vinti. Nel 1971 vinsero il titolo ad \"ex aequo\" con Northern Transvaal, pareggiando in finale 14-14. Nel 2011, a distanza di 12 anni dall'ultimo successo, i Golden Lions conquistarono il loro decimo titolo sconfiggendo in finale i Natal Sharks per 42-16."}
{"id": "1452022", "revid": "8596", "url": "https://it.wikipedia.org/wiki?curid=1452022", "title": "Mon oncle d'Amerique", "text": ""}
{"id": "1452024", "revid": "43510", "url": "https://it.wikipedia.org/wiki?curid=1452024", "title": "Marcelin Berthelot", "text": ""}
{"id": "1452026", "revid": "767487", "url": "https://it.wikipedia.org/wiki?curid=1452026", "title": "Gher\u0103seni", "text": "Gher\u0103seni \u00e8 un comune della Romania di 3.663 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 3 villaggi: Cremenea, Gher\u0103seni, Sudi\u021bi."}
{"id": "1452027", "revid": "287204", "url": "https://it.wikipedia.org/wiki?curid=1452027", "title": "Gheraseni", "text": ""}
{"id": "1452031", "revid": "1480390", "url": "https://it.wikipedia.org/wiki?curid=1452031", "title": "Griqualand Occidentale", "text": "Il Griqualand West \u00e8 un'area del Sudafrica centrale appartenente alla Provincia del Capo Settentrionale e abitata dall'etnia Griqua. Nel 1873 fu proclamata colonia britannica, con capitale Kimberley, e nel 1880 venne annessa alla Colonia del Capo."}
{"id": "1452035", "revid": "767487", "url": "https://it.wikipedia.org/wiki?curid=1452035", "title": "Ghergheasa", "text": "Ghergheasa \u00e8 un comune della Romania di 2.521 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 2 villaggi: Ghergheasa e S\u0103lcioara."}
{"id": "1452036", "revid": "2036605", "url": "https://it.wikipedia.org/wiki?curid=1452036", "title": "Battaglia di Rafah", "text": "La battaglia di Rafah (conosciuta anche come battaglia di Raphia o Rafia) fu una battaglia combattuta nel 217 a.C. tra l'Egitto tolemaico e l'impero seleucide per il controllo della Palestina, nei pressi della odierna citt\u00e0 di Rafah (a sud dell'attuale Gaza). La battaglia fu forse quella che vide coinvolto il maggior numero di elefanti da guerra nella storia, almeno 175 divisi tra i due fronti, stando alla testimonianza di Polibio. La minore mole degli elefanti asiatici impiegati da Antioco III, rispetto ai pi\u00f9 grossi africani del lagide, contribu\u00ec a far pendere la battaglia a favore di quest'ultimo. La sconfitta cost\u00f2 ad Antioco il controllo della Celesiria, che fu incorporata dal Regno di Tolomeo IV.\nAntefatto.\nDopo la morte di Alessandro Magno nel 323 a.C. il suo grande impero si frantum\u00f2 a causa delle lotte interne tra i suoi generali, i diadochi, che si spartirono i territori conquistati dal re macedone. Dopo pi\u00f9 di quaranta anni di guerre, passate alla storia come guerre dei Diadochi, emersero alcuni grandi stati che furono successivamente detti regni ellenistici.\nTra questi i pi\u00f9 forti militarmente e i pi\u00f9 organizzati, grazie al fatto di aver ereditato una gi\u00e0 solida struttura statale data dai sovrani precedenti, furono l'impero seleucide, fondato da Seleuco nei possedimenti orientali dell'Impero macedone, e l'Egitto tolemaico, all'epoca della battaglia retto dalla dinastia macedone dei Lagidi, che Tolomeo I si era ritagliato in Egitto, difendendolo dalle pretese degli avversari.\nTra Tolomei e Seleucidi i conflitti furono frequenti, in particolare per stabilire le reciproche sfere d'influenza nell'area palestinese, tradizionale punto di scontro tra l'Egitto tolemaico e i potentati mediorientali fin dall'et\u00e0 del bronzo. Quando nel 223 il sovrano seleucide Seleuco III fu assassinato, sal\u00ec sul trono il figlio del fratello, Antioco III, il quale aveva solo 17 anni. Tolomeo IV, approfittando della complicata situazione dinastica del suo avversario, invase la Palestina, sperando di poter scacciare finalmente i seleucidi da quest'area. Tuttavia Antioco III, nonostante la giovane et\u00e0, s'insedio stabilmente sul trono e, dopo aver parzialmente risolto una non facile situazione in Oriente, mosse con l'esercit\u00f2 verso la Palestina, con il chiaro obiettivo di riconquistarla.\nForze in campo.\nL'esercito di Antioco III poteva contare sulle forze seguenti: Teodoto Etolo a capo di 10.000 macedoni, Antipatro con 4.000 cavalieri e Temisone con i restanti 2.000, Nicarco e Teodoto Emiolio a capo dei 20.000 falangiti, il medo Aspasiano con i 5.000 mercenari dall'Asia interiore, Zabdibelo e 10.000 mercenari arabi, Ippoloco e 5.000 mercenari greci - a cui facevano capo anche i 1.500 cretesi di Euriloco, i 1.000 neocretesi di Zelide di Gortina, i 500 lanceri lidi e i 1.000 cardici del gallo Lisimaco -, Bittaco e quasi 5.000 mercenari dai, carmani e cilici, a cui vanno aggiunti 60 elefanti asiatici comandati da Filippo e i restanti 42 affidati a Miisco.\nL'esercito di Tolomeo contava invece su: Socrate e i suoi peltasti, Echecrate a capo della cavalleria e di altre forze mercenarie galliche e traciche, Fossida a capo dei mercenari greci, doppie forze falangite egizie e macedoni, Policrate a capo della cavalleria, cui si aggiunge l'apporto di 73 elefanti da guerra africani.\nManovre precedenti lo scontro.\nAntioco, dopo aver fatto riposare l'esercito a Gaza, si accamp\u00f2 a dieci stadi di distanza dall'accampamento nemico, nelle vicinanze di Rafahia senza incontrare resistenza. Cos\u00ec decise dopo aver saputo dai suoi esploratori che Tolomeo IV era a pochi chilometri dalla sua posizione. Pochi giorni dopo volle accorciare ulteriormente la distanza, approssimandosi di altri cinque stadi alla posizione nemica. Allo stesso modo fece Tolomeo, che dopo aver raccolto le truppe a Pelusio, avanz\u00f2 attraverso il Causio e i Baratri in una regione priva d'acqua per poi accamparsi, dopo cinque giorni, a centocinquanta stadi da Rafahia. I due accampamenti erano cos\u00ec vicini, in questo modo, che non di rado avvennero scaramucce e scontri tra i due eserciti prima della battaglia.\nSchieramento.\nAntioco schier\u00f2 il suo esercito con il consolidato modello macedone: la falange al centro delle linee di battaglia con i fianchi coperti dalle truppe di fanteria leggera e da unit\u00e0 mercenarie greche e celtiche, mentre sulle ali schierando la cavalleria pesante (al comando di Temisone, sulla sinistra, e Antipatro, sulla destra).\nTolomeo invece si schier\u00f2 con le sue truppe sul lato sinistro, fronteggiando in questo modo Antioco, che era sul lato destro della sua armata. Alla sinistra pose la cavalleria comandata da Policrate, alla destra della quale si disponeva la cavalleria cretese e la guardia regia ai suoi ordini, poi i peltasti di Socrate e i libi. Sul lato destro Tolomeo aveva posto la cavalleria comandata da Echecrate, a sinistra della quale trovavano posto i traci e i galli, vicini ai greci di Fossida che sfioravano la falange egizia. Entrambi schierarono i propri elefanti da guerra in avanti, disposti sulle due ali, di fronte alla propria cavalleria.\nScontro.\nLe prime fasi della battaglia furono a favore dei Seleucidi: Antioco III, infatti, lanci\u00f2 con decisione i suoi elefanti sul fianco destro: i pachidermi seleucidi, del tipo indiano e, quindi, pi\u00f9 robusti, ebbero la meglio su quelli tolemaici, pi\u00f9 piccoli, e riuscirono a mandare in rotta sia gli elefanti che i reparti di arcieri ausiliari che li accompagnavano. Mentre Antioco avvolgeva a destra degli elefanti la cavalleria di Policrate, la rotta degli elefanti coinvolse anche i peltasti di Socrate e la cavalleria egizia, costringendo lo stesso Tolomeo ad un precipitoso arretramento.\nSul fianco destro la situazione volse, invece, a favore degli egizi: sebbene gli elefanti da guerra, spaventati dal frastuono, si rifiutassero di muoversi, un deciso attacco della fanteria mercenaria di Fossida, combinata con le forze di Echecrate, mise in fuga i reparti a cavallo seleucidi di fronte, che su quell'ala erano composti in prevalenza da truppe di origine mesopotamica (arabi e medi). Anche la cavalleria tolemaica sul lato destro si mosse e, dopo essere riuscita ad evitare i propri elefanti, ancora bloccati dalla paura, colp\u00ec, con movimento aggirante, sul fianco della cavalleria seleucide mettendola in seria difficolt\u00e0. A questo punto l'ala sinistra di Antioco appariva in fuga, mentre quella destra aveva prevalso. Le uniche forze intatte erano le falangi, non ancora venute allo scontro. Prive della protezione dei reparti ausiliari sui fianchi, entrambe le falangi mossero, una contro l'altra, verso il centro del campo di battaglia.\nTolomeo, che si era ritirato dopo la rotta del fianco sinistro, ricomparve ordinando a Sosibio e Andromaco di abbassare le sarisse e avanzare. Una parte della falange seleucide comandata da Nicarco non resistette all'assalto dei falangiti egizi e si ritir\u00f2, mentre ancora le truppe scelte seleucidi riuscivano a resistere. Antioco (dopo aver seguito la propria cavalleria all'inseguimento di quella nemica, e non essere riuscito a rientrare nelle proprie file in tempo per lo scontro decisivo) credeva dalla sua posizione che, come per il fianco destro, tutto lo schieramento fosse vittorioso e si limit\u00f2, diversamente da Tolomeo che guidava l'attacco della falange, a incoraggiare i fuggitivi trascurando il centro della formazione. Quando si decise ad accorrere con la guardia a cavallo la situazione era gi\u00e0 compromessa.\nLo scontro delle falangi fu lungo e sanguinoso, ma la falange tolemaica, leggermente pi\u00f9 forte numericamente e incitata dalla presenza del proprio re Tolomeo, inizi\u00f2 a prendere, a poco a poco, il sopravvento. I seleucidi, privi del conforto del loro re dapprima vacillarono, poi cominciarono a perdere terreno, infine, temendo di essere massacrati, volsero in fuga.\nConseguenze.\nPer Antioco lo scontro si risolse in una rotta, mentre per Tolomeo il trionfo gli consegn\u00f2, seppur per breve tempo, il controllo dell'area palestinese. Nondimeno questa supremazia fu di breve durata: Antioco III, sconfitto e ucciso un usurpatore (il cugino Acheo che era insorto proclamandosi a sua volta re di Siria) e sottomesse definitivamente le instabili provincie orientali, riprender\u00e0 l'iniziativa, questa volta con l'appellativo di \"Grande\", forte anche un esercito pi\u00f9 numeroso e motivato. Di fronte a s\u00e9 trov\u00f2, in quell'occasione, un re-bambino, Tolomeo V, che sconfisse agevolmente a Panion nel 201 a.C., riprendendosi ci\u00f2 che anni prima aveva perduto a Raphia."}
{"id": "1452038", "revid": "124255977", "url": "https://it.wikipedia.org/wiki?curid=1452038", "title": "Ferrovia Santhi\u00e0-Biella", "text": "La ferrovia Santhi\u00e0-Biella \u00e8 una linea ferroviaria regionale del Piemonte che collega Biella al nodo ferroviario regionale di Santhi\u00e0 per Torino, correndo prevalentemente nel territorio biellese.\nStoria.\nI lavori per la costruzione della linea iniziarono nel 1855, eseguiti da \"Strade Ferrate di Biella S.A.\" di Celestino Ferroggio ed Andrea Crida. L'8 settembre 1856 la linea, costata 5 milioni di lire e progettata da Savino Realis, venne inaugurata, alla presenza del Ministro dei Lavori Pubblici Pietro Paleocapa, che \"era giunto da Torino a Biella, insieme ad altre autorit\u00e0, a bordo di un convoglio speciale\". La SFB per\u00f2 decise di affidare l'esercizio della linea a Societ\u00e0 Vittorio Emanuele. Nel 1863 per\u00f2 la societ\u00e0 cedette le linee ferroviarie piemontesi e lo Stato Italiano fino al 1865 ne assunse la gestione. Poi la linea pass\u00f2 a Societ\u00e0 per le Ferrovie dell'Alta Italia ma nel 1883 divenne di Societ\u00e0 Ferrovie del Ticino (SFT).\nIl 1\u00ba luglio 1909 cess\u00f2 l'esercizio della SFT, sostituita dalla Societ\u00e0 Anonima della Strada Ferrata di Biella (SFB); essa lo mantenne fino al 1951 quando passa a Ferrovie dello Stato poich\u00e9 il 10 luglio dello stesso anno scadeva la concessione che era stata stipulata 97 anni prima tra la SFB e il Ministero dei LL.PP.\nL'esercizio di stato.\nIl 10 luglio 1951, con la scadenza della concessione alla Societ\u00e0 Strade Ferrate di Biella (SFB), la linea venne incorporata nella rete statale e l'esercizio fu assunto dalle Ferrovie dello Stato.\nNel 1956 iniziarono i lavori per la costruzione di una variante di tracciato tra Candelo e Biella, per unire la ferrovia alla stazione di Biella San Paolo, capolinea della Biella-Novara (inaugurata nel 1939). Fu deciso di accorpare le due linee per avere un punto di gestione comune da un'unica stazione, rendendo possibile l'interscambio dei convogli e un miglioramento al servizio urbanistico. Il 23 febbraio 1958 la variante fu inaugurata e la stazione di Biella Piazza Vittorio Veneto (in cui aveva origine la Biella-Santhi\u00e0) venne dunque dismessa e smantellata.\nNel 1979 le FS effettuarono i lavori di rinnovo dell'armamento, sostituendo le vecchie rotaie da 37 kg con quelle nuove da 50 kg al metro, allacciate su traverse in cemento armato precompresso al posto di quelle vecchie in legno per permettere il transito di convogli merci pi\u00f9 pesanti e diminuire i tempi di percorrenza, portando la velocit\u00e0 di linea a 130 km/h in rango B e a 120 km/h in rango A. I lavori durarono 8 mesi, durante il quale le stazioni intermedie della linea vennero declassate a fermate, mantenendo in opera solo il binario di corsa, ad eccezione di Salussola che rimase l'unica stazione d'incrocio e vide nel 1992 l'installazione dell'Apparato Centrale Elettrico a pulsanti d'Itinerario. Nel gennaio 1981 venne realizzato un raccordo merci con la ditta di trasporti Saima Avandero presso la stazione di Candelo, che fu utilizzato dal 1986 fino al 2006 e in seguito smantellato.\nAll'inizio degli anni duemila, la gestione della linea pass\u00f2 a Rete Ferroviaria Italiana.\nElettrificazione.\nDa alcuni anni il capoluogo biellese si trova ad affrontare una serie di problemi legati al trasporto pubblico, uno dei quali \u00e8 l'isolamento dovuto alla cancellazione di alcune relazioni dirette verso le localit\u00e0 come Torino e Milano; ai continui disservizi causati da ritardi, mancate coincidenze, guasti, oltre alle carenti condizioni di sicurezza sulle linee ferroviarie. A penalizzare i pendolari \u00e8 stata in particolar modo la soppressione della relazione diretta Biella-Torino per il divieto di circolazione dei treni diesel nella stazione di Torino Porta Susa, rendendo inevitabile il cambio a Santhi\u00e0.\nDopo una lunga serie di dibattiti sul futuro del trasporto ferroviario nel biellese, ad inizio anno 2016 enti privati, Regione e comuni si sono uniti per finanziare un progetto essenziale per giungere all'elettrificazione della Biella-Santhi\u00e0; oltre ad individuare le opere necessarie per migliorare il restante tratto verso Novara. Tale progetto \u00e8 stato firmato il 20 maggio 2016, con l'impegno delle aziende firmatarie a versare la propria quota per coprire il costo di 150.000 \u20ac. A fine anno sono stati stanziati dalla Regione 27 milioni di euro per avviare un programma di lavori su base triennale per l'ammodernamento e la messa in sicurezza di entrambe le linee ferroviarie. Tali lavori sono iniziati a partire dal 20 marzo 2017 e riguardano alla sostituzione della massicciata, al rinnovo dell'armamento e alla prevenzione per il dissesto idrogeologico.\nIl 24 marzo 2017, il progetto inerente all'elettrificazione curato dalla ditta Sintagma \u00e8 stato concluso e consegnato agli enti firmatari, che a loro volta hanno provveduto a mandarlo in Regione a cui spetta il compito di reperire i fondi necessari per giungere all'opera definita, il cui costo ammonta a 9,5 milioni di euro. Nel giugno 2017 viene comunicato dalla Regione Piemonte il completo finanziamento del progetto di elettrificazione.\nIl 14 gennaio 2018, durante un summit tenutosi a Biella, sono stati comunicati i tempi di realizzazione del progetto che avrebbe dovuto portare all'apertura del cantiere da novembre 2018 fino a novembre 2019, prevedendo il debutto dei primi convogli elettrici da dicembre 2019 (successivamente al cambio orario). Per non creare disagio alla circolazione \u00e8 stato deciso di svolgere i lavori in notturna, a parte un intervento su un ponte delle vicinanze di Sandigliano che richiede la chiusura della linea per qualche settimana.\nIn attesa dei lavori \u00e8 stato presentato un piano orario post-elettrificazione: prevede una dozzina di coppie di treni diretti per Torino e Milano che abbracceranno l\u2019intera giornata.\nA causa dei rallentamenti burocratici a livello ministeriale hanno fatto slittare pi\u00f9 volte i lavori, causando un forte ritardo all'avvio dei cantieri, a causa dell'inserimento del progetto dell'elettrificazione nel contratto di programma RFI 2017-2021 avvenuto nell'ottobre del 2018, la seguente approvazione di esso da parte del governo il 7 marzo 2019 e lo stanziamento dei soldi al comparto RFI di Torino effettuato a novembre dello stesso anno.\nA met\u00e0 giugno 2020 sono stati depositati i tralicci nelle stazioni di Biella e Santhi\u00e0, confermando la partenza dei lavori a luglio 2020, con durata prevista di un anno. il 6 novembre \u00e8 iniziata la posa dei primi pali nella stazione di Biella San Paolo. Completata la palificazione., a fine settembre 2021 \u00e8 iniziata la tesatura dei cavi di trazione nel primo tratto da Santhi\u00e0 verso Salussola e al 13 ottobre l'elettrificazione ha raggiunto il ponte sull'Elvo (oltre Salussola).\nCaratteristiche.\nLa linea \u00e8 una ferrovia a binario unico elettrificata a corrente continua da e ordinario lunga complessivamente 27 chilometri. Il gestore RFI la qualifica come \"linea complementare\".\nA seguito dei provvedimenti di semplificazione adottati negli anni novanta l'unica stazione che costituisce un punto di scambio \u00e8 quella di Salussola, che dispone di due binari. I treni possono raggiungere la velocit\u00e0 massima di 130\u00a0km/h.\nTraffico.\nLa linea ferroviaria \u00e8 servita dai treni regionali svolti da Trenitalia nell'ambito del contratto di servizio stipulato con la Regione Piemonte.\nFino a dicembre 2011, la linea era servita da collegamenti diretti feriali con la stazione di Torino Porta Nuova. Tale servizio fu soppresso a causa del divieto di circolazione dei treni diesel nella stazione sotterranea di Torino Porta Susa. Dal 15 dicembre 2013 \u00e8 stato soppresso il collegamento diretto con la localit\u00e0 di Pavia (via Biella San Paolo), effettuato domenica sera all'andata e venerd\u00ec pomeriggio al ritorno. Con l'orario estivo entrato in vigore il 14 giugno 2015, fu soppressa anche la relazione diretta con Novara (anch'essa via Biella S. Paolo), riducendo la linea ad un ruolo esclusivamente locale.\nMateriale rotabile.\nI rotabili che circolano ordinariamente su questa linea sono le Aln 501 Minuetto, che hanno ormai sostituito le pi\u00f9 obsolete Aln 668 e Aln 663.\nInoltre, fino a qualche anno fa, per la relazione diretta Biella San Paolo-Torino Porta Nuova, venivano usati complessi di locomotori D445 con carrozze MDVC e MDVE.\nFra i rotabili di altre imprese figura l'automotrice immatricolata FTN AUTO 40.001 ex ALn 40 FS, noleggiata nel secondo dopoguerra dalla ferrovia Canavesana."}
{"id": "1452049", "revid": "729019", "url": "https://it.wikipedia.org/wiki?curid=1452049", "title": "Aeroporto di Pevek", "text": "L'Aeroporto di Pevek-Apapel'ghino (IATA: PWE, ICAO: UHMP) conosciuto anche come aeroporto Apapel'ghino \u00e8 un aeroporto civile ed anche una base aerea militare russa. \u00c8 situato a 17 chilometri a nord-est della citt\u00e0 di Pevek che appartiene al circondario autonomo della \u010cukotka. Pevek \u00e8 il porto principale del Mare della Siberia orientale, nell'estremo oriente della Russia.\nL'aeroporto di Pevek-Apapel'ghino \u00e8 dotato attualmente di una pista in cemento di che permette l'atterraggio e il decollo di tutti i tipi di elicotteri e degli aerei con un peso massimo fino a 100 tonnellate. Sono possibili operazioni con i seguenti velivoli: An-12, An-24, An-26, An-74, Boeing 757-200 Il-18, Il-76 con restrizioni di peso e degli aerei \u0422u-134, Tu-154, Tu-204, Yak-40 senza restrizioni di peso.\nStoria.\nLo sviluppo degli aeroporti della zona nord orientale della Russia si pu\u00f2 far risalire al decreto del PCUS dell'URSS che il 20 luglio 1934 avvi\u00f2 le basi per la realizzazione della via aerea polare artica. Nel decreto venne indicata la necessit\u00e0 di costruire basi aeree nell'estremo nord della Russia per consentire lo sviluppo del sempre pi\u00f9 emergente per l'epoca mezzo aereo. La prima pista dell'aeroporto di Pevek era in realt\u00e0 una strada vicino al fiume Apapel'ghino, in quella che poi sarebbe diventata la attuale sede dell'aeroporto. Nel 1936 la pista dell'aeroporto era lunga 300 metri. Era di origini naturali, anche se in seguito \u00e8 stata rinforzata con cemento.\nSecondo il primo direttore dell'aeroporto di Pevek, Igor Ardamatskij, l'avvio delle attivit\u00e0 regolari dell'aeroporto pu\u00f2 essere fatto risalire all'agosto del 1939. Inizialmente presso lo scalo erano impiegati 6 dipendenti ed erano state installate le attrezzature necessarie alla manutenzione degli aerei Polikarpov Po-2, R-5, R-6, G-1, BR-2. Durante l'estate gli aerei atterravano in prossimit\u00e0 della laguna vicino a Pevek, mentre durante l'inverno veniva utilizzata la pista ghiacciata della citt\u00e0.\nNel 1940, con l'arrivo dei primi Lisunov Li-2 e dei primi Ilyushin Il-12, venne realizzata la pista nei pressi del fiume Apapel'ghino. Durante l'inverno gli aerei atterravano sul ghiaccio nella laguna di Pevek, ma poich\u00e9 tutti gli aerei decollavano ed atterravano generalmente sovraccarichi, l'attivit\u00e0 su questa superficie precaria era molto rischiosa. Nel 1948 la pista in cemento dell'aeroporto divenne la superficie principale utilizzata dagli aerei e nel 1949 le attivit\u00e0 dello scalo iniziarono a svolgersi in modo pi\u00f9 regolare. Nel 1955 venne inaugurato il volo di linea tra Pevek e Magadan.\nNel 1957 venne ammodernata la pista e il complesso aeroportuale. Nel contempo venne sviluppata la citt\u00e0 di Apapel'ghino, dove trovavano sede tutti i servizi dell'aeroporto e le abitazioni del personale. Nel periodo tra il 1959 e il 1961, grazie alla costruzione del ponte sul fiume Apapel'ghino, venne migliorato il collegamento tra l'aeroporto e la citt\u00e0 di Pevek, migliorando anche le condizioni della strada.\nLo sviluppo della base militare.\nL'impiego militare della base ebbe un impulso negli anni sessanta con l'assegnazione di elicotteri Mil Mi-2, Mil Mi-4 e aerei Antonov An-2. Il 18 luglio 1963 la base aerea di Pevek divenne la sede della 151\u00aa divisione dell'Aviazione Civile \u010caunskij di nuova costituzione. Negli anni successivi sull'aeroporto vennero progressivamente schierati i modelli di elicotteri di nuova produzione: nel 1964 al posto degli aerei Lisunov Li-2 arrivarono i primi elicotteri Mil Mi-6. Nel 1965 la pista venne certificata per l'impiego con gli aerei Antonov An-12 e nel 1970 a Pevek vennero assegnati i primi elicotteri Mil Mi-8.\nLo sviluppo della infrastruttura civile.\nDi pari passo alla evoluzione della linea di volo militare, a partire dagli anni settanta vi fu una evoluzione dei mezzi aerei impiegati per scopi civili. Nel 1974 la compagnia aerea di Pevek inizi\u00f2 a impiegare i primi Yakovlev Yak-40 e nel 1980 inizi\u00f2 le operazioni il primo aereo Antonov An-24.\nIl 29 febbraio 1980 dopo l'ammodernamento dell'aeroporto con l'installazione dei sistemi di radionavigazione e con un nuovo impianto di luci per la pista, iniziarono i voli Mosca-Pevek della durata di circa 7 ore, operati con un Tupolev Tu-154.\nScalo d'emergenza ETOPS.\nCon la fine degli anni ottanta, l'aeroporto di Pevek-Apapel'ghino ha assunto una maggiore importanza grazie alla introduzione delle normative internazionali ETOPS relative ai voli transoceanici. Secondo la normativa ETOPS, in ogni fase del volo di un aereo bimotore che sorvola tratti oceanici, devono essere disponibili aeroporti d'emergenza nel raggio di 180-207 minuti di volo. Gli aeroporti russi di \u010cul'man, Salechard, Noril'sk, Poljarnyj, Jakutsk, Mirnyj, Bratsk, Blagove\u0161\u010densk, Irkutsk, Chatanga, Tiksi oltre a questo di Pevek, sono considerati aeroporti d'emergenza utili per soddisfare i requisiti ETOPS.\nPevek-Apapel'ghino \u00e8 uno scalo d'emergenza (in inglese: Diversion airport), per gli aerei a lungo raggio con due motori (in inglese: Twinjet) quali l'Airbus A300, Airbus A310, Airbus A330, Boeing 757, Boeing 767, Boeing 777, Gulfstream V G500/G550, Gulfstream IV G350/G450 che compiono le rotte transcontinentali transpolari \u2116 3 e \u2116 4 dall'Asia (Hong Kong, Nuova Delhi) con destinazione l'America del Nord (New York, Vancouver).\nCollegamenti con Pevek.\nBus di linea.\nL'aeroporto di Pevek-Apapel'ghino si trova a 17\u00a0km dal centro di Pevek ed \u00e8 facilmente raggiungibile in 20-30 minuti percorrendo la strada statale Apapel'ghino-Pevek"}
{"id": "1452054", "revid": "1714743", "url": "https://it.wikipedia.org/wiki?curid=1452054", "title": "Carlo II di Navarra", "text": "Origine.\nCarlo era il figlio secondogenito (maschio primogenito) della regina di Navarra Giovanna II e del conte d'\u00c9vreux, Filippo IIIFilippo III era nipote del re di Francia, Filippo il Bello il quale era fratellastro di suo padre.\nCarlo discendeva dal re Filippo III sia da parte di padre che da parte di madre.\nBiografia.\nNel 1344, dopo la morte del padre, Carlo venne riconfermato conte d'\u00c9vreux, d'Angoul\u00eame e di Mortain, dal re di Francia, Filippo VI di Valois.\nNel 1349, appena dichiarato maggiorenne, non ancora diciottenne, la madre, Giovanna II di Navarra, che dopo poco mor\u00ec, abdic\u00f2 in suo favore per il titolo di re di Navarra. Carlo assunse il titolo di Carlo II di Navarra, sotto la reggenza del re di Francia, Filippo VI. Carlo venne incoronato nella cattedrale di Pamplona, il 27 giugno 1350.\nPare che Carlo fosse di piccola statura ma molto ambizioso e, nel 1350, alla morte del re di Francia Filippo VI di Valois, si vant\u00f2 di essere, per parte di madre, il pi\u00f9 prossimo discendente del re di Francia, Filippo il Bello e quindi il principe pi\u00f9 vicino al trono di Francia. Comunque per tutta la vita, per la discendenza di sua madre, si consider\u00f2 il legittimo erede del trono di Francia e complott\u00f2 contro il re di Francia.\nIl nuovo re di Francia, Giovanni II il Buono, continu\u00f2 ad esercitare la reggenza per conto di Carlo e, per ingraziarselo, nel 1351, gli promise in moglie la propria figlia, Giovanna di Francia, di soli otto anni. E il 12 febbraio 1352, nel castello di Vivier, presso Fontenay-Tr\u00e9signy, nella regione dell'\u00cele-de-France fu celebrato il matrimonio tra Carlo e Giovanna di Francia, figlia del re di Francia, Giovanni II il Buono e della sua prima moglie, Bona di Lussemburgo, figlia del conte Giovanni I di Lussemburgo e di Elisabetta di Boemia. In quello stesso giorno termin\u00f2 la reggenza di Giovanni II il Buono sui domini di Carlo e contemporaneamente Carlo venne nominato Luogotenente della Linguadoca, da Giovanni II il Buono.\nSubito dopo il matrimonio si verificarono tra genero e suocero dissapori che portarono Carlo ad intavolare trattative col re d'Inghilterra, Edoardo III, il quale sembr\u00f2 attirato da quell'alleanza, soprattutto per i possedimenti che il re di Navarra deteneva in Normandia; Giovanni II allora offr\u00ec a Carlo la pace, ampliando i suoi possedimenti in Normandia; infatti, col trattato di Mantes, Carlo ottenne la contea di Beaumont-le-Roger, il 22 febbraio 1354. L'attuazione del trattato offr\u00ec l'occasione per un nuovo conflitto con il re di Francia; e Carlo, da allora detto \"il Malvagio\", si rec\u00f2 ad Avignone per riannodare l'alleanza col re d'Inghilterra, Edoardo III, che aveva ripreso attivamente la guerra (1355) contro il re di Francia; Giovanni, per timore di un'invasione, cedette nuovamente alle richieste del genero.\nNel 1356 Carlo il Malvagio cerc\u00f2 di attirare in una congiura di normanni e navarrini il figlio maggiore di Giovanni, l'erede al trono di Francia, il delfino, Carlo il Saggio; allora Giovanni II reag\u00ec e, il 5 aprile 1356, a Rouen, fece arrestare Carlo, che fu imprigionato in Normandia e, oltre a confiscargli tutti i suoi possedimenti normanni, mand\u00f2 al patibolo un certo numero di nobili normanni e navarrini.\nEdoardo III invi\u00f2 delle truppe che si fermarono di fronte all'esercito francese. Allora, da Bordeaux, si mosse il figlio del re inglese Edoardo il Principe Nero, che arrivato alla Loira, trovandosi di fronte l'esercito francese, cominci\u00f2 a ritirarsi, fermandosi nelle vicinanze di Poitiers, dove affront\u00f2 e sconfisse i francesi nella Battaglia di Poitiers, in cui il re di Francia Giovanni II fu fatto prigioniero, condotto a Bordeaux e poi, nel 1357, a Londra\nIl regno di Francia era nelle giovani mani del delfino, Carlo il Saggio, appoggiato da un consiglio di nobili, di cui faceva parte \u00c9tienne Marcel, un ricco commerciante di drappi, che voleva portare cambiamenti nella politica francese, che aveva il favore della popolazione di Parigi e che era partigiano di Carlo il Malvagio, del quale chiedeva la liberazione.L'8 novembre 1357 Carlo II di Navarra riusc\u00ec ad evadere dal castello di Arleux, nell'Artois e raggiunse Parigi, dove fece alleanza col Marcel, pensando di poterlo controllare. I due nominarono il delfino reggente del regno.Il delfino per\u00f2, con un pretesto, lasci\u00f2 Parigi ed a Compi\u00e8gne, come reggente, convoc\u00f2 un'assemblea degli stati generali, a lui fedele, e cominci\u00f2 a raccogliere truppe per la sua causa.\nI due schieramenti (i lealisti del delfino ed i navarrini, appoggiati dagli inglesi) cominciarono a fare razzie nelle campagne intorno a Parigi, portando ai contadini disagi e sofferenze, per cui il 28 maggio 1358, dopo l'uccisione di alcuni signorotti nella zona di Beauvais in Piccardia, esplose improvvisa la collera contadina contro la nobilt\u00e0, colpevole della sconfitta francese di Poitiers, nella rivolta che fu detta Jacquerie ed era guidata da Guglielmo Carle La rivolta colp\u00ec la nobilt\u00e0 soprattutto coi saccheggi delle dimore nobiliari e dei castelli. \u00c9tienne Marcel, senza arrivare ad una vera e propria alleanza, appoggi\u00f2 la jacquerie mentre Carlo il Malvagio, nominato, il 15 giugno 1358 \"Capitano di Parigi\", riusc\u00ec, con l'inganno ed il tradimento, a catturare Guglielmo Carle ed a farlo giustiziare decretando la fine della rivolta che nella seconda met\u00e0 di giugno, priva di capi, fu repressa nel sangue dalla nobilt\u00e0 (gi\u00e0 il 24 giugno erano morti pi\u00f9 di 20.000 contadini).\nForse Carlo, re di Navarra aveva intenzione di entrare a Parigi e proclamarsi re di Francia ma, quando il 21 luglio 1358 il popolo parigino uccise \u00c9tienne Marcel, rinunci\u00f2 e il 2 agosto a Parigi entr\u00f2 il delfino, che, accolto con entusiasmo convoc\u00f2 gli stati generali, che decretarono di far guerra agli inglesi, ma il delfino prefer\u00ec attaccare il re di Navarra; la citt\u00e0 di Melun fu assediata; ma, per paura che Carlo il Malvagio ottenesse l'aiuto inglese, nel giugno del 1359 fu siglata la pace, che vedeva il re di Navarra mantenere tutte le sue propriet\u00e0 e riceverne altre in cambio di Melun, ed in pi\u00f9 il permesso di rientrare a Parigi.\nMa nel 1361, alla morte di Filippo di Rouvres, si riapr\u00ec la contesa della successione del ducato di Borgogna, che secondo Carlo II di Navarra, essendo lui il parente pi\u00f9 prossimo, gli sarebbe toccato in eredit\u00e0, invece Giovanni II il Buono, decise di incamerarlo nei domini della corona e nel 1363 si rec\u00f2 personalmente a Digione per prenderne possesso. In quello stesso anno, il 29 agosto, alla morte del fratello, Filippo (1336 \u2013 1363), eredit\u00f2 la contea di Longueville.\nVistosi espropriato della Borgogna, Carlo il Malvagio apr\u00ec nuovamente le ostilit\u00e0 contro il nuovo re di Francia Carlo il Saggio. Dopo circa un anno di scontri in Normandia, senza grandi successi, il 6 marzo 1365, a Pamplona, fu firmata la pace tra il re di Francia e Carlo il Malvagio che, mantenne la contea di \u00c9vreux, ma dovette rinunciare a Mantes, Meulan e Longueville, alle pretese su Champagne and Blois, e, pur rinunciando ad ogni pretesa sul trono di Francia, non volle giurare fedelt\u00e0 al re. Il giuramento di fedelt\u00e0 lo fece poi solo nel 1371, col trattato di Vernon del 29 marzo, dove in cambio ricevette la sovranit\u00e0 su Montpellier.\nNel corso della guerra civile di Castiglia tra il re Pietro I il Cudele e il fratellastro Enrico II di Trastamara, il re di Navarra, insieme agli inglesi del principe di Galles, Edoardo il Principe Nero, si schier\u00f2 col primo mentre il secondo fu appoggiato dal re di Francia, Carlo V il Saggio. Nel 1369 Enrico II ebbe la meglio sul fratellastro e si scagli\u00f2 contro la Navarra, riconquistando il territorio castigliano che era stato occupato dai navarrini e imponendo a Carlo il Malvagio il primo trattato di Briones, del 1373.\nNel 1378, il conte di Foix cattur\u00f2 alcuni agenti del re di Navarra e prov\u00f2 al re di Francia Carlo V il Saggio, che Carlo il Malvagio, nel 1370, nel 1372 ed infine nel 1378, aveva progettato la divisione del regno di Francia con il re d'Inghilterra ed inoltre aveva organizzato un complotto per avvelenare Carlo V che, senza esitare, fece occupare i territori normanni del re di Navarra, il cui figlio ed erede Carlo il Nobile venne catturato e gli fu imposto dal re di Francia di ripudiare il padre. Carlo II il Malvagio perse cos\u00ec tutte le propriet\u00e0 francesi, inclusa Montpellier\nAlla morte del re di Castiglia, Enrico II di Trastamara, nel 1379, Carlo cattur\u00f2 la citt\u00e0 di Logro\u00f1o. Allora la Navarra venne attaccata dal re di Castiglia, Giovanni I di Trastamara, che l'invase, assedi\u00f2 Pamplona, gli tolse una quindicina di castelli e Carlo dovette subire l'umiliante pace imposta da Giovanni I di Trastamara, che col secondo trattato di Briones, impose a Carlo II di riconoscere alla Castiglia la propriet\u00e0, per dieci anni, dei castelli conquistati.\nSpogliato di tutte le propriet\u00e0 francesi e persa la guerra con la Castiglia, Carlo il Malvagio fu accusato di avere tentato di avvelenare il re di Castiglia, Giovanni I. Per tale accusa fu condannato il 2 marzo 1386, per cui dovette rinunciare ad ogni ambizione e si dedic\u00f2 al governo della Navarra fino alla sua orribile morte\nMor\u00ec all'et\u00e0 di 54 anni a Pamplona, il 1\u00ba gennaio 1387, in modo cos\u00ec orribile da divenir famoso in tutta Europa, tanto da essere miniata da cronisti dell'epoca, poich\u00e9 ritenuta un castigo divino nei suoi confronti. Il Re, caduto in uno stato di malattia tale da non poter pi\u00f9 usare gli arti, venne, su ordine del medico di corte, avvolto in bende e panni di lino imbevuti di brandy o liquori di vino. Il cortigiano che si occup\u00f2 di ci\u00f2, al termine del bendaggio anzich\u00e9 tagliar i lini in eccesso con le cesoie us\u00f2 una candela, dando cos\u00ec accidentalmente fuoco a Carlo II, che fin\u00ec i suoi giorni dopo quasi due settimane di agonie dovuti alle gravissime ustioni.\nIl suo corpo fu imbalsamato e fu sepolto nella cattedrale di Pamplona. Gli successe il figlio, Carlo il Nobile.\nDiscendenza.\nCarlo e Giovanna ebbero otto figli; da amanti ebbe due figli illegittimi:\nAltri progetti.\nseparatore"}
{"id": "1452056", "revid": "767487", "url": "https://it.wikipedia.org/wiki?curid=1452056", "title": "Glodeanu S\u0103rat", "text": "Glodeanu S\u0103rat \u00e8 un comune della Romania di 4.412 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 4 villaggi: C\u0103ld\u0103ru\u0219anca, Glodeanu S\u0103rat, Ileana, Pitulicea."}
{"id": "1452057", "revid": "287204", "url": "https://it.wikipedia.org/wiki?curid=1452057", "title": "Glodeanu Sarat", "text": ""}
{"id": "1452058", "revid": "773636", "url": "https://it.wikipedia.org/wiki?curid=1452058", "title": "Cappella di Santa Maria (Montorio)", "text": "La cappella di Santa Maria \u00e8 un edificio religioso situato a Montorio, presso l'omonimo castello, nel territorio comunale di Sorano in provincia di Grosseto.\nStoria.\nLa piccola chiesa venne edificata nel corso del XIX secolo, in sostituzione dell'antica canonica di origini medievali.\nL'antica pieve di Santa Maria svolgeva unicamente le funzioni pievane, essendo stata per lunghissimo tempo il luogo privato di preghiera della famiglia Ottieri. Dopo un lungo periodo di degrado che segu\u00ec la caduta politica della Contea degli Ottieri e il conseguente spopolamento della zona, l'antica pieve venne a trovarsi in condizioni precarie, tanto che nel XIX secolo venne preferito l'abbattimento e la costruzione di una nuova piccola chiesa, a un tentativo di restauro che sarebbe stato molto difficile e costoso.\nTuttavia, lo stile neogotico che venne scelto ben si integra con gli elementi stilistici e le atmosfere medievali del castello di Montorio.\nDescrizione.\nLa cappella di Santa Maria si presenta ad aula unica, in stile neogotico, con breve transetto e piccola abside. La facciata principale presenta il portale d'ingresso preceduto da una breve gradinata, sovrastato da un arco a sesto acuto che racchiude una lunetta dove \u00e8 collocato uno stemma; al di sopra vi si apre un caratteristico rosone a raggiera. La parte sommitale presenta un coronamento decorativo che si adatta al tetto a capanna, poggiante ai due lati su mensole che racchiudono archetti ciechi e culminante, nella pate centrale, con una croce. L'interno si presenta semplice, con decorazioni risalenti al XIX e al XX secolo. Lungo i fianchi laterali si aprono monofore con archi a tutto sesto, che aggiungono elementi di tipo neoromanico.\nAll'esterno della chiesa si trova un pittoresco giardino lungo il fianco laterale destro."}
{"id": "1452059", "revid": "1552438", "url": "https://it.wikipedia.org/wiki?curid=1452059", "title": "Jos\u00e9 Macia", "text": "Carriera.\nHa giocato come ala sinistra nel Santos e nella Nazionale brasiliana.\nHa vestito per 40 volte la maglia verdeoro, segnando 22 reti: attualmente \u00e8 al 21\u00ba posto nella classifica dei migliori marcatori con la maglia della \"Sele\u00e7\u00e3o\". Ha preso parte, vincendoli entrambi, al e al , ma senza mai scendere in campo nelle fasi finali, rispettivamente in Svezia e in Cile.\nNel 1973 ha cominciato ad allenare sedendo sulla panchina del Santos. L'ultima squadra che ha allenato \u00e8 il Guarani di Campinas."}
{"id": "1452066", "revid": "123711902", "url": "https://it.wikipedia.org/wiki?curid=1452066", "title": "Punta Lunella", "text": "La Punta Lunella (2.772\u00a0m s.l.m.) \u00e8 una montagna delle Alpi Graie che si trova lungo lo spartiacque tra la val di Susa e la valle di Vi\u00f9 in Piemonte.\nToponimo.\nNel 1831 la montagna venne denominata dal topografo Maggi \"Punta Cruvin\", facendo riferimento ad una \"Alpe Cruvin\" poco lontana. Nella carta topografica del Regno di Sardegna del 1845 appare come \"Punta di Cruvin\", mentre il toponimo \"Punta Lunel\" (derivato anch'esso dal nome di un alpeggio della zona) venne applicato ad un rilievo collocato tra l'attuale Punta Lunella e la Grand'Uja. Con le carte successive invece il toponimo \"Lunellla\" (nella forma \"La Lunella\" o \"Punta Lunella\") viene stabilmente attribuito alla quota 2.772\u00a0m, mantre come \"Punta Cruvin\" si identifica oggi il rilievo a quota 2.690\u00a0m s.l.m.. \nDescrizione.\nLo spartiacque tra la val di Susa e la valle di Vi\u00f9 scende dalla vetta del Rocciamelone in direzione est. La montagna pi\u00f9 significativa, insieme al monte Palon, che si incontra lungo questo spartiacque \u00e8 il massiccio della Lunella che comprende numerose punte (Punta Lunella, Rocca del Forno, Punta Cruvin, Punta Nonna, Grand'Uja) e che culmina appunto nella Punta Lunella. A sud-est il colle della Forcola la divide dalla Rocca Maritano. La montagna ricade nei territori comunali di Usseglio e di Condove (entrambi nella citt\u00e0 metropolitana di Torino). Dalla punta si domina bene tanto la val di Susa (in particolare i comuni di Borgone Susa e di Bussoleno) quanto la valle di Vi\u00f9 (il comune di Usseglio e le sue frazioni).\nAscesa alla vetta.\n\u00c8 possibile salire in vetta sia a partire da Usseglio nella valle di Vi\u00f9 (percorso alpinistico facile F) sia, con un percorso alquanto pi\u00f9 lungo, a partire da Condove nella val di Susa (difficolt\u00e0 escursionistica EE). I primi salitori della vetta, Martino Baretti e Giuseppe Cibrario, percorsero la pi\u00f9 impegnativa cresta Nord-Est che si sviluppa a monte degli attuali impianti sciistici di Pian Benot (Usseglio).\nData la vicinanza della pianura (la Punta Lunella si trova a soli 40\u00a0km da Torino) tale montagna nelle giornate estive \u00e8 spesso avvolta dalla nebbia sin dalla tarda mattinata.\nVia normale.\nPartendo da Condove si sale dapprima alla frazione Mocchie fino alla cappella di Prarotto, dedicata alla Madonna della Neve (1.437\u00a0m), per strada asfaltata lunga circa 15\u00a0km. Di qui si prosegue a piedi lungo il sentiero che giunge prima ai piedi della Rocca Patanua (\"Roccia Nuda\" in lingua piemontese) a 2.409\u00a0m e poi sale per cresta erbosa fino ad arrivare poco sotto la Punta Cruvin e di l\u00ec attraverso anche alcune facili roccette alla vetta della Punta Lunella."}
{"id": "1452069", "revid": "767487", "url": "https://it.wikipedia.org/wiki?curid=1452069", "title": "Glodeanu-Sili\u0219tea", "text": "Glodeanu-Sili\u0219tea \u00e8 un comune della Romania di 4.161 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 8 villaggi: Casota, C\u00eerligu Mare, C\u00eerligu Mic, Corbu, Cotorca, Glodeanu-Sili\u0219tea, Sat Nou, V\u0103c\u0103reasca."}
{"id": "1452070", "revid": "287204", "url": "https://it.wikipedia.org/wiki?curid=1452070", "title": "Glodeanu-Silistea", "text": ""}
{"id": "1452072", "revid": "339392", "url": "https://it.wikipedia.org/wiki?curid=1452072", "title": "Glodeanu Silistea", "text": ""}
{"id": "1452084", "revid": "838137", "url": "https://it.wikipedia.org/wiki?curid=1452084", "title": "Tito Publio Carisio", "text": "Biografia.\n\u00c8 ricordato prima come luogotenente di Ottaviano durante gli scontri avvenuti contro Sesto Pompeo nel 36 a.C., ed un decennio pi\u00f9 tardi come legato della Spagna Ulteriore negli anni 27-22 a.C. Rimasto in Lusitania per 5 anni, al principio del suo mandato, con una rapida marcia salv\u00f2 l'esercito da un attacco a sorpresa ordito dal popolo degli Asturi ed ottenne una vittoria campale, un'eccezione per campagne di questo genere. I resti dell'esercito degli Asturi appena sconfitto si rifugiarono nella loro capitale, Lancia, ma al termine di un duro assedio furono vinti e sottomessi dal comandante romano, insieme a molti altri punti strategici della regione.\nAl termine del primo biennio di campagne fondava la colonia di Emerita Augusta (25 a.C.) con i veterani delle legioni \"V Alaudae\" e \"X Gemina\". Durante il suo mandato coni\u00f2 un denario sul quale era rappresentato il viso di Augusto e sul retro era riportato il suo nome con la dicitura \"P. CARISIVS LEG AVGVSTI\", ma Dione lo accus\u00f2 di sprechi e crudelt\u00e0.\nCombatt\u00e9 nuovamente contro una sollevazione tra gli Asturi nel 22 a.C., a fianco del nuovo legato della Tarraconense, un certo Gaio Furnio(console nel 17 a.C.)."}
{"id": "1452095", "revid": "767487", "url": "https://it.wikipedia.org/wiki?curid=1452095", "title": "Il delitto Fitzgerald", "text": "Il delitto Fitzgerald (\"The United States of Leland\") \u00e8 un film del 2003 scritto e diretto da Matthew Ryan Hoge e prodotto da Kevin Spacey. Il film si ispira parzialmente al romanzo \"Lo straniero\" di Albert Camus.\n\u00c8 stato presentato al Sundance Film Festival del 2003 nella sezione drammatici, ed \u00e8 stato distribuito nei cinema italiani il 13 maggio 2005.\nLa colonna sonora \u00e8 composta da brani originali di Michelle Williams, Pixies e Robert Pollard.\nTrama.\nLeland P. Fitzgerald \u00e8 un tormentato quindicenne che un giorno, inspiegabilmente commette un atroce delitto, uccidendo Ryan, il fratello autistico di Becky, la ragazza di cui Leland \u00e8 innamorato. Rinchiuso in un carcere minorile stringe un intenso rapporto con un altro giovane detenuto, Bengel, ma soprattutto con l'insegnante Pearl Madison, che lo esorta a capire la ragione del suo gesto, scrivendo un diario. Pearl desidera diventare un grande scrittore, pertanto decide di scrivere un libro sul ragazzo, ma col tempo inizia ad affezionarsi a lui. Inizia, per Leland, un viaggio interiore nel profondo dell'anima, che avr\u00e0 delle ripercussioni sulle vite delle persone a lui care e sui genitori della vittima. Il padre di Leland \u00e8 un famoso scrittore, un uomo brillante ma anche cinico ed egoista, che sembra non provare niente per il figlio e per ci\u00f2 che gli \u00e8 successo. Intanto Allen, il fidanzato della sorella di Becky, Julie, attraversa una difficile situazione, dato che la ragazza lo ha lasciato. Allen inizia cos\u00ec a maturare l'idea che tutto ci\u00f2 che sta accedendo \u00e8 a causa di Leland. Quest'ultimo ripensando alle motivazioni che lo spinsero a uccidere il povero Ryan, arriva alla conclusione che non capisce la ragione per cui ha fatto quello che ha fatto. Allen commette una rapina e si fa arrestare di proposito per farsi rinchiudere nel carcere insieme a Leland, dove lo uccider\u00e0 con un coltello nel cortile della prigione sotto gli occhi atteriti di Pearl e Bengel. Allen, nel suo inconscio crede che con la morte di Leland tutto si aggiuster\u00e0, mentre Pearl stringe tra le braccia il cadavere di Leland."}
{"id": "1452096", "revid": "767487", "url": "https://it.wikipedia.org/wiki?curid=1452096", "title": "Greb\u0103nu", "text": "Greb\u0103nu \u00e8 un comune della Romania di 5.484 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 6 villaggi: Greb\u0103nu, Homoe\u0219ti, Livada Mare, Livada Mic\u0103, Plevna, Z\u0103plazi."}
{"id": "1452097", "revid": "287204", "url": "https://it.wikipedia.org/wiki?curid=1452097", "title": "Grebanu", "text": ""}
{"id": "1452098", "revid": "37401", "url": "https://it.wikipedia.org/wiki?curid=1452098", "title": "Grotta di Calafarina", "text": ""}
{"id": "1452099", "revid": "71433", "url": "https://it.wikipedia.org/wiki?curid=1452099", "title": "The United State of Leland", "text": ""}
{"id": "1452103", "revid": "827882", "url": "https://it.wikipedia.org/wiki?curid=1452103", "title": "Classic Bites", "text": "Classic Bites \u00e8 una raccolta della band tedesca Scorpions. La compilation contiene per lo pi\u00f9 canzoni degli anni '90 ma \u00e8 presente anche \"In Trance\" in una suggestiva e gradevole versione Live."}
{"id": "1452104", "revid": "767487", "url": "https://it.wikipedia.org/wiki?curid=1452104", "title": "Luciano Vezzani", "text": "Biografia.\nL'infanzia.\nQuarto di sei fratelli, nasce a Modena nel centralissimo rione di via della Cerca. Orfano di padre in tenerissima et\u00e0, vive con la madre, abile commerciante di vestiti e di mobili, attivit\u00e0 che le permette di crescere ed addirittura di fare studiare (assoluta impresa nell'Italia di inizio secolo) tutti i figli. Tutti tranne il piccolo Luciano, che approfitta della assenza della madre per marinare la scuola o per uscire di casa furtivamente per \u201clanciarsi\u201d in piazza Roma a giocare a pallone, all'interno del recinto che una volta cingeva il monumento a Ciro Menotti. Terminati cos\u00ec gli studi, come avviene a quei tempi, il piccolo Luciano viene assunto come garzone nella bottega di salumeria di Zanasi (la storica salumeria di porta Bologna), appassionato calciofilo e presidente della squadra del S. Lazzaro, partecipante ai campionati della neonata lega ULIC, il quale non tarda a vedere nel giovane garzone la vena calcistica, affidandogli cos\u00ec la prima maglia da giocatore.\nDopo la fine della carriera sportiva.\nNella citt\u00e0 geminiana acquista il rinomatissimo bar Farini, importante attivit\u00e0 dell'omonima via del centro cittadino, assieme alla moglie. Durante la permanenza in Piemonte, infatti, conosce e sposa la bellissima Giovanna Berardo, giovanissima indossatrice torinese, orfana. Il matrimonio tuttavia risulter\u00e0 ben poco felice. Trasferitisi a Modena, infatti, il matrimonio naufraga ben presto. Da quella esperienza Luciano non si risposer\u00e0 pi\u00f9, mentre della moglie non si avr\u00e0 pi\u00f9 notizia sino alla morte, avvenuta a Torino alla giovane et\u00e0 di 54 anni. Negli anni '50 rientra nei ranghi tecnici della societ\u00e0 giallobl\u00f9, come allenatore delle minori canarine, sotto la direzione tecnica del maestro Ugolini. Proprio il tormentato rapporto con il grande dirigente canarino sar\u00e0, a quanto si dice, alla base della rottura del rapporto con la societ\u00e0 del Modena.\nCos\u00ec, dopo alcuni timidi tentativi alquanto \"poco convinti\" come allenatore in provincia, lascia il calcio per rimanere per\u00f2, a modo suo, nell'ambiente. Gestir\u00e0 infatti per anni il Bar dello Stadio comunale di Modena, il quale diventer\u00e0 sotto la sua gestione, oltre all'intera sua vita, un popolare ritrovo di personaggi simpaticamente folkloristici di una Modena ancora piccolissima e provinciale. Rimosso dalla gestione del locale non senza polemiche (che coinvolgeranno addirittura gli organi politici della citt\u00e0) piomba in una grave crisi depressiva, dalla quale si risollever\u00e0 solamente dopo lunghe cure, lasciando tuttavia il lavoro, e trascorrendo a Modena gli ultimi anni di vita, assieme alla nipote Lella, che di lui si prender\u00e0 cura sino alla morte, avvenuta nel 1992.\nCarriera.\nLa sua carriera inizia nel quartiere di S. Lazzaro, dove arriva alla ribalta giovanissimo nella omonima squadra dei \"Liberi\". Dotato di fisico asciutto, gambe corte, potentissime e nerborute. La ridotta statura e l'apparenza minuta gli valgono il soprannome di \"Cian\u00e9in\" (abbreviazione dialettale del diminutivo \"Lucianino\").\nCalcisticamente \u00e8 giocatore di finissima tecnica, dotato di gran forza fisica e di un'elevazione che lo rende superiore anche a giocatori di ben pi\u00f9 alta statura. Gran dribblatore, possiede uno scatto bruciante che lo rende un grandissimo centrattacco. \u00c8 stato, cronache alla mano e testimonianze attendibili, l'inventore del \"doppio passo\", (attribuito poi a Biavati) sua caratteristica e colpo preferito. Dal S. Lazzaro al il passo \u00e8 assai breve. Alla corte dei canarini, sar\u00e0 allievo di Attilio Fresia, nella scuola calcio da lui fondata e gestita, che lancer\u00e0 anche giocatori del calibro di Alfredo Mazzoni e Bruno Dugoni. \u00c8 cos\u00ec che Vezzani con i giallobl\u00f9 esordisce a diciassette anni nella massima serie. Dopo cinque stagioni, nel 1927 viene chiamato al del Conte Enrico Marone di Cinzano che lo acquista per la \"stratosferica\" cifra, per allora, di 50.000 lire.\nLa presenza, nello squadrone granata, della coppia di attaccanti Rossetti - Libonatti, lo costringe a trasformarsi in ala destra, ruolo che non gli appartiene ma nel quale, tuttavia, per le proprie caratteristiche tecniche, si distinguer\u00e0 presto come uno degli artefici principali del primo scudetto della storia granata, togliendosi oltretutto la grande soddisfazione di essere il quarto cannoniere del Toro, con 13 reti, proprio dopo il \"trio delle meraviglie\" composto da Baloncieri e, appunto, Libonatti e Rossetti. Nel 1928 segue il Torino per la tourn\u00e9e in Spagna organizzata per festeggiare la conquista dello scudetto, con una serie di partite contro una selezione spagnola. Durante l'ultima partita, \"rivincita\" fuori programma richiesta dai granata e che prolungher\u00e0 la loro permanenza in terra iberica, si narra che Vezzani, trovatosi a tu per tu con il \u201cragno nero\u201d Ricardo Zamora, lo abbia dribblato, per poi aspettarlo sulla linea di porta battendolo con un irridente colpo di tacco. Durante la stagione 1928-1929 diventa, suo malgrado, protagonista della sfortunata finale per lo scudetto. Durante la terza partita, a Roma, per lo spareggio, sostituisce a centrocampo l'espulso Janni. Durante la partita, a causa di uno dei tanti interventi decisi che caratterizzarono la contesa, si procura una distorsione ricadendo al suolo dopo un contrasto aereo ed esce dal campo, lasciando il bolognese Muzzioli libero di entrare in area e battere Bosia per il gol dell'1-0 finale. Proprio per le sue caratteristiche di gioco, infatti, incorre spesso nei rigori dei difensori avversari, tanto che il 20 ottobre del 1929 si procura, nella gara interna contro il Livorno, un grave infortunio (rottura dei legamenti crociati e lussazione del perone) che lo terr\u00e0 fuori dai campi di gioco per lungo tempo e ne condizioner\u00e0 poi tutta la carriera e la stessa integrit\u00e0 fisica: un brutto fallo che, sosterr\u00e0 sempre Luciano, gli era stato \"promesso\". Dopo alcuni vani tentativi di cura, viene operato a Roma, in estrema sintesi e per volont\u00e0 del Torino, da un luminare della scienza ortopedica, che riesce a \"sollevarlo\", sino alla possibilit\u00e0 di riprendere a giocare, sebbene mai pi\u00f9 con la stessa freschezza.\nPer gli amanti della statistica, proprio in quel campionato 1929/30, nel quale riesce a giocare solamente le prime tre gare, passa alla storia come il giocatore granata ad avere realizzato il primo gol del Torino nei campionati a girone unico, segno che la sua vena realizzativa era ancora ben l\u00e0 dal terminare. Estremamente combattivo sul campo, risulta a volte quasi rissoso, a causa di una notevole vena aggressiva. Un esempio ne \u00e8 una partita amichevole nel 1928 con la maglia granata nella sua Modena. Un suo furioso litigio con il portiere canarino, a seguito di uno scontro di gioco \"mal digerito\" a cui fa seguito la \"vendetta\" causa la sospensione del match. All'apparenza estremamente schivo e riservato, lo si ricorda tuttavia sempre propenso (in barba proprio al carattere e al fisico asciutto) alle grandi abbuffate e bevute in compagnia, nonostante le quali i suoi recuperi si narrano prodigiosi (nei ricordi di Luigi Mazzoni, figlio del suo compagno di squadra e allenatore, Alfredo \"Gh\u00e8ga\" Mazzoni, si narra di esagerate abbuffate nei giorni precedenti le partite per poi risultare comunque, il giorno seguente, il migliore in campo). Dal grave infortunio giocher\u00e0 soltanto dopo pi\u00f9 di due anni e sar\u00e0 la sua ultima partita in maglia granata, il 24 gennaio 1932 a Torino contro l'Alessandria. Terminata la propria avventura nel Torino viene ceduto alla squadra del Mentone, nel campionato francese, al termine del quale, dopo una parentesi come allenatore ad Aosta, rientra nella sua Modena. Tornato al Modena nell'estate del 1932, giocher\u00e0 nella squadra giallobl\u00f9 per quattro stagioni, per poi passare al Carpi."}
{"id": "1452108", "revid": "767487", "url": "https://it.wikipedia.org/wiki?curid=1452108", "title": "Gura Teghii", "text": "Gura Teghii \u00e8 un comune della Romania di 3.687 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 7 villaggi: Furtune\u0219ti, Gura Milii, Gura Teghii, Nemertea, P\u0103ltini\u0219, Vadu Oii, Varlaam."}
{"id": "1452110", "revid": "86599", "url": "https://it.wikipedia.org/wiki?curid=1452110", "title": "Cratere Donati", "text": "Donati \u00e8 un cratere lunare di 35,84 km situato nella parte sud-orientale della faccia visibile della Luna, a nord-est del cratere Faye.\nIl bordo esterno del cratere \u00e8 stato profondamente modificato da numerosi impatti situati all'interno, particolarmente nel bordo sud e nel bordo est, dove si trovano altri piccoli crateri. Il fondo del Cratere Donati \u00e8 irregolare e contiene crateri pi\u00f9 piccoli, particolarmente a sud e a sud-est.\nIl cratere \u00e8 dedicato all'astronomo italiano Giovanni Battista Donati.\nCrateri correlati.\nAlcuni crateri minori situati in prossimit\u00e0 di Donati sono convenzionalmente identificati, sulle mappe lunari, attraverso una lettera associata al nome."}
{"id": "1452112", "revid": "834", "url": "https://it.wikipedia.org/wiki?curid=1452112", "title": "Squadra Mobile", "text": ""}
{"id": "1452117", "revid": "1632387", "url": "https://it.wikipedia.org/wiki?curid=1452117", "title": "Hot &amp; Heavy", "text": "Hot &amp; Heavy \u00e8 una raccolta della band tedesca Scorpions, pubblicata nel 1993.\nSi tratta dell'ennesimo tentativo da parte della casa discografica RCA Records di sfruttare il momento di successo raggiunto dalla band pubblicando un'ulteriore antologia dei brani di cui conserva i diritti, cio\u00e8 quelli incisi dal 1974 al 1978 e corrispondente al periodo in cui nella band ha militato il chitarrista Uli John Roth."}
{"id": "1452120", "revid": "12381332", "url": "https://it.wikipedia.org/wiki?curid=1452120", "title": "Tostatura", "text": ""}
{"id": "1452124", "revid": "1543377", "url": "https://it.wikipedia.org/wiki?curid=1452124", "title": "Campionato mondiale di baseball 1994", "text": "Il XXXII Campionato mondiale di baseball si tenne tra il 3 al 14 agosto 1994 in Nicaragua.\nRisultati.\nPrimo turno.\nGruppo A.\nG : giocate, V : vinte, P : perse, PF : punti fatti, PS : punti subiti, % : percentuale vittorie.\nGruppo B.\nG : giocate, V : vinte, P : perse, PF : punti fatti, PS : punti subiti, % : percentuale vittorie."}
{"id": "1452125", "revid": "1632387", "url": "https://it.wikipedia.org/wiki?curid=1452125", "title": "Gold Ballads", "text": "Gold Ballads \u00e8 un album raccolta del gruppo musicale Hard rock/Heavy metal tedesco Scorpions.\nIl disco contiene le cinque ballate inserite nei loro precedenti album pubblicati dalla EMI, cio\u00e8 dal 1979 in poi, ed inserite in questo EP che presenta in copertina una foto estratta dalle stesse \"session\" che hanno portato alle copertine dell'album \"Love at First Sting\" e di alcuni singoli ad esso abbinati."}
{"id": "1452131", "revid": "125620909", "url": "https://it.wikipedia.org/wiki?curid=1452131", "title": "Griqualand West Griquas", "text": "Il Griqualand West Griquas, pi\u00f9 semplicemente Griquas, \u00e8 un club sudafricano di rugby a 15 che partecipa annualmente alla Currie Cup. Rappresenta la provincia del Capo Settentrionale e disputa gli incontri interni al Griqua Park di Kimberley, citt\u00e0 sede del club. La squadra fa parte della franchigia dei Central Cheetahs e i suoi giocatori possono essere selezionati in questa funzione.\nStoria.\nFondato nel 1886 nell'area del Griqualand West, il Griqualand West Griquas \u00e8 una delle quattro squadre sudafricane pi\u00f9 antiche; cinque anni dopo la nascita del club, durante la \"tourn\u00e9e\" del 1891 dei British and Irish Lions, il Griqualand West gioc\u00f2 contro i Lions a Kimberley e, sebbene furono sconfitti per 3-0, ricevettero la Currie Cup in quanto risultarono la squadra che offr\u00ec la prestazione migliore. L'anno dopo, nel 1892, la Currie Cup divenne il trofeo della massima competizione nazionale; il Griqualand West vinse il suo primo titolo nel 1899, mentre nel 1911 e nel 1970 seguirono i successivi due trionfi.\nNel 1998 venne istituita la Vodacom Cup, la seconda competizione sudafricana per ordine di importanza dopo la Currie Cup; i Griquas vinsero l'edizione d'esordio, imponendosi per altre quattro volte nella storia della coppa nel 2005, 2007, 2009 e 2014."}
{"id": "1452137", "revid": "628767", "url": "https://it.wikipedia.org/wiki?curid=1452137", "title": "Ciudad del Carmen", "text": "La citt\u00e0 di Ciudad del Carmen \u00e8 a capo del Comune di Carmen, stato di Campeche, Messico. \u00c8 situata sull'isola del Carmen e si affaccia a nord sulla baia di Campeche e a sud sulla Laguna de T\u00e9rminos. Conta 154.197 abitanti secondo le stime del censimento del 2005 e le sue coordinate sono 18\u00b038\u2032N 91\u00b049\u2032W. "}
{"id": "1452138", "revid": "599013", "url": "https://it.wikipedia.org/wiki?curid=1452138", "title": "Christian Kulik", "text": "Carriera.\nClub.\nCrebbe nel settore giovanile dell'Alemannia Aachen e nell'estate 1971, giovanissimo, arriv\u00f2 al Borussia M\u00f6nchengladbach per volere dell'allenatore Hennes Weisweiler. Debutt\u00f2 in Bundesliga a 19 anni, il 2 ottobre 1971, nella partita Colonia-Borussia M\u00f6nchengladbach, nella stagione 1971-1972 (in cui avrebbe totalizzato 23 presenze e 4 gol). Quattordici giorni dopo partecip\u00f2 alla vittoria della sua squadra per 7-1 contro l'Inter, nell'andata degli ottavi di finale della Coppa dei Campioni 1971-1972. L'incontro, passato alla storia come la \"Partita della lattina\", fu poi annullato dal giudice sportivo. Tra i titolari della finale di Coppa UEFA 1972-1973 persa dal Borussia contro il Liverpool, vinse 3 titoli tedeschi occidentali (1975, 1976 e 1977), 2 Coppe UEFA (1975 e 1979) e una Coppa di Germania (1973). Nella finale di Coppa di Germania contro il Colonia fu schierato come titolare al posto di G\u00fcnter Netzer, non in perfette condizioni fisiche. Fu lo stesso Netzer a sostituire Kulik e a siglare il gol del 2-1 per il Borussia, ultima marcatura di Netzer con la maglia del \"Gladbach\" prima del suo trasferimento al . Nel 1977 Kulik fu tra gli undici giocatori di partenza del Borussia nella finale della Coppa dei Campioni persa contro il Liverpool. Tre anni dopo fu tra i protagonisti della finale di Coppa UEFA persa contro l'Eintracht Francoforte. Nella stagione 1984 - 1985 approda nel campionato Svizzero di calcio LNB nel F.C. Mendrisio, allenatore Andreja Percic, purtroppo a causa di un pessimo girone d'andata, l'F.C. Mendrisio retrocede con 28 punti in 30 partite in Prima Lega, FC Chiasso e AC Bellinzona chiudono la stagione con 29 punti in classifica. Malgrado la retrocessione nella lega cadetta, anche grazie alle prodezze di Christian Kulik ed al cambio d'allenatore Benk\u00f6 al posto di Percic, il Mendrisio calcolando solo le 15 partite del girone di ritorno si sarebbe classificato al quinto posto. Per la stagione 1985 - 1986, Kulik anche se l'F.C. Mendrisio gioca nel campionato di Prima Lega decide di rimanere, purtroppo all'ultima giornata perdendo in casa dal FC Laufen, il Mendrisio sempre per un punto fallisce la promozione in LNB, a fine stagione Kulik rientrer\u00e0 in Germania.\nNazionale.\nNel 1973 fu convocato nella Nazionale tedesca Under-23 e collezion\u00f2 tre apparizioni, senza, tuttavia, riuscire a giocare con la Nazionale maggiore."}
{"id": "1452140", "revid": "1610933", "url": "https://it.wikipedia.org/wiki?curid=1452140", "title": "Alluvione di Pontedera del 4 novembre 1966", "text": "Il 4 novembre 1966, Pontedera, come molte altre citt\u00e0 della Toscana tra cui notoriamente Firenze, fu colpita da una tragica alluvione, l'ultima di una lunga serie di inondazioni che hanno funestato la citt\u00e0 nel corso dei secoli. Proprio per evitare il rinnovarsi di simili episodi in quello stesso periodo si stava costruendo il canale Scolmatore dell'Arno.\nLe ore prima dell'alluvione.\nIl giorno 3 novembre il fiume Era raggiunge il limite di piena. L'Arno, ormai non pi\u00f9 in grado di ricevere le acque dell'affluente, inizia a crescere al ritmo di un metro l'ora.\nLa notte tra il 3 e 4 novembre si teme che l'Arno possa rompere gli argini. La mattina del 4 giunge la notizia della tracimazione dell'Arno a Firenze e Pontedera si prepara a ricevere l'ondata di piena. Il 4 novembre \u00e8 giornata festiva, ma le celebrazioni tenutesi al mattino per commemorare la vittoria nella prima guerra mondiale si concludono in gran fretta senza che peraltro la popolazione sia stata avvisata del pericolo. Solo verso mezzogiorno il sindaco Giacomo Maccheroni decide di allertare la cittadinanza al pericolo imminente facendo diramare un annuncio tramite altoparlanti. Poco dopo l'Arno inizia a tracimare nonostante gli sforzi del Genio civile di contenere le acque.\nLe spallette del fiume lungo la Tosco-Romagnola cominciano a cedere e si teme una rottura imminente all'altezza di via Saffi.\nL'Era rompe gli argini.\nContrariamente alle aspettative la temuta rottura degli argini dell'Arno non avviene; a travolgere la citt\u00e0 sar\u00e0 invece l'Era, che alle ore 14.30 rompe gli argini in localit\u00e0 Montagnola. Si ritiene che l'esondazione possa essere stata favorita dall'ostacolo al deflusso dei detriti rappresentato dal vicino ponte della ferrovia.\nIn breve tempo la maggior parte della citt\u00e0 viene sommersa dalle acque limacciose dell'affluente e verso le 18 viene registrato il livello massimo di 13 metri sul livello stradale. La citt\u00e0 rimane per l'intera giornata e per tutta la notte successiva completamente isolata e senza corrente elettrica. Il giorno seguente i vigili del fuoco non riescono a raggiungere l'ospedale a causa della forza della corrente. Solo in tarda serata le acque iniziano a defluire, permettendo alla popolazione di uscire in strada.\nI danni dell'alluvione.\nFortunatamente non furono registrati morti o feriti ma solo danni materiali. Il 78% delle imprese cittadine sub\u00ec danni di entit\u00e0 variabile; tra queste anche la Piaggio, che dovette nuovamente riprendersi dopo i pesanti danni subiti nell'ultima guerra. I danni agli stabilimenti Piaggio furono contenuti grazie anche all'intervento degli operai dell'azienda, che misero in salvo i macchinari prima della tracimazione analogamente a quanto avvenuto nel periodo bellico quando le attrezzature produttive furono trasferite in luogo sicuro per proteggerle dai bombardamenti. Appena un mese dopo l'inondazione la Piaggio riprese la produzione e un anno dopo lanci\u00f2 sul mercato il famoso ciclomotore Ciao."}
{"id": "1452142", "revid": "36426", "url": "https://it.wikipedia.org/wiki?curid=1452142", "title": "Bona di Pisa", "text": "Biografia.\nNasce nell'umile e popoloso quartiere pisano di Guazzolongo (l'attuale \"San Martino\"), figlia di una giovane c\u00f2rsa, Berta, e di un mercante pisano, Bernardo; quest'ultimo lascer\u00e0 il tetto coniugale quando Bona ha soli tre anni, e ben presto madre e figlia si troveranno in grave difficolt\u00e0 economica. \nLa piccola ha il suo primo incontro con Ges\u00f9 a soli sette anni, quando entra in convento e decide di dedicare la sua vita al Signore, tanto da esservi consacrata a dieci anni. A quattordici anni intraprende il suo primo viaggio, in Terra Santa, che segner\u00e0 il suo futuro. Infatti al suo ritorno, avvenuto avventurosamente nel 1174, viene colpita da una visione, che la spinge ad unirsi ad altri pellegrini per un viaggio a Santiago di Compostela. Ed \u00e8 in quell'occasione che si chiarisce definitivamente che la sua missione in terra \u00e8 quella di assistere i pellegrini, in un'epoca in cui i viaggi sono lunghi, faticosi, pericolosi. Le sue doti morali e pratiche la fanno diventare sostegno ideale per tutti coloro che intraprendono quel viaggio, tanto che per altre otto volte la futura Santa si dedica ad assistere i pellegrini nel loro percorso (di nove mesi) verso il santuario spagnolo.\nLa sua devozione verso i pellegrini, che accompagner\u00e0 nel corso della sua vita anche a Roma e al santuario di San Michele sul Gargano, \u00e8 tale che pi\u00f9 di una volta rischier\u00e0 la vita nei suoi viaggi.\nOramai cinquantenne, stanca e fisicamente provata sia dal suo lungo viaggiare sia dalle penitenze che lei stessa si procura per la carne, torna a Pisa, citt\u00e0 con la quale ha mantenuto per tutta la vita un forte legame, e vi resta trascorrendo il suo tempo in meditazione e preghiera per due anni, fino a quando decide di partire da sola per Compostela per un ultimo viaggio. Secondo la tradizione, quest'ultimo viaggio avviene grazie all'intervento di San Giacomo, che la porta in volo fino alla sua destinazione, da cui ritorner\u00e0, poco prima di morire, portando con s\u00e9 alcune conchiglie provenienti dalle spiagge di Santiago di Compostela, come prova di quell'avvenimento.\nCulto.\nIl 2 marzo 1962 papa Giovanni XXIII la rende \"patrona degli assistenti di volo\", in virt\u00f9 della spiccata vocazione della Santa a confortare e sorreggere i pellegrini nei momenti pi\u00f9 difficili.\nLe sue spoglie riposano nella chiesa di San Martino, a Pisa, dove numerose assistenti di volo a lei devote si ritrovano il 29 maggio.\nIl simbolo della Santa \u00e8 rappresentato da una croce con la lettera B.\nEssa \u00e8 presente nel Martirologio Romano."}
{"id": "1452144", "revid": "1005847", "url": "https://it.wikipedia.org/wiki?curid=1452144", "title": "Antoni Ponikowski", "text": "Ricopr\u00ec la carica di Primo Ministro dal 1921 al 1922."}
{"id": "1452145", "revid": "26415", "url": "https://it.wikipedia.org/wiki?curid=1452145", "title": "Pietra di c\u00e0rparo", "text": ""}
{"id": "1452148", "revid": "92723", "url": "https://it.wikipedia.org/wiki?curid=1452148", "title": "Diocesi di Pilsen", "text": ""}
{"id": "1452151", "revid": "1005847", "url": "https://it.wikipedia.org/wiki?curid=1452151", "title": "Aleksander Skrzy\u0144ski", "text": "Ha ricoperto la carica di Primo ministro della Polonia dal 1925 al 1926."}
{"id": "1452152", "revid": "287204", "url": "https://it.wikipedia.org/wiki?curid=1452152", "title": "Aleksander Skrzynski", "text": ""}
{"id": "1452153", "revid": "959675", "url": "https://it.wikipedia.org/wiki?curid=1452153", "title": "Catacombe di Roma", "text": "Le catacombe di Roma sono antiche aree cimiteriali sotterranee realizzate sia dalla comunit\u00e0 ebraica che da quella cristiana nel suburbio della citt\u00e0 di Roma a partire dalla fine del II secolo. Sono caratterizzate da una rete di gallerie scavate nella roccia (per lo pi\u00f9 di natura tufacea), talvolta articolate su pi\u00f9 livelli sovrapposti, con loculi per inumazioni ricavati nelle pareti e meno frequentemente con deposizioni scavate nella pavimentazione. Nelle gallerie cimiteriali si aprono occasionalmente accessi che conducono a camere private, dette cubicoli, non di rado decorate da affreschi e destinate a famiglie o gruppi pi\u00f9 facoltosi. Le catacombe ebraiche presentano alcuni caratteri peculiari, come la presenza di tombe a forno (\"kokhim\"). \nAree cimiteriali sotterranee simili a catacombe ma di ridotta estensione erano realizzate anche dai pagani: sono generalmente definite ipogei o ipogei di diritto privato perch\u00e9 realizzati da uno o pi\u00f9 privati cittadini e non da comunit\u00e0 religiose. Per tale motivo per alcune catacombe minori prive di documentazione storica ed epigrafica non si \u00e8 in grado di stabilire con certezza se appartenessero o meno alla comunit\u00e0 cristiana.\nNel sottosuolo di Roma esistono pi\u00f9 di 50 catacombe in cui si snodano circa 150\u00a0km di gallerie. Le catacombe romane di certa o probabile attribuzione alla comunit\u00e0 cristiana sono poste sotto la custodia e l'autorit\u00e0 della Pontificia commissione di archeologia sacra, in ottemperanza a quanto stabilito nel 1929 dai Patti Lateranensi tra lo Stato Italiano e la Santa Sede.\nStoria.\nII secolo.\nI nuclei pi\u00f9 antichi delle catacombe romane risalgono alla fine del II secolo (Catacomba di San Callisto, zona dell'arenario nella Catacomba di Priscilla che sfrutta una cava preesistente). Precedentemente i cristiani venivano sepolti insieme con i pagani, senza particolari distinzioni relative al credo.\nCause religiose e sociali all'origine del fenomeno.\nLa pratica di seppellire i defunti in ambienti ipogei non rappresentava una novit\u00e0 per la civilt\u00e0 romana, poich\u00e9 tale uso era diffuso da molti secoli sia in Italia che in altre regioni del bacino del Mediterraneo (tra i Sardi fin dal Neolitico recente, tra gli Etruschi dal VII secolo a.C.; tra le tombe ipogee romane si pu\u00f2 ricordare il Sepolcro degli Scipioni degli inizi del III secolo a.C.). Negli esempi precedenti, tuttavia, gli ipogei erano destinati a singoli individui o in alternativa ad uno o pi\u00f9 gruppi familiari legati tra loro da vincoli di parentela. Le catacombe estesero la pratica del sepolcro ipogeo destinandola ad una vasta comunit\u00e0 di individui, legati tra loro dalla comune fede religiosa, e si svilupparono come vere necropoli sotterranee, con un'ampiezza ed una complessit\u00e0 mai fino ad allora raggiunte.\nLe cause del fenomeno delle catacombe sono in primo luogo di carattere religioso, poich\u00e9 la religione cristiana ed in parte anche l'ebraismo professavano la dottrina della risurrezione della carne, la quale afferma che alla fine dei tempi i corpi risusciteranno e si riuniranno alle anime per il giudizio finale: tale dottrina appariva incompatibile con la tradizionale pratica romana dell'incinerazione, che implicava la distruzione del corpo per combustione (e che anche tra i pagani durante il II secolo era in corso di graduale sostituzione con l'inumazione). Essendo i cimiteri a cielo aperto insufficienti per ospitare i corpi incombusti della massa crescente di credenti, la realizzazione dei cimiteri ipogei apparve una naturale soluzione per garantire un seppellimento dignitoso ai fedeli che attendevano la risurrezione, nei primi secoli del cristianesimo da molti ritenuta imminente (si veda in particolare l'eresia del montanismo). Lo stesso termine cimitero (in latino \"coemeterium\", dal greco \"\u03ba\u03bf\u03b9\u03bc\u03b7\u03c4\u03ae\u03c1\u03b9\u03bf\u03bd\" [\"koim\u0113t\u00e9rion\"], dal verbo \"\u03ba\u03bf\u03b9\u03bc\u03ac\u03c9\" [\"koim\u00e1\u014d\"], ossia \"dormire\", \"riposare\"), usato originariamente per riferirsi alle catacombe, allude ad un luogo di riposo temporaneo.\nUlteriori motivazioni che spinsero alla realizzazione delle catacombe nel suburbio di Roma furono di natura solidaristica, poich\u00e9, in particolar modo durante la lunga crisi economica scaturita dall'anarchia militare del III secolo, molti individui e famiglie aderenti al cristianesimo e all'ebraismo si trovarono in condizioni di assoluta indigenza e impossibilitati anche a provvedere per proprio conto alla sepoltura. L'etica cristiana ed ebraica imponevano pertanto alle comunit\u00e0 di soccorrere i confratelli indigenti realizzando sepolture a basso costo.\nIII e IV secolo.\nQuando la comunit\u00e0 divenne pi\u00f9 numerosa fu incrementata la realizzazione di cimiteri collettivi, parte all'esterno secondo l'uso moderno, parte ricavati nel sottosuolo sfruttando la facile lavorabilit\u00e0 del tufo locale. I cimiteri erano collocati entro i confini di terreni acquistati o pi\u00f9 frequentemente donati alla comunit\u00e0 da membri facoltosi. Nel III secolo nel suburbio di Roma si contavano 25 cimiteri, alcuni dei quali erano in possesso della Chiesa e da essa direttamente amministrati (ad esempio la Catacomba di San Callisto, dato che Ippolito Romano scrive nei suoi \"Philosophumena\" che papa Zefirino nomin\u00f2 il diacono Callisto, non ancora divenuto papa, \"custode e amministratore della catacomba\"). Nella prima met\u00e0 del III secolo, inoltre, Roma fu suddivisa in sette regioni ecclesiastiche: ad ognuna di esse vennero assegnati luoghi di culto e differenti catacombe per la sepoltura dei propri fedeli.\nNel 313 il Cristianesimo fu riconosciuto come religione legittima e negli anni seguenti esplose il fenomeno delle conversioni di massa: le catacombe continuarono ad espandersi e in alcuni casi ad approfondirsi con la realizzazione di pi\u00f9 livelli sovrapposti collegati da scale.\nDurante la seconda met\u00e0 del IV secolo l'abitudine ad essere sepolti nelle catacombe subisce un forte rallentamento, con la sola eccezione delle sepolture presso le tombe dei martiri (\"ad sanctos\" o \"retro sanctos\"), particolarmente ambite dai fedeli: il fenomeno \u00e8 causato dalla diffusione del culto devozionale verso i martiri sepolti nelle catacombe, incentivato dall'attivit\u00e0 di papa Damaso I, che commission\u00f2 lavori di restauro delle catacombe e di monumentalizzazione delle sepolture venerate per favorire le visite dei fedeli.\nDal V al IX secolo.\nNel V secolo l'uso delle catacombe per nuove sepolture diviene raro ma esse continuano ad essere meta di pellegrini a scopo di devozione.\nNel VI secolo, negli anni che seguono la caduta dell'Impero romano d'Occidente, le guerre greco-gotiche e i vari assedi cui Roma viene sottoposta incentivano lo spopolamento dell'antica capitale ed il saccheggio e l'abbandono dei siti paleocristiani nel suburbio, incluse le catacombe.\nTra l'VIII ed il IX secolo, in seguito ai continui saccheggi, i santuari extraurbani vennero gradualmente abbandonati e le sacre reliquie dei martiri furono traslate nelle chiese della citt\u00e0.\nDal basso Medioevo al XV secolo.\nTraslate le reliquie all'interno della citt\u00e0, le catacombe furono completamente abbandonate; gli accessi furono ostacolati dalla vegetazione e dalle frane, i santuari e i cimiteri caddero nell'oblio.\nDurante il basso Medioevo si perse ogni traccia della loro ubicazione. Le uniche catacombe ad essere ricordate furono quelle di San Sebastiano, di San Lorenzo (o \"di Ciriaca\") e di San Pancrazio.\nEt\u00e0 moderna.\nIn epoca moderna furono accidentalmente riscoperte nel XVI secolo e cominciarono ad essere esplorate prima con Antonio Bosio (1575-1629 col suo libro postumo \"Roma Sotterranea\" del 1634) e soprattutto con le ricerche di Giovanni Battista de Rossi (1822-1894). Negli anni cinquanta del XX secolo furono ritrovate ed identificate molte catacombe nei pressi di Roma.\nDescrizione.\nI cimiteri cristiani di Roma si articolavano di norma in una parte esterna (tecnicamente detta \"sub divo coelo\", \"sotto la luce del cielo\") con singole inumazioni e mausolei, di aspetto non dissimile dai cimiteri moderni. Al di sotto di essa si estendeva la rete di gallerie (\"ambulacra\") scavate da operai specializzati detti fossori mediante l'uso di attrezzi quali la piccozza (\"dolabra\"); il cimitero sotterraneo era accessibile dall'esterno tramite una o pi\u00f9 scale. A causa dei limiti imposti dalla legge romana che estendeva il diritto di propriet\u00e0 anche al sottosuolo, nello scavo delle gallerie i fossori erano tenuti a non superare i confini del terreno di propriet\u00e0 della comunit\u00e0 religiosa, frequentemente acquisito per il tramite di lasciti o donazioni. Proprio per ricordare tali atti di evergetismo, come avveniva anche per i primi \"tituli\" (luoghi di culto) cristiani, varie catacombe furono inizialmente intitolate ai benefattori: \u00e8 il caso ad esempio della catacomba di Priscilla o della catacomba di Ottavilla, che mut\u00f2 successivamente la sua denominazione in Catacomba di San Pancrazio, dal nome del martire pi\u00f9 illustre sepolto al suo interno.\nNelle catacombe di maggiori dimensioni \u00e8 possibile riconoscere nuclei diversificati, spesso originariamente indipendenti e solo in epoca pi\u00f9 tarda collegati tra loro a formare un'unica vasta area cimiteriale. I nuclei delle catacombe romane sono solitamente definiti regioni (ad esempio la \"regione delle cattedre\" nel \"Coemeterium Maius\").\nTalvolta nelle gallerie si realizzavano dei lucernari che garantivano il ricambio dell'aria all'interno della catacomba, miglioravano l'illuminazione e permettevano una pi\u00f9 agevole estrazione dei materiali di risulta derivati dallo scavo dei loculi e dai lavori di prolungamento della rete di gallerie. Alcune gallerie erano inoltre rivestite di intonaco bianco al fine di aumentare la luce prodotta dalle torce e dalle lampade ad olio, che erano alloggiate all'interno di nicchie o poste su mensole ad intervalli regolari.\nTipologie di sepolture.\nLa maggior parte degli individui trovavano sepoltura all'interno di semplici loculi (in latino \"loci\", plurale di \"locus\") di forma rettangolare, talvolta ospitanti anche pi\u00f9 cadaveri (loculi bisomi o trisomi). I loculi, generalmente disposti su file verticali (\"pilae\"), erano chiusi esternamente da materiali recuperati come tegole, mattoni e frammenti architettonici oppure da lastre di marmo, su cui erano spesso incisi o dipinti il nome del defunto ed altre informazioni quali l'et\u00e0, il mestiere, la data di morte o di sepoltura (per motivazioni di carattere religioso legate alla commemorazione del \"dies natalis\" in senso cristiano, cio\u00e8 il giorno della nascita alla nuova vita avvenuta per il tramite della morte), talvolta accompagnate da simboli cristiani o ebraici. Raramente intorno ai loculi erano murati con la malta oggetti appartenuti al defunto (ad esempio i vetri dorati). In alcuni casi iscrizioni o simboli cristiani erano incisi con uno stelo o impressi sulla malta che sigillava esternamente i loculi.\nUna tipologia di sepoltura pi\u00f9 monumentale \u00e8 l'arcosolio (\"arcosolium\"), costituito da una nicchia arcuata all'interno della quale si trovava una lastra posta in orizzontale a chiudere la sepoltura, accessibile dall'alto (il \"solium sub arcu\"). Anche l'arcosolio poteva essere semplice (ossia per una sola persona), oppure multiplo, potendo accogliere le sepolture di una intera famiglia.\nLungo i corridoi non sono infrequenti i cubicoli (\"cubicula\"), camere sepolcrali di forma quadrata o poligonale, contenenti pi\u00f9 loculi o arcosoli destinati a gruppi ristretti, membri della stessa famiglia o di famiglie imparentate tra loro; i cubicoli pi\u00f9 ampi sono detti cripte (\"cryptae\"), tra le quali la pi\u00f9 conosciuta \u00e8 la Cripta dei papi nella catacomba di San Callisto. Il termine \"crypta\", generico, \u00e8 tuttavia utilizzato in latino anche per definire le gallerie. I cubicoli possono ospitare anche sarcofagi di terracotta o di marmo.\nInfine, per ragioni di spazio alcune tombe erano scavate anche nel pavimento delle gallerie e dei cubicoli (\"formae\").\nNelle catacombe ebraiche \u00e8 presente una tipologia di sepoltura diffusa in ambito palestinese, le tombe a forno (\"kokhim\"), quasi del tutto assente nelle catacombe cristiane.\nSepolture \"ad sanctos\".\nA partire dal IV secolo si assiste alla diffusione del fenomeno delle sepolture \"ad sanctos\" (talvolta pi\u00f9 correttamente \"retro sanctos\"), ovvero all'affastellarsi di nuove sepolture realizzate nelle immediate vicinanze (o nella parte retrostante) di tombe venerate di martiri cristiani. Il fenomeno fu incentivato dall'attivit\u00e0 di papa Damaso I (366-384), il quale fu il primo grande promotore del culto dei martiri, eseguendo anche lavori di restauro, consolidamento ed ampliamento all'interno delle catacombe per favorire le visite dei fedeli. Tra le iniziative di Damaso si ricorda in particolare la collocazione di lastre marmoree iscritte contenenti carmi in onore dei martiri, da lui composti e trascritti con caratteri di particolare eleganza dal calligrafo Furio Dionisio Filocalo. La volont\u00e0 di essere sepolti nelle catacombe a breve distanza da una sepoltura venerata si basava sul convincimento che la vicinanza spaziale con il santo avrebbe favorito la sua intercessione in favore del defunto, al momento di ricevere il giudizio divino dopo la morte. Un privilegio \"quod multi cupiunt et rari accipiunt\" (\"che molti desiderano e pochi ottengono\"), come recita esplicitamente una celebre iscrizione del 382 (ICUR, I 3127).\nElenco delle catacombe.\nLe catacombe romane, in numero di circa cinquanta nel suburbio, furono realizzate lungo le vie consolari secondo le consuetudini e le leggi che imponevano, per motivi igienici, di seppellire all'esterno delle aree abitate.\nL'elenco che segue enuclea i cimiteri ipogei romani riferibili con certezza o con probabilit\u00e0 alle comunit\u00e0 ebraica e cristiana di Roma, suddivisi per strade di pertinenza, partendo dal colle Vaticano in senso antiorario. Per ciascuna catacomba \u00e8 inoltre indicato lo stato di accessibilit\u00e0 aggiornato al 2021.\nL'elenco delle catacombe \u00e8 seguito da un elenco di ipogei cosiddetti di diritto privato, ovvero non attribuiti a membri della comunit\u00e0 ebraica o cristiana, rinvenuti nel suburbio di Roma. Il termine ipogeo ricorre anche tra i cimiteri sotterranei con caratteri cristiani, laddove il cimitero abbia uno sviluppo spaziale assai limitato.\nIpogei di diritto privato.\nL'Ipogeo di via Livenza \u00e8 escluso dalla lista che segue perch\u00e9 privo di connotazione funeraria. Sono escluse anche le tombe familiari ipogee (come l'Ipogeo di Villa Glori, l'Ipogeo degli Ottavi, la Tomba dei Nasoni e la Tomba di Fadilla) perch\u00e9 prive delle caratteristiche gallerie con loculi."}
{"id": "1452156", "revid": "155634", "url": "https://it.wikipedia.org/wiki?curid=1452156", "title": "Cristian Rodr\u00edguez", "text": "\u00c8 soprannominato \"El Cebolla\". \u00c8 un esterno sinistro di centrocampo molto bravo nel dribbling e dall'ottima qualit\u00e0 tecnica.\nAvendo lontane origini piemontesi, di Lusernetta, ha acquisito la cittadinanza italiana.\nCarriera.\nClub.\nHa giocato in patria per il Pe\u00f1arol dal 2002 al 2005, anno in cui il Paris Saint-Germain lo ha prelevato tenendolo in organico fino al 2007. Nel 2007 passa in prestito al Benfica, squadra portoghese, mentre nel giugno 2008 lascia il club francese e firma un contratto per il Porto.\nIl 28 maggio 2012 ha siglato un accordo valido per quattro anni con l'Atletico Madrid, dove \u00e8 stato impegnato soprattutto a partita in corso.\nIl 20 gennaio 2015 viene ceduto in prestito al , con cui per\u00f2 disputa soltanto cinque incontri di campionato, senza mai andare a segno. L'8 marzo, nel pareggio per 0-0 contro l'Atalanta, viene espulso e successivamente squalificato per quattro partite.\nIl giorno dopo, in seguito al fallimento del Parma, rescinde il suo contratto con il club emiliano e si trasferisce, sempre con la formula del prestito, alla squadra brasiliana del Gremio. Il 9 maggio rescinde il suo contratto con il Gr\u00eamio, senza aver giocato neanche una partita a causa di un infortunio, facendo cos\u00ec ritorno all'.\nIl 25 luglio 2015 firma un contratto biennale con l'Independiente.\nNazionale.\nHa partecipato con la Nazionale uruguaiana alla Copa Am\u00e9rica 2004 e alla Copa Am\u00e9rica 2007. Dopo un episodio che l'ha visto coinvolto nel match di qualificazione ai Mondiali 2010 contro l'Argentina nel quale venne squalificato per quattro giornate dopo un gesto violento al difensore Gabriel Heinze, rimase poi escluso dalle convocazioni per il mondiale Mondiale sudafricano del 2010. Ha vinto con l'Uruguay la Copa Am\u00e9rica 2011.\nViene convocato per la Copa Am\u00e9rica Centenario negli Stati Uniti, ma \u00e8 costretto a rinunciare alla competizione a causa di un infortunio, venendo rimpiazzato da Diego Laxalt.\nViene convocato per il Mondiale di Russia 2018.\nStatistiche.\nPresenze e reti nei club.\n\"Statistiche aggiornate all'8 marzo 2015.\""}
{"id": "1452158", "revid": "1456895", "url": "https://it.wikipedia.org/wiki?curid=1452158", "title": "Valerio Liciniano Licinio", "text": "Biografia.\nLicinio nacque intorno all'anno 315, probabilmente a luglio o agosto. Suo padre Licinio era all'epoca augusto della parte orientale dell'impero, mentre sua madre fu probabilmente Flavia Giulia Costanza, sorella dell'imperatore della parte occidentale, Costantino I. Fu educato da Flavio Optato.\nIl 1\u00ba marzo 317 venne nominato cesare (vice-imperatore) d'Oriente a Serdica, assieme ai figli di Costantino, Crispo e Costantino II; Liciniano esercit\u00f2 un primo consolato, assieme a Costantino, per l'anno 319, mentre il secondo consolato, conferitogli nel 321 dal padre, non fu riconosciuto dall'imperatore occidentale.\nNel 324 Costantino sconfisse definitivamente Licinio, che mise a morte l'anno dopo; Liciniano fu ucciso nel 326.\nPare invece che un certo Liciniano, figlio illegittimo di Licinio, sia sopravvissuto al padre, in quanto nel 336 si trovava in Africa; Costantino ordin\u00f2 di deporlo e incatenarlo. Cerc\u00f2 di fuggire, ma venne catturato e portato a Cartagine, a lavorare in un gineceo."}
{"id": "1452161", "revid": "920621", "url": "https://it.wikipedia.org/wiki?curid=1452161", "title": "Siedlce", "text": "Siedlce (IPA: ['\u0255\u03b5dl\u02a6\u03b5]) \u00e8 una citt\u00e0 polacca che conta 77.100 abitanti (nel 2006).\nGeografia fisica.\nSituata nel voivodato della Masovia (dal 1999), \u00e8 stata precedentemente capoluogo del voivodato di Siedlce dal 1975 al 1998, prima della riforma dei voivodati.\nStoria.\nLa citt\u00e0 fu fondata molto probabilmente prima del XV secolo e fu menzionata per la prima volta con il nome di Siedlecz in un documento del 1448. Nel 1503 Daniel Siedlecki eresse un nuovo villaggio con lo stesso nome, con una chiesa nel centro. Nel 1547 alla citt\u00e0, creata dall'unione delle due frazioni, fu assegnato il diritto di Magdeburgo da parte del Re Sigismondo il Vecchio. Fino al 1807, quando fu confiscata dall'Impero russo, rimase propriet\u00e0 privata di diverse famiglie importanti di magnati, tra cui i Czartoryski e gli Ogi\u0144ski. Durante la seconda guerra mondiale pi\u00f9 del 50% degli edifici della citt\u00e0, tra cui lo storico municipio, furono distrutti. L'intera popolazione ebraica (circa 15.000 persone) fu dapprima rinchiusa in un ghetto nel centro citt\u00e0 e quindi deportata e sterminata nel campo di sterminio di Treblinka.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1452163", "revid": "6923", "url": "https://it.wikipedia.org/wiki?curid=1452163", "title": "Surgela", "text": "La Surgela \u00e8 stata un'azienda alimentare italiana, attiva nella produzione di alimenti surgelati.\nStoria.\nL'azienda venne fondata 29 marzo 1956 con il nome di Industria Frigorifera Vittorugo Mallucci. Nel 1961 divenne Surgela - Industrie Frigorifere e Conserviere della Valle del Tronto, e nel 1963 Industrie Alimentari e Conserviere della Valle del Tronto. Alla fine degli anni settanta venne acquisita dalla SME.\nNel 1982 venne incorporata nella Italgel, diventandone un marchio.\nNel 1993 la SME vendette l'Italgel alla Nestl\u00e9 e il marchio Surgela scomparve, venendo assorbito dai marchi Buitoni e Valle degli Orti.\nEventi successivi.\nNel 2001 lo stabilimento ex-Surgela di Porto d'Ascoli fu venduto al gruppo italiano Foodinvest, dietro l'impegno che Nestl\u00e8 avrebbe continuato ad acquistare i suoi prodotti per un periodo di cinque anni.\nNel 2009 Foodinvest Verde S.r.l. venne dichiarata fallita dal Tribunale di Ascoli e lo stabilimento venne affittato da Vinfood S.p.A., che trasform\u00f2 la ex-Surgela in Ortofrost S.r.l. Nonostante gli enormi sforzi fatti per riaprire il sito produttivo da parte della Ortofrost, le istituzioni nella loro globalit\u00e0 non mantennero le promesse fatte alla nuova cordata relativamente al ridimensionamento delle tariffe dell'acqua nonch\u00e9 del costo dell'energia elettrica. Nel marzo del 2012, dopo i primi tre anni di nuova gestione, alla Ortofrost venne ordinato di chiudere lo stabilimento fallendo per la seconda volta nell'arco di tre anni."}
{"id": "1452165", "revid": "1305772", "url": "https://it.wikipedia.org/wiki?curid=1452165", "title": "Megan Meier", "text": "Informazioni biografiche.\nMegan Meier nacque nella citt\u00e0 di O'Fallon il 6 novembre 1992.\nSecondo le informazioni date alla stampa dalla madre e dai suoi conoscenti, Megan Meier aveva come hobby il nuoto e la musica rap ed amava i cani ed i ragazzi educati. Tuttavia non ebbe un'infanzia facile: alta circa 167 centimetri, pesava 95 kg e questo la obbligava ad una serie di diete ferree che la resero triste e taciturna. Inoltre sin dall'asilo e dalle scuole elementari fu vittima di bullismo e fu costretta a cambiare scuole in entrambi i casi. Queste continue derisioni le causarono un dissidio interiore e all'et\u00e0 di 8 anni disse alla madre che voleva suicidarsi. A quel punto fu mandata da uno psichiatra che le diagnostic\u00f3 la Sindrome da deficit di attenzione e iperattivit\u00e0 ed una sindrome depressiva abbastanza acuta. Tutto ci\u00f2 dur\u00f2 finch\u00e9 non cominci\u00f2 a frequentare una scuola media privata dove erano assenti atti di bullismo.\nLa morte.\nMegan apr\u00ec un account su MySpace sotto tutela dei genitori, e nel sito ricevette un messaggio da \"Josh Evans\": Josh asseriva di essere un ragazzo sedicenne, carino e simpatico, irresistibilmente attratto da lei. Egli inoltre affermava di vivere come lei nella citt\u00e0 di O'Fallon, di essere uno studente e di non possedere un numero telefonico personale.\nIl 16 ottobre del 2006 Josh cambi\u00f2 tono nei confronti di Megan e scrisse frasi ingiuriose del tipo \"Tutti sanno chi sei. Sei una persona cattiva e tutti ti odiano. Che il resto della tua vita sia schifosa\"; \"Megan \u00e8 una prostituta\"; \"Megan \u00e8 grassa\" e soprattutto \"Il mondo sarebbe un posto migliore senza di te\". Disperata da questo cambio repentino di umore, la ragazza si tolse la vita impiccandosi in camera sua.\nLa scoperta dei responsabili.\nRecentemente si \u00e8 scoperto che Josh Evans non esiste: a inventarsi questo personaggio erano stati due vicini di casa e in particolare una signora di nome Lori Drew: a scoprirlo fu un'altra vicina di casa, che ammise anche le responsabilit\u00e0 della propria figlia (rea, a suo dire, di aver mandato l'ultimo infamante messaggio). Il 15 maggio 2008, un Grand jury federale ha disposto il rinvio a giudizio di Lori Drew per aver commesso reati quali l'accesso non autorizzato a reti informatiche protette al fine di ottenere informazioni necessarie a provocare disagio emozionale a terzi, e la cospirazione per commettere crimini.\nIl 16 novembre 2008, Lori Drew \u00e8 stata giudicata colpevole in merito al primo capo d'accusa, l'accesso non autorizzato a computer protetti, derubricato per\u00f2 a reato lieve (\"misdemeanor\") dall'originale imputazione di crimine aggravato (\"felony\"), mentre per il secondo, la cospirazione, la giuria popolare non \u00e8 stata in grado di raggiungere un verdetto unanime e il capo d'accusa \u00e8 stato dunque accantonato. L'eco del caso ha tuttavia mosso numerose giurisdizioni locali e statali negli Stati Uniti, nonch\u00e9 il Governo Federale, a rivedere i codici penali per inserirvi il reato di molestie tramite Internet."}
{"id": "1452166", "revid": "1543377", "url": "https://it.wikipedia.org/wiki?curid=1452166", "title": "Gerd Binnig", "text": "Nacque a Francoforte sul Meno. La sua famiglia si divise fra Francoforte e Offenbach, fintanto che il fisico dovette frequentare in periodi diversi le scuole di entrambe le citt\u00e0. A 10 anni decise di diventare un fisico, ma si \u00e8 presto chiesto se avesse fatto la giusta scelta. Si concentr\u00f2 anche nella musica, suonando in una band. Inizi\u00f2 inoltre a suonare il violino nell'orchestra della scuola.\nNel 1969, ha sposato Lore Wagler, una psicologa con la quale ebbe due figli: uno nacque in Svizzera, l'altro in California.\nNel 1978, accett\u00f2 l'offerta dell'IBM di entrare nel gruppo di ricerca di Zurigo. L\u00ec incontr\u00f2 Heinrich Rohrer, insieme al quale ha ricevuto il Premio Nobel per la fisica nel 1986 per i loro progetti sul Microscopio a effetto tunnel.\nLa squadra di ricerca includeva Christoph Gerber e Edmund Weibel, i quali vennero presto ricompensati con dei premi, tra i quali lo stesso Premio Nobel.\nNel 1994 Gerd Binnig ha fondato \"Definiens\", la quale divenne nel 2000 un'impresa commerciale. Oggi, compagnie ed istituzioni nel mondo usano la tecnologia \"Definiens\". La Definiens attualmente si occupa di scienze biologiche e della Terra. Nelle scienze biologiche, la tecnologia Definiens \u00e8 usata per accelerare i processi diagnostici. Nelle scienze della Terra permette la classificazione e l'analisi di satelliti ed aree di spazio con velocit\u00e0, esattezza e chiarezza pi\u00f9 grandi."}
{"id": "1452172", "revid": "37401", "url": "https://it.wikipedia.org/wiki?curid=1452172", "title": "Punteruoli", "text": ""}
{"id": "1452175", "revid": "287204", "url": "https://it.wikipedia.org/wiki?curid=1452175", "title": "Arriccio", "text": "L'arriccio \u00e8 il secondo dei tre strati fondamentali (a loro volta stesi in pi\u00f9 mani consecutive) della tecnica storica per l'affresco o per la finitura di mura grezze.\nTecnica.\nSi tratta di una malta, piuttosto irregolare e granulosa, fatta di calce e sabbia non ben setacciata, ed ha due scopi: far s\u00ec che l'intonaco si aggrappi grazie alla sua consistenza granulosa, ed essere una buona riserva di umidit\u00e0 per lo strato sovrastante. Presenta una granulometria media (compresa tra 8 e 2 mm) e viene applicato in spessori che variano da 1,5 a 2 centimetri, rivestendo cos\u00ec il ruolo di vero e proprio scheletro di tutto il sistema intonaco. Il suo principale compito \u00e8 di uniformare la superficie delle murature, andando ad eliminare tutti gli eventuali difetti di planarit\u00e0 e verticalit\u00e0, e, dato lo spessore, di barriera protettiva nonch\u00e9 di struttura portante per gli strati successivi (intonaco di finitura o sistema collante-piastrella).\nNelle tecnica di costruzione moderna ha anche funzione di tenuta idrica e nella merceologia attuale corrisponde all'intonaco grezzo di sottofondo. \nIl suo nome ha probabilmente origine dall'aspetto ruvido che la lavorazione col taglio della cazzuola conferisce alla superficie."}
{"id": "1452177", "revid": "1005847", "url": "https://it.wikipedia.org/wiki?curid=1452177", "title": "Senatori della IX legislatura della Repubblica Italiana", "text": "Questo elenco riporta i nomi dei senatori della IX legislatura della Repubblica Italiana dopo le elezioni politiche del 1983.\nDurante la IX legislatura della Repubblica Italiana si alternarono - fra il 12 luglio 1983 e il 1\u00ba luglio 1987 - 356 senatori, dei quali 340 (il 95,51%) di sesso maschile e soltanto 16 di sesso femminile, con un'et\u00e0 media complessiva di 56,81 anni."}
{"id": "1452179", "revid": "599013", "url": "https://it.wikipedia.org/wiki?curid=1452179", "title": "Esofago di Barrett", "text": "Lepitelio di Barrett oppure esofago di Barrett \u00e8 una metaplasia, un adattamento delle cellule della parte inferiore dell'esofago ad uno stimolo nocivo. Esso \u00e8 caratterizzata dalla sostituzione del normale rivestimento dell'epitelio squamoso pluristratificato dell'esofago in epitelio colonnare semplice con cellule mucipare caliciformi (che si trovano di solito nel tratto gastrointestinale). Il significato medico dell'esofago di Barrett \u00e8 la chiara correlazione (circa 0,5% per anno-paziente) con l'adenocarcinoma esofageo, un tumore molto spesso mortale, per cui \u00e8 considerata una condizione precancerosa.\nSi ritiene che la principale causa dell'esofago di Barrett sia un adattamento alla cronica esposizione all'acido da esofagite da reflusso. Negli ultimi anni, l'incidenza dell'adenocarcinoma esofageo \u00e8 aumentata notevolmente nel mondo occidentale. La condizione si riscontra tra il 5% e il 15% di pazienti che cercano cure mediche per i bruciori di stomaco (malattia da reflusso gastroesofageo), tuttavia un vasto sottogruppo di pazienti con esofago di Barrett non presentano sintomi. La diagnosi prevede l'esecuzione di una endoscopia (pi\u00f9 precisamente, una esofagogastroduodenoscopia, una procedura in cui viene inserito un cavo a fibre ottiche attraverso la bocca per esaminare l'esofago, lo stomaco e il duodeno) e una biopsia. Le cellule dell'esofago di Barrett, in seguito alla biopsia vengono classificate in quattro categorie principali: non displasiche, displasia di basso grado, displasia di alto grado e carcinoma franco. Una displasia ad alto grado e le prime fasi dell'adenocarcinoma possono essere trattati con la resezione endoscopica e nuove terapie endoscopiche, come l'ablazione a radiofrequenza; mentre stadi avanzati (che coinvolgono la sottomucosa) sono generalmente sottoposti a trattamento chirurgico. Ai pazienti con una condizione non displasica e basso grado, viene solitamente consigliato di sottoporsi osservazione endoscopiche annuali con l'ablazione a radiofrequenza come opzione terapeutica. Si stima che nella displasia ad alto grado, il rischio di sviluppare un tumore potrebbe essere del 10% per paziente-anno o maggiore.\nLa condizione prende il nome dal chirurgo di origine australiana Norman Barrett (1903-1979), che la descrisse nel 1950.\nStoria.\nNel 1950 Norman Barrett fu il primo a descrivere la condizione. Una correlazione con la malattia da reflusso gastroesofageo \u00e8 stata fatta nel 1953, mentre l'associazione all'adenocarcinoma \u00e8 stata formulata nel 1975.\nEpidemiologia.\nSi calcola che sia presente fin nel 5-15% dei pazienti con malattia da reflusso gastroesofageo sintomatica, pi\u00f9 frequente nella razza caucasica; la prevalenza aumenta con l'et\u00e0. Negli Stati Uniti, l'incidenza tra gli uomini caucasici \u00e8 di otto volte rispetto alle donne caucasiche e cinque volte maggiore rispetto agli uomini afro-americani. Nel complesso, il rapporto maschi-femmine \u00e8 di 10:1. Diversi studi hanno stimato che la prevalenza dell'esofago di Barrett nella popolazione generale possa essere tra l'1,3% al 1,6% in due popolazioni europee (italiano e svedese) e il 3,6% in una popolazione coreana.\nMeccanismo d'azione.\nIn seguito al rilasciamento del cardias, il succo gastrico acido, a contatto prolungato con l'esofago, origina una modificazione dell'epitelio che tenta di difendersi dall'acido.\nLe cellule che sostituiscono il tratto di epitelio esofageo che viene a contatto con il reflusso acido hanno caratteristiche molto simili a quelle intestinali e costituiscono l'esofago di Barrett. Questo cambiamento nel programma di differenziamento delle cellule staminali (non si sa ancora l'esatta natura ed origine di questi elementi staminali) della mucosa esofagea viene definito metaplasia, cio\u00e8 una modificazione per cui un tipo cellulare differenziato viene sostituito da un altro tipo cellulare differenziato. Posta per buona la definizione di esofago di Barrett inteso come metaplasia intestinale, \u00e8 possibile classificarlo in tre sotto-istotipi: \"tipo I\" o metaplasia intestinale completa, contenente cellule di Paneth, caliciformi e cellule assorbenti (\u00e8 un tipo raro); \"tipo II\", quadro ghiandolare misto con cellule foveolari gastriche e cellule caliciformi mucipare; \"tipo III\", fatto da sole cellule caliciformi. L'epitelio cilindrico cos\u00ec originatosi \u00e8 pi\u00f9 resistente al danno indotto dalla pepsina e dall'acido di quanto lo sia quello squamoso.\nTale patologia \u00e8 spesso pre-cancerosa (lesione pre-neoplastica), poich\u00e9 questo epitelio pu\u00f2 andare incontro a incontrollata replicazione; questo succede circa nel 2-5% dei casi; infatti i pazienti portatori di esofago di Barrett presentano un rischio aumentato di circa 30-40 volte di sviluppare adenocarcinoma esofageo rispetto ai pazienti con mucosa normale. In genere la modificazione neoplastica \u00e8 preceduta da una displasia, ossia da una alterata crescita tissutale, che si manifesta con il venire meno delle strutture ghiandolari dell'esofago di Barrett e con la presenza di alterazioni nucleari e citoplasmatiche tipiche (per esempio i nuclei sono pi\u00f9 grossi e occupano gran parte del volume della cellula e l'epitelio colonnare pu\u00f2 diventare patologicamente pluristratificato); si ritrova anche positivit\u00e0 immunoistochimica per Ki67. Fattori che aumentano il rischio di sviluppo di adenocarcinoma in un soggetto portatore di esofago di Barrett sono: razza caucasica, sesso maschile, consumo di alcool e tabacco, obesit\u00e0 e lunghezza della lesione metaplastica.\nTale condizione pu\u00f2 essere associata a fibrosi cistica ed \u00e8 sostanzialmente molto rara in et\u00e0 pediatrica.\nSegni e sintomi.\nIl passaggio da cellule normali a cellule precancerose, indice dell'esofago di Barrett, non provoca alcun sintomo particolare. La condizione, tuttavia, \u00e8 associata a questi sintomi:\nIl rischio di sviluppare un esofago di Barrett aumenta nel caso di obesit\u00e0 centrale (a differenza dell'obesit\u00e0 periferica). L'esatto meccanismo non \u00e8 chiaro. La differenza nella distribuzione del grasso tra gli uomini (pi\u00f9 centrale) e le donne (pi\u00f9 periferico) potrebbe spiegare l'aumento del rischio nei maschi.\nDiagnosi.\nPer poter porre diagnosi di esofago di Barrett devono venir soddisfatti due requisiti: evidenza endoscopica di epitelio cilindrico al di sopra della giunzione gastroesofagea ed evidenza istologica di metaplasia intestinale nei campioni bioptici di tale epitelio.\nClassificazione.\nL'esofago di Barrett pu\u00f2 venire suddiviso in due tipi principali: a \"segmento lungo\" o a \"segmento corto\" (pi\u00f9 frequente), a seconda che la sua estensione sia rispettivamente pari o superiore ai 3\u00a0cm, o sia inferiore.\nComplicanze.\nPossono essere la prima manifestazione della patologia e sono principalmente rappresentate da ulcerazioni locali sanguinanti, stenosi, neoplasie non invasive (displasia) ed adenocarcinoma.\nTrattamento.\nMolte persone con esofago di Barrett non presentano displasia. Le societ\u00e0 mediche raccomandano che se un paziente ha l'esofago di Barrett, e se gli ultimi due esami endoscopici e bioptici hanno confermato l'assenza di displasia, egli non dovrebbe effettuare ulteriori endoscopie per tre anni.\nSpesso viene consigliato uno \"screening\" per le persone con esofago di Barrett tramite indagine endoscopica, tuttavia vi sono poche prove dirette a supporto di tale pratica. Le opzioni terapeutiche per la displasia ad alto grado comprendono la rimozione chirurgica dell'esofago (esofagectomia) o trattamenti endoscopici, come la dissezione endoscopica della sottomucosa o l'ablazione (distruzione).\nI risultati dimostrano che l'ablazione a radiofrequenza ha un'efficacia del 90% o superiore rispetto alla completa rimozione dell'esofago e anche una maggior sicurezza durante la procedura.\nI farmaci inibitori della pompa protonica non hanno dimostrato di essere in grado di prevenire il tumore esofageo. Il trattamento laser viene utilizzato nei casi di grave displasia, mentre la malignit\u00e0 conclamata pu\u00f2 richiedere un intervento chirurgico, radioterapia o chemioterapia sistemica. Inoltre, un recente studio durato cinque anni ha dimostrato che la terapia fotodinamica con Photofrin \u00e8 statisticamente pi\u00f9 efficace per eliminare aree di crescita displasiche rispetto all'uso esclusivo di un inibitore della pompa protonica. Non vi \u00e8 attualmente alcun modo affidabile per determinare quali pazienti con esofago di Barrett potranno sviluppareun tumore esofageo, anche se un recente studio ha rilevato che vi possono essere tre diverse anomalie genetiche associabili ad una probabilit\u00e0 del 79% di sviluppare un tumore entro sei anni.\nLa resezione endoscopica della mucosa \u00e8 stata considerata come una tecnica di gestione. Inoltre un'operazione nota come fundoplicatio secondo Nissen-Rossetti pu\u00f2 ridurre il reflusso di acido dallo stomaco nell'esofago.\nIn una serie di studi, i farmaci anti-infiammatori non steroidei (FANS), come l'aspirina, hanno dato prova di prevenire il cancro esofageo in soggetti con esofago di Barrett. Tuttavia, nessuno di questi studi sono stati randomizzati, controllati con placebo e con controprove, che sono considerati il \"gold standard\" per la valutazione di un intervento medico. Inoltre, la dose migliore di FANS per la prevenzione di un tumore non \u00e8 ancora noto.\nPrognosi.\nL'esofago di Barrett \u00e8 una condizione precancerosa. La sua conseguenza maligna, l'adenocarcinoma esofagogastrico giunzionale, ha un tasso di mortalit\u00e0 di oltre l'85%. Il rischio di sviluppare adenocarcinoma esofageo nelle persone con esofago di Barrett \u00e8 stato stimato di essere 6-7 per 1000 anni-persona, tuttavia uno studio di coorte su 11.028 pazienti della Danimarca, pubblicato nel 2011, ha mostrato un'incidenza di solo l'1,2 per 1000 anni-persona (5,1 per 1000 persone-anno in pazienti con displasia, 1,0 per 1000 persone-anno in pazienti senza displasia). Il rischio relativo di adenocarcinoma esofageo \u00e8 di circa 10 volte maggiore in quelli con esofago di Barret, rispetto alla popolazione generale. La maggior parte dei pazienti con carcinoma esofageo sopravvive meno di 1 anno."}
{"id": "1452180", "revid": "1149807", "url": "https://it.wikipedia.org/wiki?curid=1452180", "title": "F. Compo", "text": ", abbreviazione di \"Family Composition\", \u00e8 un manga \"seinen\" giapponese di Tsukasa H\u014dj\u014d, pubblicato originariamente in Giappone nel 1996 dalla Sh\u016beisha sulla rivista \"Manga Allman\" con il titolo di .\nComposto di 14 volumi, il fumetto non \u00e8 stato un grande successo commerciale sia in patria sia in Italia, soprattutto se paragonato alle due precedenti opere dell'autore (i best seller \"Cat's Eye\" e \"City Hunter\"), forse per via delle delicate tematiche trattate legate alle varie tipologie di sessualit\u00e0. Secondo alcune opinioni, anche di persone omosessuali, la tiepida accoglienza riservata all'opera sarebbe da attribuire alla presenza di una certa retorica nel descrivere il mondo transessuale, unito per\u00f2 ad una riconosciuta capacit\u00e0 di saper descrivere la sessualit\u00e0 non convenzionale come un evento naturale della vita; in ogni caso, il manga non vuole essere un saggio, ma una commedia degli equivoci e conserva quindi l'ingenuit\u00e0 tipica del genere.\nTrama.\nLa storia \u00e8 incentrata su Masahiko Yanagiba, un ragazzo che si ritrova orfano a 18 anni dopo la recente morte del padre in un incidente stradale e la morte della madre quando era piccolo. Nonostante Masahiko desideri andare all'universit\u00e0, la nuova condizione lo costringe a rinunciare agli studi e a cercare un lavoro per sopravvivere. Un giorno per\u00f2 suona alla porta di casa sua una donna somigliante alla defunta madre che gli dice di essere Yukari Wakanae, moglie del fratello di sua madre, che lo invita ad abitare con la sua famiglia per consentirgli di continuare gli studi.\nMasahiko \u00e8 inizialmente perplesso, perch\u00e9 sa che sua madre aveva rotto da tempo i rapporti con il fratello e non conosce affatto la sua famiglia, ma alla fine accetta e conoscere cos\u00ec suo zio Sora, marito di Yukari, e Shion, loro figlia e sua cugina.\nIl giovane studente scoprir\u00e0 per\u00f2 la verit\u00e0 su questa famiglia, e il perch\u00e9 sua madre aveva smesso di parlare con Yukari. I ruoli di questa famiglia sono infatti invertiti: Yukari \u00e8 in realt\u00e0 una donna transessuale MtF, ossia il fratello di sua madre, il che spiega la somiglianza tra i due. Sora \u00e8 in realt\u00e0 un uomo transessuale FtM, quindi nonostante sia esteticamente un uomo era nato femmina. Infine, il vero genere di Shion non \u00e8 ancora chiaro. Persino le assistenti di Sora, che lavora come \"mangaka\", sono delle donne transessuali.\nDopo un inizio scombussolato, Masahiko decider\u00e0 per\u00f2 di trasferirsi nella loro casa, vivendo con loro molte avventure.\nVolumi.\nIl manga, scritto e disegnato da Tsukasa H\u014dj\u014d, \u00e8 stato serializzato dal luglio 1996 al novembre 2000 sulla rivista \"Manga Allman\" edita da Sh\u016beisha. I vari capitoli sono stati raccolti in quattordici volumi \"tank\u014dbon\" pubblicati dal 23 aprile 1997 al 24 gennaio 2001 sotto l'etichetta SC Allman.\nIn Italia la serie \u00e8 stata pubblicata da Star Comics nella collana \"Starlight\" dall'8 agosto 2000 al 24 agosto 2001.\nRiferimenti ad altre opere.\nNel capitolo 3 del manga compare Ryo Saeba, protagonista di \"City Hunter\", mentre prova a sedurre Shion Wakanae.\nAccoglienza.\nUn recensore di Everyeye.it trov\u00f2 i disegni superbi e in grado di raccontare la storia in maniera semplice e chiara. All'inizio la storia era un po' lenta ma con lo scorrere degli episodi tutto diventava decisamente pi\u00f9 coinvolgente e il racconto avrebbe regalato scene d'amore e divertimento. La trama risultava avvincente ed era supportata da disegni favolosi che creavano un forte desiderio di interesse, che avrebbe portato il lettore a desiderare di proseguire la serie senza alcun problema. Il redattore paragon\u00f2 \"F. Compo\" a \"City Hunter\", altra opera di H\u014dj\u014d, e afferm\u00f2 che da un lato ne usciva perdente e dall'altro fortemente vincitore, giustificando che \"City Hunter\" vantava di un'atmosfera d'avventura, spesso alternata a gag esilaranti mentre \"F. Compo\" abbandonava l'atmosfera misteriosa per un'altra incentrata sul divertimento fin dall'inizio. I disegni risultavano inoltre superiori a quelli della precedente opera in quanto l'autore si era maggiormente affinato nel corso degli anni. La serie era in grado sia di far innamorare che di divertire allo stesso tempo.\nSerena Capellaro di iCrewPlay afferm\u00f2 che \"F. Compo\" era una serie che sarebbe riuscita entrare nel cuore e di far ridere. I disegni raccontavano i protagonisti e le loro vicende in maniera molto realistica da far sembrare i personaggi veri, grazie anche all'uso delle mimiche facciali offerte da H\u014dj\u014d."}
{"id": "1452184", "revid": "838137", "url": "https://it.wikipedia.org/wiki?curid=1452184", "title": "Onorio di Canterbury", "text": "Biografia.\nFu forse tra i monaci inviati (597) da papa Gregorio I Magno al seguito di Sant'Agostino di Canterbury per evangelizzare l'Inghilterra, ma \u00e8 pi\u00f9 probabile che abbia raggiunto l'isola pi\u00f9 tardi (601). Fu consacrato arcivescovo nel 627 da San Paolino di York e presto anche il papa lo riconobbe come tale poich\u00e9, su richiesta dello stesso Onorio, nomin\u00f2 Paolino arcivescovo di York, dandogli cos\u00ec il potere di nominare altri arcivescovi.\nOnorio continu\u00f2 l'evangelizzazione della Britannia mandando San Felice di Burgundia a Dunvich e in seguito nell'Anglia Orientale, dove lo consacr\u00f2 vescovo. Felice, essendo un Burgundo, fu il primo vescovo non latino della Gran Bretagna.\nMorto nel 653, l'arcivescovo fu sepolto nella \"chiesa di Sant'Agostino\" a Canterbury e fu pi\u00f9 tardi proclamato santo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1452185", "revid": "767487", "url": "https://it.wikipedia.org/wiki?curid=1452185", "title": "In viaggio per il college", "text": "In viaggio per il college (\"College Road Trip\") \u00e8 un film del 2008, diretto da Roger Kumble ed interpretato da Raven-Symon\u00e9 e Martin Lawrence. Il film \u00e8 stato co-prodotto dalla Gunn Films e dalla \"major\" hollywoodiana Walt Disney Pictures oltre che distribuito. L'uscita nelle sale di proiezione Stati Uniti \u00e8 avvenuta il 7 marzo 2008, in Italia il 18 luglio 2008. A differenza degli USA, dove il film ha riscontrato grande successo, in Italia \u00e8 stato un vero e proprio flop, incassando, durante il primo weekend, solo 4.890 Euro. Ha fatto il suo primo passaggio televisivo il 29 maggio 2011 su Italia 1, riportando una media di 1.702.000 telespettatori e il 6,75% di share.\nTrama.\nMelanie Porter \u00e8 una ragazza di 17 anni che sta per diplomarsi e sogna di andare alla Georgetown University. Tuttavia suo padre James, capo della polizia nel tranquillo sobborgo di Chicago dove vivono, \u00e8 iperprotettivo e non \u00e8 pronto per lasciarla partire per studiare cos\u00ec lontano da casa. Infatti ha altri piani per Melanie: vuole che lei vada alla Northwestern University, che \u00e8 distante solo 28 minuti da casa. James discute anche con sua moglie, l'agente immobiliare Michelle, che approva la scelta della figlia. Melanie viene invitata a un colloquio presso la Georgetown da un reclutatore del college che ha visto la sua performance in un finto processo. Le sue due migliori amiche, Nancy e Katie, si offrono di portarla a Pittsburgh nel loro itinerario per visitare le altre universit\u00e0. Melanie \u00e8 entusiasta di andare con loro fino a quando suo padre non si prende le ferie apposta per accompagnarla personalmente a Washington DC a visitare la Georgetown.\nSulla loro strada, Melanie visita a malincuore la Northwestern per accontentare il padre e l\u00ec incontrano un duo padre- figlia, Doug e Wendy, anche loro in visita per un itinerario fra i vari college. James ha assunto degli attori alla Northwestern, per far credere a Melanie che l'universit\u00e0 sia molto pericolosa ma il suo piano fallisce perch\u00e9 Melanie lo smaschera.\nForano una ruota e James ben presto trova Trey nascosto nel bagagliaio con Albert. Sfortunatamente a causa di un incidente l'auto cade in un dirupo e a piedi raggiungono un hotel. Il giorno seguente si imbattono di nuovo in Doug e Wendy, che si offrono di dare loro un passaggio. Durante il viaggio James scopre da Wendy che il programma di Giurisprudenza della Georgetown prevede di recarsi a studiare per un semestre anche all'universit\u00e0 gemellata di Tokio e ne rimane davvero deluso perch\u00e9 Melanie gliel'aveva nascosto. Per andare a casa della nonna, trovano un passaggio in un autobus di turisti giapponesi dove si confrontano sulle loro differenze e alla fine si pacificano cantando la loro canzone. A sorpresa, Nancy e Katie si presentano a prendere Melanie a casa della nonna per fare un pigiama party nel campus dove risiede la sorella di Nancy. James, a causa di un malinteso decide di verificare che la figlia stia effettivamente l\u00ec e si intrufola in casa. Dopo aver sentito che sua figlia ha fiducia in lui, decide di andarsene ma per non farsi vedere si nasconde sotto al letto. Purtroppo si addormenta e viene scambiato per un maniaco e portato in cella dagli agenti di sicurezza del campus. Quando arriva la figlia, scoprendo il fatto si arrabbia e decide di partire da sola per Washington DC.\nJames raggiunge quindi la figlia in aeroporto ma entrambi hanno perso il volo. Lui le spiega che ha capito il suo errore e non vuole distruggere i suoi sogni e che \u00e8 pronto per farle realizzare i suoi progetti. Dopo aver fatto accompagnare a casa Trey dalla nonna, essi trovano un volo alternativo di un'\u00e9quipe di paracadutisti. Devono lanciarsi nel vuoto e atterrano in un campo da golf, dove ritrovano il padre della sposa a cui avevano rovinato in ricevimento a causa del maialino Albert. Tra loro inizia una rincorsa con i golf cart ma alla fine arrivano in tempo per il colloquio. Melanie \u00e8 nervosa ma James la conforta e alla fine Melanie viene accettata alla Georgetown, e scopre che anche Wendy ha fatto domanda per la stessa universit\u00e0, e sar\u00e0 nel suo stesso dormitorio.\nProduzione.\nIl film \u00e8 nato da alcune bozze sviluppate da Carrie Evans e Emi Mochizuki, sceneggiatori della \"Disney Writers Program\".\nDurante la fase di pre-produzione \u00e8 stato assunto Roger Kumble come regista e Martin Lawrence come interprete principale.\nIl film \u00e8 stato girato dall'8 luglio 2007 al 30 dello stesso mese nelle varie location poste nel Connecticut (Choate Rosemary Hall, Roger Ludlowe Middle School e Taft School). Le riprese svoltesi nella Taft School dovevano inizialmente essere girate a Georgetown, poi scelta scartata. Alcune scene del film sono state girate nel quartiere di Glenbrook (Stamford), Connecticut."}
{"id": "1452200", "revid": "367445", "url": "https://it.wikipedia.org/wiki?curid=1452200", "title": "Taq polimerasi", "text": "La Taq polimerasi (DNA polimerasi termostabile) \u00e8 una polimerasi, proveniente dall'organismo termofilo \"Thermus aquaticus\". \nL'enzima \u00e8 costituito da una singola catena polipeptidica, con massa molecolare di 94 kDa. Presenta un'attivit\u00e0 principale DNA-polimerasi DNA-dipendente in direzione 5'\u21923', per la quale \u00e8 richiesta una temperatura ottimale di 75-80 \u00b0C e la presenza di ioni Mg2+ (ad es. MgCl2); in tali condizioni la reazione avviene con elevata processivit\u00e0 e alto numero di turn over. \nLa reazione polimerasica prevede la formazione del legame fosfodiesterico fra un terminale 3'-OH di un nucleotide di innesco e il fosfato alfa sul 5'-trifosfato di un nucleotide libero (dATP, dGTP, dCTP, dTTP), con rilascio di pirofosfato (PPi). L'enzima segue le regole di complementarit\u00e0 fra le basi (A-T/C-G) imposte dal templato, inoltre un terminale 3'-OH \u00e8 sempre richiesto, come per tutte le DNA polimerasi ed in mancanza \u00e8 sempre necessario un primer per iniziare la sintesi.\nn(dNP)+ dNTP ---&gt; n+1(dNP) + PPi \nInoltre l'enzima possiede un'attivit\u00e0 esonucleasica 5'--&gt; 3', mentre non mostra alcuna attivit\u00e0 esonucleasica 3'--&gt; 5'. Questo fatto contribuisce a rendere la PCR un metodo non particolarmente sensibile, in quanto l'accuratezza della Taq-Pol \u00e8 di circa 1 errore ogni 104 nucleotidi aggiunti, valore che non viene migliorato in quanto sono appunto assenti tutti i meccanismi di controllo efficaci per la sintesi 5' --&gt; 3'.\nQuesto tipo di polimerasi \u00e8 conosciuta in particolar modo perch\u00e9 utilizzata per la tecnica di reazione a catena della polimerasi, nella fase di \"annealing\". La caratteristica resistenza a temperature elevate permette il suo utilizzo in quanto il DNA, per essere amplificato con tale tecnica, deve essere prima denaturato in due filamenti separati ad una temperatura di 94 \u00b0C, temperatura che distrugge le normali polimerasi.\nUn ulteriore uso riguarda il sequenziamento di frammenti che presentano forti strutture secondarie a basse temperature, per i quali l'uso dei normali enzimi sarebbe inadeguato."}
{"id": "1452208", "revid": "104458", "url": "https://it.wikipedia.org/wiki?curid=1452208", "title": "Margherita di Valois (1523-1574)", "text": "Biografia.\nA seguito della Pace di Cambrai del 1529, fu fidanzata ancora giovanissima con Massimiliano II d'Asburgo, ma il matrimonio in seguito non ebbe luogo.\nNel 1538 suo padre Francesco e l'imperatore Carlo V d'Asburgo si accordarono per il fidanzamento tra Margherita e Filippo, figlio unico dell'Imperatore, il futuro Filippo II di Spagna, ma l'accordo tra i due sovrani fu di breve durata. Spos\u00f2, infine a 36 anni il 10 luglio del 1559 Emanuele Filiberto I di Savoia (1528-1580), duca di Savoia. Il loro matrimonio costituiva una delle condizioni della Pace di Cateau-Cambr\u00e9sis. La cerimonia ebbe luogo in circostanze tragiche: fu celebrata frettolosamente e senza grande pompa il giorno stesso in cui mor\u00ec il re Enrico II, fratello di Margherita, che era stato ferito durante un torneo indetto per festeggiare le nozze della figlia Elisabetta; Enrico insistette perch\u00e9 si celebrasse anche il matrimonio della sorella, temendo che il duca Emanuele Filiberto si ritirasse dall'accordo.\nLa coppia ebbe un solo figlio:\nIl bambino nacque cagionevole di salute, ma fu molto seguito e curato dalla madre. Raggiunta l'et\u00e0 adulta avrebbe sposato Caterina Michela d'Asburgo, figlia di Filippo II di Spagna e della seconda moglie Elisabetta di Valois.\nAlla corte di suo padre Margherita fu legata da profondo affetto alla zia paterna Margherita, futura regina di Navarra ed alla cognata Caterina de' Medici. Amante della cultura umanistica, soprattutto italiana, costitu\u00ec con esse un circolo intellettuale e compose una raccolta di novelle. Mor\u00ec il 14 settembre 1574. Viene ricordata come una persona molto colta e caritatevole; le sue spoglie riposano nell'abside della chiesa dell'Abbazia di San Michele della Chiusa, oggi pi\u00f9 conosciuta come Sacra di San Michele, Sant'Ambrogio di Torino."}
{"id": "1452211", "revid": "92723", "url": "https://it.wikipedia.org/wiki?curid=1452211", "title": "Vicariato apostolico di Ja\u00e9n en Peru o San Francisco Javier", "text": ""}
{"id": "1452214", "revid": "1652635", "url": "https://it.wikipedia.org/wiki?curid=1452214", "title": "Merry Christmas (film)", "text": "Merry Christmas \u00e8 un film del 2001 diretto da Neri Parenti. Appartiene al filone dei cosiddetti cinepanettoni del consolidato duo formato da Massimo Boldi e Christian De Sica.\nTrama.\nIl film narra tre storie che si svolgono in un lussuoso albergo di Amsterdam.\nFabio Trivellone \u00e8 un pilota d'aereo con due famiglie, la prima composta dalla moglie Selvaggia e dalla figlia Martina, la seconda composta invece da Serena, sua seconda moglie, e Matteo, figlio di lei. Con la scusa di dover pilotare un volo per Amsterdam durante le feste di Natale, si reca nella capitale olandese assieme a Serena e Matteo, scoprendo per\u00f2 poco dopo il suo arrivo che Selvaggia e Martina hanno deciso di fargli una improvvisata, venendolo a trovare nel suo stesso albergo. Cos\u00ec Fabio dovr\u00e0 cercare in tutti i modi possibili di tenere a bada entrambe le famiglie affinch\u00e9 queste non scoprano niente l'una dell'altra. Sfortunatamente, alla fine la verit\u00e0 viene a galla, e le rispettive mogli di Fabio nonch\u00e9 i suoi figli, amareggiati dal suo comportamento, se ne ritornano in Italia. Mentre Selvaggia, Serena, Matteo e Martina sono tutti all'aeroporto in attesa del volo, al telegiornale viene data la notizia che il comandante Trivellone si \u00e8 suicidato buttandosi dal balcone dell'albergo, e credendo che sia stato per la disperazione, vanno a trovarlo in ospedale. In realt\u00e0, Fabio non si era buttato dal balcone, ma era stato il portiere gay dell'albergo che, intrufolatosi nella sua stanza, aveva indossato la sua giacca, dove c'erano i suoi documenti, e mentre faceva uno striptease col suo compagno, era precipitato dalla finestra. Cos\u00ec, arrivati all'ospedale, si scopre con grande sorpresa, che Fabio aveva una terza compagna, una donna di colore, Jane, che tra l'altro ha da poco partorito due figli.\nEnrico Carli, proprietario di una industria di panettoni, viene costretto dalla figlia Michela e dalla moglie Marisa a passare le vacanze natalizie assieme al futuro genero Cesare, del quale non ha una buona visione, perch\u00e9 lo possa conoscere meglio e cambiare la sua opinione su di lui. All'inizio le cose saranno un po' complicate, visto che Enrico cercher\u00e0 in diverse maniere di far s\u00ec che Cesare venga lasciato dalla figlia, tanto da arrivare al punto di fargli di nascosto alcune fotografie mentre \u00e8 in compagnia di una sconosciuta, credendo che sia l'amante di lui, e ricattandolo di mandare gli scatti a Michela. Ma, ironia della sorte, sar\u00e0 proprio Enrico ad essere ricattato da degli uomini che lo hanno immortalato con delle spogliarelliste conosciute in un nightclub la sera prima insieme a Cesare. E sebbene lo stesso Cesare all'inizio si rifiuti di aiutarlo, alla fine interviene per salvarlo dalle grinfie dei malfattori e i loro rapporti migliorano.\nBruno e Max, due impresari di pompe funebri, devono portare un'urna contenente le ceneri di un anziano aristocratico, morto d'infarto nel loro carro funebre, alla moglie di questo e ritirare un assegno che li avrebbe fatti diventare ricchi. Ma giunti in albergo, l'urna si rompe e, non sapendo come trasportare le ceneri, le versano dentro un vaso che, per\u00f2, scompare misteriosamente. I due si mettono cos\u00ec alla ricerca del vaso, portando il putiferio in tutto l'albergo e quando finalmente, dopo molte peripezie, riescono a trovarlo e a consegnare le ceneri alla vedova, tutto sembra essere finito per il meglio. Sennonch\u00e9 Max, involontariamente, smarrisce l'assegno e i due devono cos\u00ec dire addio alla loro tanto sospirata ricchezza.\nSei mesi dopo tutti i protagonisti si ritrovano in chiesa: chi per il matrimonio di Cesare con Michela e di Matteo con la sua neo fidanzata Carla, chi per un funerale al quale assistono Bruno e Max, protagonisti di una bella foto di gruppo.\nProduzione.\nInizialmente, il film doveva chiamarsi \"Natale a New York\" ed essere girato proprio nella Grande Mela, ma in seguito agli attentati dell'11 settembre 2001, tale scelta venne abbandonata e la produzione vir\u00f2 su Amsterdam. Gli interni dell'hotel dove alloggiano i protagonisti sono stati invece girati a Madrid.\nDistribuzione.\nIl film \u00e8 uscito nelle sale Italiane il 21 dicembre 2001."}
{"id": "1452215", "revid": "196390", "url": "https://it.wikipedia.org/wiki?curid=1452215", "title": "Ilhwa Chunma", "text": ""}
{"id": "1452217", "revid": "599013", "url": "https://it.wikipedia.org/wiki?curid=1452217", "title": "S\u0103veni", "text": "Il toponimo S\u0103veni pu\u00f2 riferirsi a diverse localit\u00e0 della Romania:"}
{"id": "1452222", "revid": "287204", "url": "https://it.wikipedia.org/wiki?curid=1452222", "title": "Saveni", "text": ""}
{"id": "1452226", "revid": "124856766", "url": "https://it.wikipedia.org/wiki?curid=1452226", "title": "Qualificazioni al campionato europeo di calcio 2008 - Gruppo G", "text": ""}
{"id": "1452227", "revid": "125014610", "url": "https://it.wikipedia.org/wiki?curid=1452227", "title": "Castelnuovo Rangone", "text": "Castelnuovo Rangone (\"Casteln\u00f4v\" in dialetto modenese) \u00e8 un comune italiano di abitanti della provincia di Modena in Emilia-Romagna, situato nell'alta pianura ad un'altitudine che varia da 46 a 97\u00a0m s.l.m., a circa 13\u00a0chilometri a sud-est di Modena, capoluogo della provincia. Il suo territorio comunale, assieme a quello dei comuni di Castelvetro di Modena, Guiglia, Marano sul Panaro, Savignano sul Panaro, Spilamberto, Vignola e Zocca, forma l'Unione Terre di Castelli.\nStoria.\nLa prima citazione del nome del paese appare in un atto di donazione datato 1025 fatta dal vescovo Ingone all'abate di San Pietro Ardorico, riguardante terreni e case \"in Castro Novo super ripam fluminis Tepidi de mane\", come dire \"in Castelnuovo sulla riva del fiume Tiepido dal mattino\" (ovvero dalla parte destra del fiume, a Levante, che scorre verso il fiume Panaro a nord). \u00c8 noto che nel XIII secolo il castello e una parte del territorio erano di propriet\u00e0 dei signori Pico della Mirandola, che vi dovevano tenere un presidio di militi; inoltre nel 1391 il marchese di Ferrara ne invest\u00ec formalmente la famiglia Rangoni. In quel tempo Castelnuovo, allora detto Rangone, era un borgo fortificato raccolto intorno al castello turrito, protetto da una cerchia murata e da un fossato, presidiato da una guarnigione permanente di armati al soldo dei Rangoni.\nLa rivalit\u00e0 tra gli abitanti di Castelnuovo e quelli di Castelvetro, dovuta a questioni di confine e soprattutto all'orgoglio municipale, era assai viva. Nel 1796 l'occupazione francese segn\u00f2 la fine del feudalesimo e la fine del governo dei Rangoni; modificando anche denominazione del paese in Castelnuovo in Piano.\nIl passaggio di truppe e la popolazione delle campagne e dei paesi corsero ad aggravare la situazione di miseria in cui versava buona parte della popolazione.\nNel 1796, con l'occupazione francese, Castelnuovo in Piano ebbe il titolo di capoluogo di comune e divenne sede di una municipalit\u00e0 nel dipartimento del Panaro; ma nel 1815, l'anno della Restaurazione del duca Francesco IV d'Ausburgo-Este e della riforma amministrativa del ducato, il comune di Castelnuovo fu abolito e aggregato a quello di Spilamberto come sezione (oggi diremmo frazione). Nel 1860, nella nuova riforma del dittatore Luigi Carlo Farini, il comune fu ripristinato e il paese riebbe l'antica denominazione di Castelnuovo Rangone. Negli anni che seguirono l'unit\u00e0 d'Italia, nello spirito di rinnovamento che pervase la nostra regione, anche a Castelnuovo furono attuate diverse opere pubbliche importanti che mutarono l'aspetto del paese.\nSimboli.\n\"Lo stemma araldico del Comune di Castelnuovo Rangone raffigura uno scudo con campo azzurro e croce d'argento caricata da un lambello di tre pendenti d'oro che attraversa la croce. Lo scudo cimato da corona \u00e8 contornato da due rami, uno di quercia e l'altro d'alloro, uniti da un nastro tricolore della bandiera italiana.\"\nMonumenti e luoghi d'interesse.\nOggi Castelnuovo Rangone \u00e8 un centro modernamente ampliato; oltre le antiche case raccolte intorno alla piazza, sulla quale si affacciano la chiesa parrocchiale, il palazzo comunale, la torre medievale, ultimo resto dell'antico castello, si estendono le case, le ville, gli stabilimenti industriali sorti lungo le nuove vie periferiche.\nLa chiesa di Castelnuovo appare citata per la prima volta in una bolla del Papa Lucio III del 1181, col titolo di cappella del castello, da intendersi come il borgo murato, di propriet\u00e0 del capitolo della cattedrale di Modena. \u00c8 certo che la cappella, poi chiesa parrocchiale, plebanale, dedicata a Celestino I, pontefice nel V secolo durante il Concilio di Efeso del 431 (il terzo ecumenico), sub\u00ec diversi rifacimenti, l'ultimo negli anni dal 1856 al 1866, quando, ormai cadente e insufficiente al servizio religioso dell'accresciuta popolazione, fu completamente ricostruita, su progetto dell'architetto modenese Cesare Costa.\nNel 1888 fu eretto il campanile, su disegno dell'ingegnere castelnovese Pio Soli.\nNel 1928 la costruzione dell'edificio fu compiuta con l'edificazione della facciata, in stile neorinascimentale, tripartita, timpanata. Meritano di essere citate la decorazione del catino absidale sul tema \u00abil Primato di San Pietro\u00bb, quella della cupola su \u00abla Gloria della Croce\u00bb e dei pennacchi su \u00abi quattro Evangelisti\u00bb; tutti questi affreschi sono opera del pittore modenese Evaristo Cappelli, che li esegu\u00ec nel 1923. La pala dell'altare maggiore, San Celestino I papa che consegna a San Cirillo il decreto di condanna dell'eresia di Nestorio, \u00e8 considerata una delle pi\u00f9 belle opere del modenese Adeodato Malatesta e fu eseguita nel 1873. Sono firmati dal Malatesta anche i due quadri San Luigi Gonzaga e Sant'Antonio abate posti nella serie di edicole delle seminavate laterali.\nLa torre \u00e8 a pianta quadrata, faceva parte della rocca marchionale dei Rangoni, fu innalzata negli ultimi anni del XIV secolo; era la torre di guardia del borgo murato circondata dal fossato perimetrale, le cui acque erano alimentate dal rio Gamberi e dal torrente Petazzara, secondo qualche autore cos\u00ec chiamato perch\u00e9 sboccava nella fossa in petto, ossia di fronte, al castello.\nNel 1865, l'amministrazione comunale acquist\u00f2 ci\u00f2 che restava del castello, fece demolire i tratti delle mura rivolti a occidente e a oriente con la porta d'ingresso, abbattere il ponte, spianare le fosse, ricostruire il palazzo feudale gi\u00e0 dei Rangoni, adattandolo a residenza municipale, secondo l'antico schema che prevedeva il portico in basso, la doppia fila di finestre ad arco al piano nobile, il coronamento merlato.\nIl 17 aprile 1945, un bombardamento aereo anglo-americano colp\u00ec pesantemente il paese, danneggiando la torre e il palazzo comunale. Nel dopoguerra si provvide all'accurata opera di ricostruzione.\nRecenti ritrovamenti hanno riportato alla luce anche l'antica cinta muraria del 1200, una delle pi\u00f9 antiche d'Italia, nel centro storico del paese.\nPresso Castelnuovo, sulla riva destra del torrente Tiepido, si trova la piccola chiesa di Santa Maria del Tiepido (o \"del Grumolo\") originariamente dipendente dall'Abbazia di Nonantola. La localit\u00e0 fu abitata in et\u00e0 romana, come dimostrato sin dai primi decenni del '800 da reperti archeologici: un sarcofago in tufo datato al II secolo d.C., un frammento di pavimento a mosaico in pietruzze bianche e nere, resti di muri di case, tutti della stessa epoca. La chiesa di Santa Maria del Tiepido \u00e8 citata a partire dal XII secolo, \u00e8 stata restaurata nel 1966 dagli attuali proprietari, conservando l'antico aspetto romanico. L'affresco raffigurante la Madonna della Neve, festa tradizionale il 5 agosto, alla quale la chiesa \u00e8 dedicata, \u00e8 di anonimo dei primi anni del XVI secolo. Diverse maest\u00e0 a soggetto mariano ed oratori segnano poi il territorio sia nel centro abitato sia nelle campagne.\nDi particolare rilevanza storica il ritrovamento avvenuto a Montale, sul finire del XIX secolo, di numerosi resti dell'et\u00e0 del bronzo risalenti al XIV secolo a.C., che testimoniano gli insediamenti della \u201ccivilt\u00e0 delle Terramare\u201d nel periodo 1650-1200 a.C. Proprio a Montale nel 2003 \u00e8 stato inaugurato il Parco archeologico e museo all'aperto della Terramara di Montale, un museo all'aperto di 23.500\u00a0m\u00b2 dedicato alla pi\u00f9 antica civilt\u00e0 padana, con ricostruzioni a grandezza originale di ambienti e abitazioni protostoriche, zone di scavo e sale didattiche, realizzato in collaborazione tra il Comune di Castelnuovo, il Comune di Modena e il Museo Civico Archeologico di Modena.\nA Castelnuovo Rangone ci sono il parco e una statua dedicati a John Lennon, \u201cpoeta, musicista e pacifista\u201d, il parco \u201cRio dei Gamberi\u201d con una \u201cCollina delle Fiabe\u201d realizzata dal grande scenografo Emanuele Luzzati con le sagome dei personaggi delle favole, le \u201cParole per la strada\u201d (bacheche di vetro sparse per le vie del paese con testi tratti da romanzi), il Parco \u201cGiovane Holden\u201d, la \u201cStrada Jack Kerouac\u201d (pista ciclabile realizzata sulla vecchia linea ferroviaria Modena - Vignola), il parco dedicato allo statista ed ex Presidente della Repubblica Sandro Pertini, il parco intitolato al generale sir Robert Baden-Powell, fondatore dello scautismo; il parco \u201cGrizzaga\u201d situato nella frazione di Montale.\nAll'interno del progetto \u201cCastelnuovo: un paese per i bambini\u201d, da alcuni anni il Comune e la scuola coinvolgono i bambini delle quinte elementari in un progetto di \u201cripavimentazione\u201d del centro storico. Ad ogni bambino viene chiesto di disegnare una piccola piastrellina che ognuno di loro posa nella pavimentazione, a futura testimonianza. L'esperienza si ripete tutti gli anni in occasione della festa delle scuole. Dal 1998 i bimbi sono affiancati da illustratori e artisti per l'infanzia. A tutt'oggi le opere dei bambini sono pi\u00f9 di trecento.\nNegli ultimi anni, inoltre, l'Amministrazione sta recuperando una parte significativa dell'identit\u00e0 del paese. La riscoperta dei resti dell'antica cinta muraria del 1200, una delle pi\u00f9 antiche d'Italia, ha un grande valore storico e culturale. Il progetto rientra nel piano di riqualificazione del centro storico in atto da due decenni.\nDal 1991 ha riaperto il cinema teatro parrocchiale Ariston (gi\u00e0 attivo a periodi alterni dagli anni venti), che ad opera di volontari garantisce le proiezioni nel fine settimana ed altre offerte ricreativo-culturali (rassegne d'essai, teatro, concerti).\nSociet\u00e0.\nEvoluzione demografica.\nUn movimento d'uscita di residenti della citt\u00e0 di Modena sia dal centro storico, sia dalla periferia, ha interessato la cerchia dei dieci comuni circonvicini, tutti situati entro un raggio di 9-15 chilometri dalla Ghirlandina (tra cui Castelnuovo Rangone). Pi\u00f9 degli altri, alcuni municipi sono divenuti sede abitativa preferita dei Modenesi transfughi anzitutto in ragione dei minori costi degli edifici in propriet\u00e0 e dei minori canoni d'affitto e, poi, per un pi\u00f9 sostenibile equilibrio ambientale e dei livelli delle relazioni umane nonch\u00e9 per la migliore accessibilit\u00e0 dei servizi pubblici a parit\u00e0 di caratteristiche qualitative (nidi, asili infantili, scuole elementari e medie inferiori, case protette per anziani).\nDal 1981 la popolazione di Castelnuovo Rangone e, in generale, di tutti i comuni confinanti al capoluogo Modena, \u00e8 in crescita costante. Nel corso del ventennio 1981-2002 Castelnuovo Rangone ha sperimentato una dinamica demografica costantemente espansiva e animata da ritmi annui di crescita di tutto rilievo (+1,81%).\nUna prova indiretta del movimento migratorio selettivo di cui s'\u00e8 appena detto, caratteristico soprattutto delle classi di giovane et\u00e0, \u00e8 data dai tassi di natalit\u00e0. I comuni confinanti col capoluogo sopravanzano nettamente il valore di quest'ultimo (9 per mille). Castelnuovo Rangone infatti registra un tasso di natalit\u00e0 pari a 10,2 nascite per mille residenti.\nCultura.\nEventi.\nProprio al maiale sono dedicati una statua di bronzo, nella piazza centrale del paese, che \u00e8 un omaggio dell'Ente Esportatore Carni Olandese all'animale simbolo dell'economia di Castelnuovo, e il Superzampone, festa popolare organizzata ogni anno nella prima domenica di dicembre, in cui uno zampone gigante di oltre 900\u00a0kg, registrato nel Guinness dei Primati, viene cotto e offerto gratuitamente a migliaia di persone. Nel 2014 \u00e8 stato cucinato uno zampone il cui peso superava una tonnellata, entrando nel Guinness dei Primati e battendo il record precedente.\nLe altre manifestazioni principali sono la Fiera di Maggio (concerti, mercati, spettacoli nell'ultima settimana di maggio); la Festa del Volontariato in autunno e l'Estate Bene, il cartellone di iniziative gratuite nei parchi e nelle piazze di Castelnuovo e Montale in luglio e agosto. Per qualche anno Castelnuovo \u00e8 stata una delle sedi del Festival della Poesia, che si svolge in Provincia di Modena alla fine dell'estate.\nGiorno di mercato.\nIl mercato cittadino a Castelnuovo Rangone si svolge ogni sabato.\nIl mercato cittadino a Montale si svolge ogni marted\u00ec.\nEconomia.\nAl 2014, Castelnuovo Rangone risulta essere il comune con il pi\u00f9 alto reddito medio pro-capite nella provincia di Modena e il sesto dell'Emilia-Romagna, con un valore pari a 24166,48 euro. La lavorazione delle carni suine rappresenta l'attivit\u00e0 economica e industriale pi\u00f9 rilevante e significativa del paese, con oltre 1.200 addetti occupati in pi\u00f9 di cinquanta aziende. Il distretto alimentare che ruota intorno a Castelnuovo \u00e8 uno dei pi\u00f9 importanti a livello europeo, con la presenza di veri e propri \u201ccolossi\u201d dell'industria della lavorazione della carne.\nLa storia dell'industria alimentare castelnovese inizia alla fine dell'Ottocento per mano della famiglia Villani, primi imprenditori nazionali ad avviare un'attivit\u00e0 di macellazione di carne suina ed esportarla in altre regioni d'Italia. Nello stesso periodo sorgono a Castelnuovo altre aziende che operano nel settore: all'inizio degli anni trenta si contano 8 macellazioni e 11 salumerie, i cui lavoratori si caratterizzano per la grande \u201cperizia\u201d ed esperienza.\nL'esplosione vera e propria dell'industria salumiera avviene nei primi anni cinquanta, quando molte aziende nascono come \u201ccostole\u201d della Villani Salumi, con imprenditori che si mettono in proprio dopo aver lavorato nell'azienda maggiore. Molte di queste sono ancora attive oggi, con numeri e dimensioni ben pi\u00f9 rilevanti, spesso di rilievo internazionale. Negli anni cinquanta e sessanta si impone anche il modello di \"produzione e vendita diretta al pubblica\", con i salumi venduti direttamente dall'azienda ai banchi degli ambulanti.\nGli anni novanta sono gli anni delle profonde ristrutturazioni di tutti gli stabilimenti che si devono adeguare all'apertura del Mercato Unico Europeo, ottenendo il riconoscimento CEE. Negli ultimi anni l'industria salumiera \u00e8 cresciuta nel settore della stagionatura dei prosciutti con la costruzione di nuovi stabilimenti; il Consorzio del Prosciutto di Modena ha qui molte aziende associate.\nOggi Castelnuovo rappresenta il punto di riferimento per tutto ci\u00f2 che gravita intorno al maiale. La crescita delle aziende negli ultimi anni non si \u00e8 ancora fermata. Da alcuni anni \u00e8 stato inaugurato il Centro Carni (oggi InforMo), centro di formazione e informazione per gli addetti del settore alimentare e per i cittadini, che offre consulenze e campagne informative sulla salute alimentare.\nInfrastrutture e trasporti.\nNel territorio comunale di Castelnuovo Rangone non vi sono linee ferroviarie attive, tuttavia \u00e8 raggiungibile comodamente l'autostazione di Modena tramite trasporto pubblico SETA. A circa 10\u00a0km dal centro cittadino si trova il casello autostradale di Modena Sud.\nSport.\nL'F.C. Castelnuovo milita nel Campionato di Promozione organizzato dalla F.I.G.C. disputando gli incontri casalinghi presso il centro sportivo \"Gaetano Scirea\"; mentre il Real Modena Montale, squadra della frazione Montale Rangone, milita nel Campionato di Terza Categoria organizzata dalla F.I.G.C. disputando le gare casalinghe presso l'impianto sportivo \"U. Mazzucchi\".\nMolto forte \u00e8 la tradizione pallavolistica del comune che vede U.S. Castelnuovo appunto a Castelnuovo e Montale Volley nella frazione, entrambe le societ\u00e0 hanno risultati di alti livelli.\nMontale ha una lunga tradizione di pattinaggio sia per quello artistico che per l'hockey; uno dei campi da tiro con l'arco pi\u00f9 grandi della regione sul quale si allena la Compagnia Arcieri Montale che vanta tra i suoi soci atleti para acrhery di livello internazionale."}
{"id": "1452234", "revid": "1543377", "url": "https://it.wikipedia.org/wiki?curid=1452234", "title": "Melchitarum catholicorum", "text": "Melchitarum catholicorum \u00e8 una bolla papale emanata da papa Gregorio XVI il 3 giugno 1835. Essa ha avuto per oggetto il rifiuto delle conclusioni del sinodo dei Cattolici Melchiti, detto Antiochieno, che si era tenuto nel 1806 presso il monastero di Carcafe. I documenti di detto sinodo erano stati stampati in caratteri arabi. La Santa sede, dopo essersi fatta tradurre in italiano i testi da Massimo Mazlum, nel frattempo eletto patriarca dei melchiti, respinse il contenuto di questo sinodo, anche su consiglio dei cardinali preposti alle questioni relative alla chiesa orientale.\nNella bolla non si mette in dubbio la devozione della chiesa melchita per l'unit\u00e0 con la chiesa di Roma. Vengono in particolare condannate le tesi sostenute da Germano Adam, un tempo arcivescovo di Gerapoli. Nel testo si afferma che il sinodo di Antiochia aveva ripreso gli stessi errori del sinodo di Pistoia.\nIl libro sinodale fu messo all'indice e furono dichiarati \"nulli e irriti\" gli atti e decreti approvati. Inoltre furono proibite le varie traduzioni gi\u00e0 fatte degli atti sinodali e fu proibito di stamparne altre per il futuro. Infine il documento esorta il patriarca e la Chiesa melchita ad abbracciare \"Sinodi ortodossi, specialmente gli antichi, che numerosi nella Chiesa di Dio furono celebrati da santi e dotti Padri, e approvati dai Nostri Predecessori Romani Pontefici\"."}
{"id": "1452239", "revid": "6923", "url": "https://it.wikipedia.org/wiki?curid=1452239", "title": "Consiglio degli anziani (Repubblica fiorentina)", "text": "Il Consiglio degli anziani \u00e8 un'istituzione governativa presente in pi\u00f9 citt\u00e0 nel passato. Era un consiglio formato da un numero ristretto (variante da luogo a luogo) di \"anziani\", ritenuti saggi, scelti fra le famiglie nobili pi\u00f9 potenti della citt\u00e0 stessa.\nNella Repubblica di Firenze. Istituita con il governo del \"primo popolo\" del 1250 era costituito da 12 membri che, assieme al capitano del popolo, avevano potere di iniziativa legislativa ed esecutivo.\nVenivano eletti dalle venti compagnie militari della citt\u00e0 che si radicavano sul territorio su base topografica legata alle vecchie parrocchie. Accanto ad essi esisteva un altro consiglio di 24 membri composti dai consoli delle Arti di Firenze.\nQueste tre istituzioni (Capitano e due consigli) erano affiancate poi da un podest\u00e0 e altri due consigli podestarili, i quali avevano il potere di ratificare le leggi emanate dagli organi del Popolo."}
{"id": "1452240", "revid": "767487", "url": "https://it.wikipedia.org/wiki?curid=1452240", "title": "Lupin III - La leggenda dell'oro di Babilonia", "text": " \u00e8 un film d'animazione del 1985 diretto da Seijun Suzuki e Shigetsugu Yoshida.\nSi tratta del terzo lungometraggio d'animazione giapponese con protagonista Lupin III, personaggio ideato da Monkey Punch. \u00c8 uscito nei cinema giapponesi il 13 luglio del 1985.\n\u00c8 stato trasmesso per la prima volta in Italia, diviso in due parti, su Rete 4, il 1\u00ba e il 2 gennaio 1987, in versione censurata.\nIspirato alla terza serie anime di Lupin III, \u00e8 l'unico film in cui il ladro protagonista indossa la giacca rosa.\nNe \u00e8 stato tratto un videogioco per MSX, \"Babylon no \u014dgon densetsu\", dove per\u00f2 il personaggio indossa la giacca rossa (tranne che nella copertina, dove \u00e8 rosa).\nTrama.\nIl boss italiano della mafia newyorkese Marciano e il suo socio, il crudele e cinico Kowalsky, stanno cercando l'Oro di Babilonia, il tesoro pi\u00f9 straordinario del mondo, che si dice fu nascosto prima che il paese finisse distrutto dall'invasione dei Persiani, intorno al 500 a.C.. Anche il noto ladro internazionale Lupin III \u00e8 sulle tracce del suddetto tesoro e scopre che la sua amica Rosetta, una strana vecchina che beve troppo e vaga ripetendo una canzone misteriosa, ha conosciuto i principali uomini di potere che hanno tentato invano nel ritrovare l'oro (Alessandro il Grande, Napoleone Bonaparte e Adolf Hitler) e che quindi dovrebbe tecnicamenrte avere moltissimi anni. Intanto l'immancabile ispettore Zenigata, acerrimo inseguitore di Lupin, riceve l'incarico di occuparsi di un concorso di bellezza internazionale dove verr\u00e0 selezionata la poliziotta pi\u00f9 bella del mondo tra molte provenienti da ogni angolo del pianeta. Terminato il concorso Zenigata ha di nuovo il permesso di occuparsi di Lupin, accompagnato da un agguerritissimo gruppo di prorompenti poliziotte dell'Interpol; con questa squadra tutta al femminile l'ispettore \u00e8 sicuro che stavolta riuscir\u00e0 ad acciuffare l'arcinoto ladro.\nIl ladro, nel corso delle sue ricerche, ipotizza che alcune rarissime tavole babilonesi, trovate dal padre di Marciano sotto il Madison Square Garden di New York, abbiano un legame con la caduta accidentale e la sepoltura del tesoro da parte di una divinit\u00e0. Durante il viaggio sul treno da Parigi per andare a Babilonia (in Mesopotamia), Lupin e i suoi soci Daisuke Jigen e Goemon Ishikawa XIII vengono attaccati sia dagli uomini di Marciano che dalle ragazze di Zenigata, riuscendo comunque ad averne la meglio. Una volta giunti a Babilonia, Lupin, Jigen, Goemon e Fujiko Mine raggiungono la zona dove il professor Tartini, un archeologo ingaggiato gi\u00e0 altre volte da Marciano, ha trovato l'antichissima Torre di Babele, ove si suppone sia nascosto il tesoro della leggenda. Sebbene la torre non sia visibile in superficie, dato che \u00e8 affondata nella sabbia del deserto, Lupin e la sua banda attendono che sia notte in modo da potercisi introdurre con il favore delle tenebre. Il ladro, ricordatosi la canzone di Rosetta, riesce a superare le trappole mortali a difesa del tesoro: tre precipizi che comunicano con tre determinate camere, la prima colma di enormi speroni appuntiti, la seconda piena di coccodrilli e la terza un baratro senza fondo. Giunge infine in una stanza dove trova una leva camuffata da appoggia-candelabro e una volta abbassata recupera un grosso leone d'oro alato, nascosto nei meandri della torre, fuggendo poco prima che la stanza crolli su se stessa. Gli uomini di Marciano lo aspettano fuori per poterlo eliminare, ma Lupin supera perfino questo ostacolo, trasporto via insieme al tesoro da un gigantesco aquilone attaccato ad una jeep guidata da Jigen e Goemon. Fujiko tuttavia si impossessa del leone e fugge aiutata da un miliardario arabo, che ha sedotto. In seguito Lupin, Goemon e Jigen vengono attaccati e inseguiti dalla squadra di poliziotte di Zenigata, ma anche in questo caso riescono a scappare. Alla fine Marciano e Kowalsky rapiscono la fedifraga Fujiko e recuperano il prezioso leone d'oro.\nLupin, ritornato a New York City, ha compreso che tutto il resto dell'oro si trova nel sottosuolo della citt\u00e0, proprio sotto il sopracitato Madison Square Garden dove erano state ritrovate le antiche tavole e, informato da Rosetta, si precipita a salvare Fujiko dalle grinfie di Marciano e di Kowalsky. I due malviventi tendono una trappola a Lupin e minacciano di uccidere Fujiko, al che il ladro decide di arrendrsi e Kowalsky, bramoso di tenere per s\u00e9 il leone, uccide Marciano a tradimento per poi gettare Lupin e Fujiko nel fiume sottostante il grattacielo. I due riescono a salvarsi e a ritornare in superficie, ma non prima che Lupin si renda conto che la vera Torre d'Oro di Babele si trova proprio nella voragine dove scorre il fiume, sotto il palazzo di Marciano. Kowalsky muore a causa di una cassetta esplosiva che si era lasciato alle spalle Lupin e quest'ultimo, insieme a Fujiko, Jigen e Goemon, assiste all'arrivo della navicella spaziale di Rosetta: quest'ultima \u00e8 infatti un'aliena estremamente longeva, inviata sulla Terra per ritrovare la Torre dopo che un malaugurato incidente la fece precipitare dove ora si trova New York City migliaia di anni fa. Per tutto questo tempo Rosetta ha cercato la Torre, sfruttando anche i migliori conquistatori del mondo che volevano trovare il mitico tesoro, ma Lupin \u00e8 stato l'unico in grado di capire dove si trovasse. L'astronave, che viaggia assieme alla Cometa di Halley, adesso pu\u00f2 finalmente rimpadronirsene ed attratta da un segnale di Rosetta comincia a recuperare la Torre con un raggio traente. Rosetta, triste per dover dire addio a Lupin, di cui \u00e8 innamorata, ma al contempo felice di poter ritornare sul suo pianeta, ringiovanisce a vista d'occhio fino a tornare la splendida fanciulla che era e si ricongiunge coi suoi compagni. Lupin, convinto da Fujiko a restituire la Torre al pianeta a cui appartiene, ossia la Terra, disintegra lo strumento dal quale partiva il segnale di Rosetta, causando la disgregazione della Torre e facendone piovere tutti i frammenti d'oro sulla baia della citt\u00e0. Alla fine le poliziotte di Zenigata sciolgono la loro collaborazione con l'ispettore (data la sua stupidit\u00e0) e Fujiko ringrazia Lupin, baciandolo.\nColonna sonora.\nLa colonna sonora di questo film \u00e8 stata composta da Y\u016bji \u014cno ed \u00e8 disponibile in 2 edizioni:\nLa sigla di testa e brano portante del film \u00e8 \"MANHATTAN JOKE\", cantata da Naoko Kawai.\nDistribuzione.\nTitoli.\n\u00c8 conosciuto in Giappone con il seguente titolo:\nin Italia:\nin Francia\ne negli USA\nCensure.\nDato che Lupin III \u00e8 conosciuto e seguito anche da molti bambini e ragazzi italiani, il film (cos\u00ec come le serie anime) ha subito numerose censure per non impressionare o turbare gli spettatori minorenni. Nella versione televisiva del film, sono state censurate varie sequenze per un totale di 10 minuti di pellicola. Le sequenze scartate riguardano soprattutto Fujiko e le poliziotte della squadra di Zenigata in momenti di nudit\u00e0 o semi-nudit\u00e0, ed includono anche delle scene crude. Ecco un elenco delle sequenze censurate, tutte raccolte in ordine cronologico:\nEdizione italiana.\nL'edizione italiana \u00e8 stata realizzata nel 1986 dalla MI.TO. Film, sotto la direzione di Vittorio Di Prima. La versione italiana, presenta un'edizione molto censurata del film prima della fase di doppiaggio, che fu doppiata insieme alla seconda versione de \"La pietra della saggezza\", al ridoppiaggio della prima e alla terza serie. Nel 2021, in occasione della trasmissione streaming del film su Prime Video, sono state doppiate anche le parti mancanti dell'edizione precedente.\nEdizioni home video.\nVHS.\nLa VHS del film, in versione televisiva censurata, \u00e8 uscita con Yamato Video. In seguito la stessa videocassetta \u00e8 uscita anche in edicola con De Agostini per la collana \"Japan Animation\".\nDVD.\nNel 2004 la stessa Yamato Video ha pubblicato il film in DVD in versione integrale, con le parti censurate nell'edizione italiana reintegrate in lingua originale sottotitolate. La stessa edizione \u00e8 stata ristampata per le edicole varie volte da De Agostini e il 2 dicembre 2011 con La Gazzetta dello Sport.\nIl DVD contiene:\nAccoglienza.\n\"Lupin III - La leggenda dell'oro di Babilonia\" ha un 6,3/10 come indice di gradimento in base ai voti di 522 utenti su IMDb.\nMike Toole dell'Anime News Network ha affermato di non aver apprezzato il film, avendo conosciuto Lupin come il \"liscio, galante antieroe\" de \"Il castello di Cagliostro\" e \"La cospirazione dei Fuma\", mentre la versione di Lupin de \"La leggenda dell'oro di Babilonia\" \u00e8 pi\u00f9 vicina all'originale \"ruvido, ubriaco, lascivo di Monkey Punch\". Tuttavia, anni dopo, ha dichiarato che il film \"diventa molto pi\u00f9 fluido\" dopo aver conosciuto le altre opere di Suzuki, in quanto regista noto per i suoi film bizzarri e stranamente strutturati. Paul Jensen, anch'egli dell'Anime News Network, ha ritenuto che la travagliata produzione del film fosse presente nel prodotto finale. Ha scritto che la sua trama contorta sia il risultato di tutti i cambiamenti dello staff, con il dramma, la commedia e le scene d'azione in competizione con l'attenzione del pubblico piuttosto che completarsi a vicenda. Jensen ha dichiarato che il film sembra una \"poche storie non correlate montate insieme rispetto a un singolo film unificato\"."}
{"id": "1452249", "revid": "228587", "url": "https://it.wikipedia.org/wiki?curid=1452249", "title": "Baia (disambigua)", "text": ""}
{"id": "1452258", "revid": "767487", "url": "https://it.wikipedia.org/wiki?curid=1452258", "title": "Passaporto per Suez", "text": "Passaporto per Suez \u00e8 una pellicola statunitense di spionaggio del 1943, ed \u00e8 la decima serie del ciclo di b-movie prodotta dalla Columbia Pictures, che si ispira la personaggio letterario di \"Lone Wolf\" (\"Lupo Solitario\") creato dallo scrittore statunitense Alden Nash.\nTrama.\nMichael Lanyard, ovvero l'agente \"Lone Wolf\" che opera per conto degli alleati insieme al suo maggiordomo Jamison, si trova ad Alessandria d'Egitto, dove cerca di sventare la minaccia di alcune spie naziste, intente a rubare preziosi documenti che rivelano i piani di difesa alleata per il canale di Suez. Tra le spie spiccano soprattutto Johnny Booth, l'ambiguo proprietario di un night-club, e Valerie King, una spia che opera sotto la copertura di giornalista."}
{"id": "1452259", "revid": "2014155", "url": "https://it.wikipedia.org/wiki?curid=1452259", "title": "Stefano Uro\u0161 II Milutin", "text": "L'ascesa al trono.\nFiglio di Stefano Uro\u0161 I e di Elena d'Angi\u00f2, ascese al trono di Serbia nel 1282 dopo l'abdicazione di suo fratello Dragutin, spinto a cedere la corona dalla ribellione della nobilt\u00e0. Come contropartita, Dragutin gli chiese di nominare il proprio figlio Vladislav erede al trono. Milutin non accett\u00f2 e Dragutin gli mosse guerra con l'aiuto dell'esercito ungherese. La battaglia fu favorevole a Milutin. I due fratelli si riconciliarono grazie all'intervento dell'arcivescovo ortodosso Danilo II.\nLe conquiste.\nDragutin era stato destituito dalla nobilt\u00e0 a causa della politica di pace che portava avanti con i vicini, in particolare con l'Impero bizantino, verso i cui territori, i notabili serbi non erano pi\u00f9 autorizzati a muovere guerra per espandersi. Milutin al contrario, decise di invadere la Macedonia bizantina e il Nord dell'Albania.\nNel 1284 l'Albania fino alla citt\u00e0 di Kroja, e la Macedonia, fino a Ohrid divennero serbe. Terminate le conquiste nei confronti di Bisanzio, si decise per l'attacco alla Bulgaria, allora divisa e dilaniata da guerre intestine: furono occupate la citt\u00e0 di \u017ddrelo e le regioni di Brani\u010devo e Ku\u010devo che mise sotto la propria protezione. Al principe bulgaro \u0160i\u0161man diede in amministrazione la citt\u00e0 di Vidin appena sottratta al controllo dei Tartari del Khanato dell'Orda d'Oro.\nLa perdita di Vidin fece infuriare Nogai Khan che si mosse con l'intero esercito alla volta della Serbia. In tutta fretta, Milutin organizz\u00f2 un'ambasceria composta dai maggiori notabili serbi per placare la sua ira. Insieme numerosi doni, Milutin offr\u00ec ai tartari il proprio figlio Stefano De\u010danski come ostaggio. Nogai Khan apprezz\u00f2 la mossa diplomatica, port\u00f2 con s\u00e9 il ragazzo e la pace fu fatta. Stefano pot\u00e9 tornare in Serbia solo nel 1299 alla morte del Khan.\nL'alleanza con Bisanzio.\nDopo aver sottratto la Macedonia a Bisanzio, Milutin volle che tale conquista gli fosse riconosciuta dall'imperatore, e che tra i due stati nascesse un'alleanza. Chiese, cos\u00ec, ad Andronico II di poter prendere in moglie una principessa imperiale. Gli fu concessa la sorella di Andronico che, per\u00f2, rifiut\u00f2; cos\u00ec la scelta cadde su Simonide, la figlia dello stesso imperatore. Le nozze furono celebrate nel 1299, e fu stabilita un'alleanza che si rivel\u00f2 ben presto utile per Costantinopoli.\nL'Impero d'Oriente aveva ormai perduto quasi tutti i propri possedimenti in Asia minore, caduti sotto il controllo degli Ottomani. Con le terre, erano venuti meno anche gli introiti dei tributi che permettevano all'Imperatore di pagare i salari delle truppe, in particolare di quelle mercenarie. Fu cos\u00ec che, privati delle paghe, i mercenari catalani si erano dati ad atti di razzia nei confronti del tesoro dei monasteri del Monte Athos. Milutin and\u00f2 in soccorso dell'Imperatore, inviando un'armata guidata da Novak Grebstrek, che combatt\u00e9 i Turchi in Asia minore per pi\u00f9 di un anno. Questo atto valse alla Serbia l'eterna gratitudine di Andronico.\nMilutin volle intraprendere relazioni diplomatiche anche con la Santa Sede, prendendo contatti col papa Benedetto XI. La Chiesa latina aveva intenzione di convertire i Serbi al Cattolicesimo, e il sovrano non era per nulla contrario a questa ipotesi. Furono avviati negoziati che vennero, per\u00f2, interrotti poich\u00e9 Milutin aspirava ad una libert\u00e0 che il Papato non poteva concedergli. Il fallimento delle trattative divenne definitivo, quando la Serbia entr\u00f2 in conflitto con la corona ungherese.\nLe guerre per la successione.\nStefano De\u010danski, il figlio di Milutin e della prima moglie Anna di Bulgaria, era stato designato erede al trono al momento della disputa dinastica con Dragutin. Quando i due fratelli si furono riconciliati, Stefano temette per la propria posizione. Riun\u00ec allora la nobilt\u00e0 della terra di Zeta di cui era Signore, per difendere la propria causa e ribellarsi, quindi, al re. Milutin, venuto a sapere del complotto, arm\u00f2 l'esercito e nel 1314 si present\u00f2 alla corte del figlio e lo arrest\u00f2; lo fece condurre a Skopje dove fu accecato, atto col quale veniva sancita l'impossibilit\u00e0 di un erede al trono di diventare re, secondo l'uso bizantino. Da Skopje fu, infine, esiliato a Costantinopoli, alla corte di Andronico II.\nLa figlia dell'imperatore, Irene, che godeva della stima di Milutin, cerc\u00f2 di far dichiarare uno dei propri figli erede al trono serbo, ma sia i notabili che il popolo si opposero poich\u00e9 non concepivano di avere un monarca che non fosse un Nemanji\u0107. Restava in lizza il figlio di Dragutin, Vladislav, ma quando questi successe al padre sul trono di Sirmia, Minutin lo fece arrestare. L'Ungheria alleata di Vladislav, dichiar\u00f2 guerra alla Serbia, ma Milutin reag\u00ec occupando tutte le terre che l'Ungheria aveva donato a Dragutin: la regione della Ma\u010dva e le citt\u00e0 di Lupnik, Kudnik e Belgrado. I Magiari si appellarono al papa Giovanni XXII che organizz\u00f2 una larga alleanza di tutti i vicini della Serbia per abbattere Minutin e permettere all'Ungheria di riorganizzare l'esercito. Papa Giovanni chiam\u00f2 in soccorso la Croazia e l'Albania. Mentre l'Albania si alle\u00f2 con Milutin, la Croazia occup\u00f2 la regione di Hum; l'esercito serbo mosse da Belgrado e sconfisse i Croati facendo prigioniero il fratello del bano (vicer\u00e9) Mladen II Bribirski. La Croazia, cos\u00ec, fu costretta a firmare un trattato di pace, ma l'Ungheria, che aveva ripreso vigore, rioccup\u00f2 tutte le terre che le erano state sottratte, per perderle nuovamente, sconfitta ancora dall'armata di Milutin il quale, per\u00f2, non riusc\u00ec pi\u00f9 a riprendere Belgrado.\nNel 1321, Stefano De\u010danski ritorn\u00f2 da Costantinopoli e fu perdonato dal padre che, in ogni caso, consider\u00f2 come proprio erede al trono il suo ultimo figlio Stefano Costantino, nato dal matrimonio con Elisabetta, la figlia di Stefano V d'Ungheria.\nLa politica interna.\nL'ambizione pi\u00f9 grande di Milutin era far diventare la Serbia uno stato di primo piano nei Balcani; per farlo, era necessaria un'alleanza con una delle grandi potenze europee. L'alternativa era tra il papato e l'Impero romano d'Oriente. Roma attuava una politica di accentramento assoluto del potere; la religione cattolica era una prerogativa imprescindibile per qualunque nazione si fosse posta sotto la protezione del pontefice: cattolicesimo significava lingua latina nei riti e nella cultura, significava anche sottomissione al papa. Con Costantinopoli la situazione era diversa: le chiese ortodosse si esprimevano nelle lingue dei popoli sia nei riti che nelle manifestazioni culturali; oltre a ci\u00f2 il patriarcato greco godeva di un primato puramente d'onore. Anche l'Imperatore era molto meno esigente con i suoi vassalli e alleati: un sovrano che fosse entrato nella sfera d'influenza di Bisanzio avrebbe goduto di un potere molto pi\u00f9 ampio che non alleandosi con Roma. Cos\u00ec, Milutin scelse Costantinopoli che prese in tutto e per tutto come modello.\nInizi\u00f2, quindi, una serie di riforme d'ispirazione bizantina, pur mantenendo vive le istituzioni tipicamente serbe come l'assemblea del Popolo. Cre\u00f2 gli Uffici giuridici in cui venivano uniformate le procedure giudiziarie e decise le composizioni dei tribunali, sulla base dell'uguaglianza dei cittadini, prescindendo dal loro rango. Alcune deliberazioni degli Uffici giuridici divennero vere e proprie leggi e fonti di diritto per la legislazione dei successori di Milutin.\nIn campo economico, la Serbia continu\u00f2 a sfruttare le miniere d'argento rese operative da Stefano Uro\u0161 I, e rafforz\u00f2 i legami commerciali con l'Impero d'Oriente e con la citt\u00e0 libera di Ragusa di Dalmazia. I proventi di queste attivit\u00e0 finanziarono le opere di Milutin. Sfruttando l'esistente sistema viario serbo, il sovrano fece erigere lungo le strade moltissimi monasteri non solo in tutto il regno, ma anche a Costantinopoli, Salonicco, sull'Athos (dove fortific\u00f2 contro gli assalti dei mercenari catalani il monastero di Hilandar) e a Gerusalemme. Milutin diede anche grande impulso alla sanit\u00e0, finanziando i medici con ingenti somme d'oro sia perch\u00e9 curassero gli ammalati, sia perch\u00e9 mettessero a disposizione le proprie conoscenze e le insegnassero ai discepoli.\nAnche l'educazione fu tra gli interessi del re: la filosofia greca e le tecniche d'insegnamento bizantine furono introdotte nel sistema formativo serbo. La costruzione di chiese e monasteri (il pi\u00f9 importante dei quali \u00e8 quello di Gra\u010danica) e l'affidamento al clero orientale di importanti prerogative come l'insegnamento e la diffusione della cultura nazionale, fecero definitivamente della Serbia un regno cristiano ortodosso. La fede e l'appartenenza nazionale divennero per il Popolo serbo un tutt'uno che permane ancor oggi.\nStefano Uro\u0161 II Milutin Nemanji\u0107 mor\u00ec nell'ottobre del 1321. Fu sepolto nel monastero di Branjska in Kosovo; la sua scomparsa riaccese la disputa per la successione al trono."}
{"id": "1452261", "revid": "767487", "url": "https://it.wikipedia.org/wiki?curid=1452261", "title": "Largu", "text": "Largu \u00e8 un comune della Romania di 1.719 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 2 villaggi: Largu e Sc\u0103rl\u0103te\u0219ti."}
{"id": "1452262", "revid": "125935152", "url": "https://it.wikipedia.org/wiki?curid=1452262", "title": "Derby calcistici in Lombardia", "text": "I derby calcistici in Lombardia sono gli incontri di calcio che vedono opporsi due societ\u00e0 che hanno sede in Lombardia. La sfida pi\u00f9 rilevante tra i derby calcistici in Lombardia \u00e8 il derby cittadino tra Inter e Milan, che \u00e8 costantemente disputato in Serie A dal 1909 (con l'eccezione delle stagioni 1980-1981 e 1982-1983), in Coppa Italia dal 1958 e che \u00e8 stato giocato in Champions League nelle stagioni 2002-2003 e 2004-2005.\nNelle categorie professionistiche calcistiche italiane si contano altre storiche partite tra le squadre lombarde: in molti casi si tratta di incontri che riflettono un'accesa rivalit\u00e0 tra le rispettive tifoserie e le loro citt\u00e0. Tra essi ci sono il derby del Lario (-Lecco), il derby dell'Insubria (-), il derby della Brianza (-), il derby dell'Altomilanese (Legnano-Pro Patria), il derby della Valassina/Lambro (Monza-Pro Sesto), il derby del violino (Brescia-Cremonese), il derby del Po (-, con quest'ultima che ha sede in Emilia-Romagna), il derby del latte (-) e il derby della citt\u00e0 di Crema (Crema-Pergolettese, con quest'ultima che rappresenta il quartiere cremasco del Pergoletto).\nDerby giocati anche in Serie A.\nQuanto segue \u00e8 un elenco di tutti i derby calcistici della Lombardia giocati anche in Serie A.\nInter-Milan.\nIl derby di Milano \u00e8 la stracittadina calcistica che mette di fronte le due squadre di Milano, i nerazzurri dell'Inter e i rossoneri del Milan. Colloquialmente \u00e8 detto anche \"derby della Madonnina\", dalla caratteristica statua della Madonna Assunta posta in cima al Duomo di Milano.\nStoricamente il tifo per l'Inter era ad appannaggio dei borghesi, a differenza di quello per la sua rivale cittadina, il Milan, supportato invece dalle classi popolari. Infatti, i tifosi nerazzurri soprannominavano i rivali rossoneri \"casciav\u00ect\", che in milanese significa \u00abcacciaviti\u00bb, proprio per indicare l'estrazione operaia della maggior parte di quei tifosi milanisti che a loro volta apostrofavano i loro cugini \"ba\u00f9scia\", termine dialettale milanese che significa \u00absbruffone\u00bb, essendo allora la tifoseria interista composta perlopi\u00f9 dalle classi altolocate: il tifoso nerazzurro poteva permettersi il \"lusso\" di andare a San Siro in motoretta (\"mutur\u00e8ta\", altro soprannome dato agli interisti dai milanisti); d'altro canto, i rossoneri erano i \"tramv\u00e8e\" (cio\u00e8 in grado di arrivare allo stadio solo coi mezzi pubblici).\nQuesto divario tra le due tipologie di tifosi andr\u00e0 spegnendosi sul finire degli anni sessanta, in coincidenza con l'avvenuta riconfigurazione dell'assetto socio-economico dell'Italia e della realt\u00e0 lombarda. Nonostante la grande rivalit\u00e0 sportiva, la stracittadina milanese non ha mai causato episodi di violenza di particolare rilievo tra tifosi.\nLa prima stracittadina ufficiale tra le due squadre ebbe luogo nel campionato di Prima Categoria 1909, pi\u00f9 precisamente il 10 gennaio, quando al Campo Milan di Porta Monforte i rossoneri si imposero per 3-2 grazie alle reti messe a segno da Trer\u00e8 II, Lana e Laich alle quali risposero solo parzialmente quelle nerazzurre di Gama e Schuler.\nA livello di palmar\u00e8s si tratta di uno dei match di maggior prestigio nel panorama europeo e tra i pi\u00f9 noti in quello mondiale. Le due squadre contendenti sono, infatti, le sole formazioni europee di una stessa citt\u00e0 a essersi laureate campioni continentali, avendo vinto la Coppa dei Campioni/UEFA Champions League, nonch\u00e9 campioni del mondo, avendo conquistato sia la Coppa Intercontinentale che la successiva Coppa del mondo per club FIFA (record quest'ultimo, limitatamente all'Intercontinentale, condiviso con le due squadre di Madrid, il Real e l'Atl\u00e9tico). Si sono poi affrontate direttamente in un doppio derby nell'UEFA Champions League 2002-2003 e nell'UEFA Champions League 2004-2005, nel primo caso in semifinale, nel secondo nei quarti di finale.\nIl derby di Milano \u00e8 stato inoltre uno dei pochi in Italia ad aver assegnato trofei ufficiali quale ultimo atto di un torneo, nella Coppa Italia 1976-1977 e nella Supercoppa italiana 2011.\nI precedenti in gare ufficiali.\n\"(Statistiche aggiornate al 5 febbraio 2022)\"\nAtalanta-Brescia.\nLa storica rivalit\u00e0 tra bergamaschi e bresciani rappresenta un tipico esempio di campanilismo tra province confinanti. Oggigiorno Bergamo e Brescia sono due dei pi\u00f9 grandi e sviluppati centri industriali del Nord Italia, ma nei secoli scorsi, pur essendo sostanzialmente passate sotto gli stessi domini, furono protagoniste di aspre contese (si pensi ad esempio alla disputa per la Val Camonica, storicamente bresciana ma assegnata durante il periodo austriaco alla provincia bergamasca).\nCon l'avvento del calcio le squadre e le tifoserie hanno dato vita a derby molto accesi e spesso contornati da fatti o episodi \"curiosi\". Questa rivalit\u00e0 calcistica si esacerb\u00f2 nel campionato di Serie A 1992-1993, quando al termine del derby Brescia-Atalanta i tifosi bergamaschi invasero il campo dello stadio Mario Rigamonti e corsero sotto gli spalti occupati dai tifosi bresciani esibendo loro uno striscione rubatogli durante degli scontri precedenti alla partita. La reazione dei bresciani scaten\u00f2 un'invasione di massa sul terreno di gioco, con sassaiole verso la curva ospiti e cariche contro le forze dell'ordine. Per dare fine alla guerriglia furono impiegati i mezzi aerei dei Carabinieri.\nIl 30 settembre 2001, durante il derby disputato a Brescia e valido per il girone d'andata del campionato di Serie A 2001-2002, al termine del primo tempo il Brescia perdeva 3-1 ed erano stati rivolti all'allenatore Carlo Mazzone, da parte dei tifosi atalantini, numerosi sfott\u00f2 (molti dei quali offensivi). Quando la squadra di casa segn\u00f2 il gol del 3-3 finale, l'allenatore romano si alz\u00f2 dalla panchina, andando ad esultare sotto la curva dei tifosi ospiti, rimediando anche una lunga squalifica. La partita di ritorno, finita 0-0, vide un dispiegamento massiccio di forze dell'ordine a protezione dell'allenatore romano. La citt\u00e0 di Bergamo, nelle giornate precedenti, era stata tappezzata di manifesti raffiguranti l'allenatore del Brescia, con la scritta \"A Bergamo io non posso entrare\".\nI primi derby in assoluto tra Atalanta e Brescia si registrarono nel campionato di Prima Categoria 1920-1921: pareggio 1-1 a Bergamo il 7 novembre 1920 e vittoria del Brescia per 3-2 sul proprio campo il 28 novembre successivo. Dopo un'assenza di tredici anni (l'ultimo derby precedente nel campionato di Serie B 2005-2006, e termin\u00f2 con la vittoria casalinga dei bergamaschi per 2-0) nel campionato di Serie A 2019-2020 le due squadre sono tornate ad affrontarsi alla quattordicesima giornata. In tale occasione, a prevalere \u00e8 stata l'Atalanta con il punteggio di 3-0.\nLa partita di ritorno, in uno stadio vuoto a causa delle restrizioni riguardanti la pandemia in corso, ha visto la formazione orobica prevalere nuovamente sulla compagine bresciana con un punteggio tennistico di 6-2.\nLe statistiche generali mostrano una maggioranza di risultati positivi per il Brescia, nonostante il pareggio sia il risultato pi\u00f9 frequente.\nI precedenti in gare ufficiali.\n\"(Statistiche aggiornate al 15 luglio 2020)\"\nAtalanta-Como.\nDerby molto sentito fin dalle prime gare ufficiali, come dimostr\u00f2 la decisione di trasformare la vittoria dell'Atalanta per 2-0 del campionato di Seconda Divisione 1924-1925 in una sconfitta a tavolino per 0-2 \"per intemperanze dei giocatori e dei sostenitori atalantini\".\nLa prima sfida in assoluto, che vide l'Atalanta sconfitta in casa per 0-2, si svolse il 14 gennaio 1923 durante il campionato di Seconda Divisione 1922-1923.\nL'ultimo incontro, che ha visto il Como sconfitto in casa per 0-3, si \u00e8 svolto nel campionato di Serie B 2003-2004.\nLe statistiche generali mostrano un leggero vantaggio della compagine lariana.\nI precedenti in gare ufficiali.\n\"(Statistiche aggiornate all'11 aprile 2004)\"\nAtalanta-Inter.\nPur non avendo la stessa tensione della stracittadina tra le due milanesi, i derby tra Atalanta e Inter vantano una lunga tradizione nei tornei italiani di vertice.\nIl 12 dicembre 1937, nel campionato di Serie A 1937-1938, si disput\u00f2 a Bergamo la prima partita tra le due squadre, terminata sul punteggio di 1-1.\nI successivi incontri hanno, nel corso degli anni, provocato talvolta episodi violenti tra alcuni gruppi di tifosi. Degno di nota fu un episodio che avvenne nel 2001 allo stadio Giuseppe Meazza di Milano: un motorino rubato a un tifoso atalantino fu portato all'interno dell'impianto sportivo e fatto rotolare dagli spalti del secondo anello.\nOltre ai numerosi precedenti in Serie A ed in Coppa Italia, di particolare rilievo sono le due partite disputate nei quarti di finale di Coppa UEFA 1990-1991 (0-0 sul campo di Bergamo il 6 marzo 1991 e vittoria dell'Inter per 2-0 sul campo di Milano il 20 marzo 1991).\nLa sfida pi\u00f9 recente tra le due squadre si \u00e8 disputata nel campionato di Serie A 2021-2022.\nIn totale i due sodalizi si sono affrontati in 136 gare ufficiali riepilogate nella tabella seguente.\nI precedenti in gare ufficiali.\n\"(Statistiche aggiornate al 26 settembre 2021)\"\nAtalanta-Mantova.\nIl derby tra i nerazzurri bergamaschi ed i biancorossi mantovani conta solo ventotto precedenti in gare ufficiali, ma la met\u00e0 di questi si sono svolti nella massima serie, ovvero in ognuno dei sette campionati di Serie A a girone unico ai quali ha partecipato il Mantova. I due club si sono incontrati anche nell'unico campionato di terzo livello al quale ha partecipato l'Atalanta, ovvero la Serie C1 1981-1982.\nQueste sfide non hanno mai provocato particolari episodi di violenza, ma la rivalit\u00e0 tra le due tifoserie \u00e8 comunque sentita anche a causa del gemellaggio tra alcuni tifosi del Mantova e quelli del Brescia.\nLe due compagini si incrociarono per la prima volta nel campionato di Prima Divisione 1926-1927, pareggiando per 1-1 nella gara di andata e per 0-0 in quella di ritorno. L'ultimo incontro, che ha visto l'Atalanta vincere in casa per 2-1, si \u00e8 svolto nel campionato di Serie B 2005-2006.\nLe statistiche generali mostrano una maggioranza di risultati positivi per il Mantova, nonostante il pareggio sia il risultato pi\u00f9 frequente.\nI precedenti in gare ufficiali.\n\"(Statistiche aggiornate al 12 febbraio 2006)\"\nAtalanta-Milan.\nLa rivalit\u00e0 tra le tifoserie di Atalanta e Milan, sfociata anni fa in episodi violenti causati da alcuni ultras, nasce per ragioni di campanilismo fin dalle prime gare disputate e raggiunge l'apice negli anni '80 con il gemellaggio tra gruppi di tifosi del Milan e del Brescia.\nIl primo campionato in assoluto che vide affrontarsi questi due club fu la massima serie del 1919 durante il quale la squadra milanese vinse entrambi i confronti (4-0 a Bergamo e 5-1 a Milano). Fu nel 1938 che l'Atalanta, pareggiando 0-0 in casa, ottenne il suo primo punto contro il Milan. L'edizione del campionato di serie A iniziata nel 1940 fu la prima in cui i nerazzurri di Bergamo vinsero contro i rossoneri di Milano ed anche la prima in cui ci\u00f2 avvenne sia nel girone di andata (2-1 sul campo di Bergamo il 24 novembre 1940) sia nel girone di ritorno (3-0 sul campo di Milano il 16 marzo 1941).\nDegno di nota fu il confronto avvenuto il 15 ottobre 1972 a Milano, valevole per il campionato di Serie A 1972-1973. In quella stagione il Milan, allenato da Nereo Rocco, aveva un sistema di gioco votato all'attacco. Gli atalantini decisero di sfidare questo atteggiamento impostando un gioco offensivo. L'incontro fini 9 a 3 per il Milan, con un gol ogni 7 minuti e mezzo. La maggior parte delle reti vennero segnate nel secondo tempo: la prima frazione di gioco termin\u00f2 infatti 4 a 1 per i rossoneri. Gi\u00e0 nei primi 10 minuti del secondo tempo il risultato raggiunse il punteggio di 7 a 2 per i rossoneri, per poi giungere al 9 a 3 finale. Questo incontro rappresenta il record, tuttora imbattuto, di numero di reti segnate in una singola partita di Serie A a girone unico. Di contro, la vittoria pi\u00f9 netta di sempre dell'Atalanta contro il Milan \u00e8 stato il 5-0 imposto sul campo di Bergamo il 22 dicembre 2019.\nAnalizzando le statistiche degli ultimi quindici anni, ovvero le ultime ventisette gare ufficiali disputate negli anni successivi allo scandalo denominato \"Calciopoli\", e confrontandole con l'andamento storico che vede nettamente in vantaggio la squadra di Milano, si nota come ormai questo derby tenda a dar vita a gare dall'esito non scontato, con una situazione di perfetto equilibrio sia sul campo di Bergamo (cinque vittorie, tre pareggi e cinque sconfitte) sia sul campo di Milano (cinque vittorie, quattro pareggi e cinque sconfitte). La sfida pi\u00f9 recente tra le due squadre \u00e8 stata disputata nel campionato di Serie A 2020-2021.\nIn totale i due sodalizi si sono affrontati in 142 gare ufficiali riepilogate di seguito.\nI precedenti in gare ufficiali.\n\"(Statistiche aggiornate al 23 maggio 2021)\"\nBrescia-Como.\nL'incontro, che \u00e8 segnato da una storica rivalit\u00e0 tra le tifoserie, si \u00e8 disputato principalmente in Serie B. Sono invece sei gli incontri giocati in Serie A e altrettanti in Coppa Italia. Degni di nota sono stati gli incidenti occorsi a Brescia nel campionato di Serie B 1979-1980 e a Como durante la Coppa Italia 1993-1994\nI precedenti in gare ufficiali.\n\"(Statistiche aggiornate al 26 febbraio 2022)\"\nBrescia-Cremonese.\nNoto anche come \"Derby del Violino\", \u00e8 una rivalit\u00e0 accesa e storica che nasce dalla diatriba tra le due citt\u00e0 sull'assegnazione della paternit\u00e0 dell'invenzione del violino, da cui il nome del derby; con pochi episodi di rilievo negli ultimi anni viste le alterne fortune delle due squadre, \u00e8 ritornato in auge nel 2017 a seguito della promozione in B della Cremonese.\nI precedenti in gare ufficiali.\n\"(Statistiche aggiornate al 23 gennaio 2021)\"\nBrescia-Inter.\nIl primo incontro tra Brescia e Inter avvenne durante il campionato di Prima Categoria 1914-1915 e vide imporsi i nerazzurri per 8-0 a Milano e per 2-0 a Brescia.\nIl primo punto del Brescia arriv\u00f2 durante il campionato di Prima Categoria 1919-1920, quando le \"rondinelle\" fermarono la squadra milanese sull'1-1 a Brescia.\nLa prima vittoria bresciana (3-1 in casa) arriv\u00f2 il 27 novembre 1921, durante il campionato di Prima Divisione 1921-1922 organizzato dalla C.C.I., federazione calcistica che nacque nel luglio 1921 dalla scissione della Federazione Italiana Giuoco Calcio sotto la spinta delle maggiori societ\u00e0 di calcio del campionato italiano.\nLa rivalit\u00e0 tra queste due squadre si acu\u00ec dopo il gemellaggio dei tifosi bresciani con quelli del Milan. L'ultimo incontro tra Brescia e Inter si \u00e8 disputato durante il campionato di Serie A 2019-2020.\nFino ad oggi questa sfida, le cui statistiche vedono nettamente favorita la squadra di Milano, conta 73 precedenti:\nI precedenti in gare ufficiali.\n\"(Statistiche aggiornate al 1\u00ba luglio 2020)\"\nBrescia-Milan.\nGiocato perlopi\u00f9 in Serie A, \u00e8 un incontro privo di rivalit\u00e0 tra le due tifoserie, visto il gemellaggio che le accomuna. L'amicizia tra i due gruppi di tifosi \u00e8 infatti uno dei pi\u00f9 vecchi e duraturi della tifoseria italiana, che si esprime anche in cori di incitamento destinati alla squadra avversaria durante gli incontri. Nel computo complessivo non sono inclusi i due spareggi della stagione 1945-1946 per l'accesso alla fase finale del campionato (conclusi con un pareggio ed una vittoria del Milan).\nI precedenti in gare ufficiali.\n\"(Statistiche aggiornate al 24 gennaio 2020)\"\nComo-Cremonese.\nIncontro caratterizzato da un'accesa rivalit\u00e0 tra le due tifoserie, \u00e8 stato disputato principalmente in Serie C e in misura minore in Serie B. Le due squadre si sono incontrate in Serie A solo in un campionato, nella stagione 1984-1985, e, sempre al massimo livello del campionato italiano, in tre stagioni di Prima Categoria all'inizio del XX secolo.\nI precedenti in gare ufficiali.\n\"(Statistiche aggiornate al 15 gennaio 2022)\"\nComo-Inter.\nGli incontri di queste due squadre si sono svolti in serie A, in Coppa Italia e nel Torneo Lombardo del 1944-1945. Si sono verificati scontri tra le opposte tifoserie a causa del gemellaggio degli ultras interisti con quelli del Varese, storici avversari dei comaschi.\nI precedenti in gare ufficiali.\n\"(Statistiche aggiornate al 7 aprile 2019)\"\nComo-Milan.\nGli incontri di queste due squadre si sono svolti principalmente in serie A e in Coppa Italia.\nI precedenti in gare ufficiali.\n\"(Statistiche aggiornate al 2021)\"\nCremonese-Piacenza.\nSebbene Piacenza e la sua provincia siano amministrativamente in Emilia-Romagna, risultano gravitare nell'orbita della Lombardia, con la quale confinano. Inoltre, quella con il Piacenza \u00e8 ritenuta la pi\u00f9 grande rivalit\u00e0 della propria storia calcistica dalla tifoseria della Cremonese e la stessa valutazione \u00e8 fatta dai sostenitori piacentini nel quadro delle proprie inimicizie sportive. Per queste ragioni il \"Derby del Po\", cos\u00ec \u00e8 definito l'incontro, pu\u00f2 essere annoverato tra i derby lombardi.\nLa vicinanza tra Cremona e Piacenza, una trentina di km, e le comuni origini, in quanto fondate entrambe come prime colonie romane dell'Italia settentrionale, sono alla base di una forte rivalit\u00e0 storica che ha trovato il suo culmine nel calcio durante la prima sfida, avvenuta nel 1935 in Serie C a Piacenza: la partita fin\u00ec 1-1. Nel corso degli anni la partita registr\u00f2 scontri sia dentro che fuori il campo di gioco, venendo reputata una gara a forte rischio incidenti e tra le pi\u00f9 pericolose d'Italia. L'ultimo incontro \u00e8 datato 2017, quando il Piacenza vinse con un secco 3-0 in casa, dopo aver vinto anche all'andata per 2-1 a Cremona.\nI precedenti in gare ufficiali.\n\"(Statistiche aggiornate al 2017)\"\nLegnano-Pro Patria.\n\"(Statistiche aggiornate al 2009)\"\nIl derby dell'Altomilanese \u00e8 il nome dato all'incontro calcistico tra il e la Pro Patria di Busto Arsizio. L'antagonismo tra le due squadre calcistiche nacque nel 1928, in occasione del primo scontro diretto ufficiale tra le due compagini, in un periodo in cui entrambe le formazioni ambivano, a fortuna alterne, alla Divisione Nazionale, che all'epoca era il nome del campionato di massimo livello del calcio italiano. Un derby Legnano-Pro Patria \u00e8 stata l'occasione in cui \u00e8 avvenuta l'intitolazione a Giovanni Mari dello stadio di via Pisacane.\nLa rivalit\u00e0 tra Legnano e Busto Arsizio, che non \u00e8 solo calcistica, \u00e8 antica di secoli. Attriti tra le due comunit\u00e0 esistono infatti sin dal Medioevo. In questa epoca storica Busto Arsizio gravitava intorno al Seprio, mentre Legnano era legata al suo antagonista, ovvero a Milano. Il borgo legnanese, infatti, rappresentava, per chi proveniva da nord, un facile accesso al contado milanese, dato che si trovava allo sbocco della Valle Olona, che termina a Castellanza; tale varco doveva essere quindi chiuso e strenuamente difeso per prevenire l'attacco a Milano, che era agevolato anche dalla presenza di un'importante strada che esisteva fin dall'epoca romana, la via Severiana Augusta, che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero con il Lago Maggiore). Il suo percorso fu poi ripreso da Napoleone Bonaparte per realizzare la strada statale del Sempione. Il legame tra Milano e Legnano non fu solo militare, ma anche economico: infatti, Legnano e gli altri contadi che gravitavano intorno al capoluogo meneghino, fornivano a Milano anche parte delle derrate alimentari prodotte. A partire dal Medioevo sempre pi\u00f9 famiglie nobiliari milanesi iniziarono a soggiornare a Legnano in vari periodi dell'anno e ad acquistare immobili nel borgo legnanese. Questo ruolo acu\u00ec gli attriti con Busto Arsizio, che invece continu\u00f2 ad essere legata, come accennato, al Seprio, che fu poi annesso alla nascente Signoria di Milano nel 1339.\nEntrambe le societ\u00e0 vantano dei passati in Serie A e per sei volte si sono affrontate nella massima serie: in due stagioni di Serie A a girone unico (1930-1931 e 1951-1952) e in un'edizione del massimo livello del campionato italiano prima che venisse introdotta la formula del girone unico (Divisione Nazionale 1928-1929). L'ultimo derby tra Legnano e Pro Patria \u00e8 stato disputato nel campionato di Lega Pro Prima Divisione 2008-2009.\nDerby giocati almeno in Serie B.\nQuanto segue \u00e8 un elenco di tutti i derby calcistici della Lombardia giocati almeno in Serie B.\nAlbinoLeffe-Atalanta.\nSfida tra il sodalizio rappresentante due comuni della Val Seriana, Albino e Leffe, e la squadra del capoluogo di provincia.\nI precedenti, tutti vinti dall'Atalanta, sono sette: uno in Coppa Italia e sei in serie B. L'ultimo confronto tra Atalanta e AlbinoLeffe \u00e8 avvenuto durante il campionato di Serie B 2010-2011.\nI precedenti in gare ufficiali.\n\"Statistiche aggiornate al 2011\"\nAlbinoLeffe-Brescia.\nSfida tra il sodalizio rappresentante due comuni della provincia di Bergamo e la squadra della citt\u00e0 di Brescia.\n\u00c8 una rivalit\u00e0 campanilistica fra i tifosi delle due compagini, che tuttavia si \u00e8 concretizzata in incontri molto meno sentiti rispetto a quelli tra Atalanta e Brescia.\nI precedenti, tutti disputati nel campionato cadetto, sono quattordici comprendendo due semifinali di play-off nel 2008. L'ultimo confronto tra AlbinoLeffe e Brescia \u00e8 avvenuto durante il campionato di Serie B 2011-2012.\nI precedenti in gare ufficiali.\n\"Statistiche aggiornate al 2012\"\nBrescia-Monza.\nI precedenti in gare ufficiali.\n\"Statistiche aggiornate al 2021\"\nComo-Lecco.\nAltrimenti detto \"Derby del Lario\". Fino a qualche tempo fa era da considerarsi una rivalit\u00e0 provinciale; dal 1992, con la creazione della provincia di Lecco, \u00e8 diventato uno scontro tra due realt\u00e0 indipendenti che prosegue anche in ambito extra-calcistico. \u00c8 un duello tra i due rami del lago di Como, detto anche \"Lario\": il ramo di Volta e il ramo di Manzoni.\nIl primo confronto tra squadre delle due citt\u00e0 risale al 12 dicembre 1909, quando a Como si incontrarono il Como Foot-Ball Club e l'Unione Sportiva Lecchese, e termin\u00f2 4-3 per i comaschi. La prima partita ufficiale di campionato tra il Como e il Lecco fu disputata a Lecco il 23 novembre 1924 in Seconda Divisione e si concluse con il risultato di 1-1. L'ultimo incontro tra Como e Lecco \u00e8 stato disputato nel campionato di Serie C 2020-2021.\nI precedenti in gare ufficiali.\n\"Statistiche aggiornate al 7 Febbraio 2021\"\nOltre ai 50 incontri di campionato, nel computo sono inclusi i 2 incontri del Torneo misto Serie C - Prima Divisione Lombardia 1943-1944 (sospeso prima del termine), i 2 del Torneo Benefico Lombardo 1944-1945 e le 16 partite di coppa (Coppa Italia e Coppa Italia Serie C).\nSono esclusi gli incontri dei campionati di Prima Divisione 1936-1937 e 1937-1938, che vedevano affrontarsi la prima squadra del Como e la squadra riserve del Lecco (la cui prima squadra giocava in Serie C).\nComo-Mantova.\nL'incontro, che \u00e8 caratterizzato da un'accesa rivalit\u00e0 tra le tifoserie, \u00e8 stato principalmente giocato tra Serie B e Serie C1.\nI precedenti in gare ufficiali.\n\"Statistiche aggiornate al 2019\"\nComo-Monza.\n\u00c8 un incontro molto sentito da entrambe le tifoserie non solo per questioni geografiche, vista la vicinanza delle due citt\u00e0, ma anche per due episodi che successero nel 1967 e nel 1980. Il primo episodio \u00e8 legato al campionato di Serie C 1966-1967, condotto punto a punto dalle due squadre e risolto con uno spareggio per la promozione vinto dal Monza. Il secondo episodio, nel campionato di Serie B 1979-1980, \u00e8 un rigore contestato assegnato al Como che port\u00f2 sul 3 a 3 il risultato della partita con il Monza, escludendo i biancorossi dalla lotta per la promozione in Serie A. L'ultimo incontro tra il Como e il Monza \u00e8 stato disputato nel girone di andata del campionato di Serie B 2021-2022.\nI precedenti in gare ufficiali.\n\"Statistiche aggiornate al 21 novembre 2021\"\nOltre agli 85 incontri di campionato, sono inclusi l'incontro di spareggio al termine del campionato di Serie C 1966-1967 e le 11 partite di coppa. Sono invece esclusi dal computo gli incontri dei campionati di Prima Divisione 1936-1937 e 1937-1938, che vedevano affrontarsi la prima squadra del Como e la squadra riserve del Monza (la cui prima squadra giocava in Serie C).\nComo-Varese.\nAltrimenti detto \"Derby dell'Insubria\".\n\u00c8 una sfida che si disputa tra due societ\u00e0 che hanno sede in due citt\u00e0 appartenenti alla regione storica dell'Insubria, da cui il nome dell'incontro. La partita \u00e8 molto sentita sia per la rivalit\u00e0 campanilistiche tra le due citt\u00e0 che per questioni calcistiche. L'ultimo incontro tra Como e Varese \u00e8 stato disputato nel campionato di Serie D 2017-2018.\nI precedenti in gare ufficiali.\n\"Statistiche aggiornate al 2018\"\nOltre ai 52 incontri di campionato, sono inclusi l'incontro di spareggio al termine del campionato di Prima Categoria 1919-1920, quello del Torneo Benefico Lombardo 1944-1945 e le 5 partite di coppa (Coppa Italia e Coppa Italia Serie C).\nCremonese-Mantova.\nNegli ultimi anni, con la discesa dei grigiorossi nelle serie minori, \u00e8 diventata una delle pi\u00f9 accese rivalit\u00e0 del sud della Lombardia, tanto da essere considerata rischiosa. Numerosi sono stati gli incontri nei primi anni 2000 in Seconda Divisione dopo anni di militanza in serie diverse.\nI precedenti in gare ufficiali.\n\"Statistiche aggiornate al 2016\"\nLegnano-Varese.\nDerby molto sentito dalle tifoserie e dalle citt\u00e0, \u00e8 stato principalmente giocato in Serie C.\nI precedenti in gare ufficiali.\n\"Statistiche aggiornate al 2017\"\nMilan-Monza.\n\u00c8 soprattutto la distanza limitata fra le citt\u00e0, una decina di chilometri, a rendere quasi una stracittadina questa sfida che si gioc\u00f2 nelle due stagioni in cui i rossoneri disputarono la Serie B: gli incontri si chiusero tutti con vittorie milaniste, sia nel campionato di Serie B 1980-1981 (2-1 a Monza e 1-0 a San Siro) sia nella stagione di Serie B 1982-1983 (4-1 allo Stadio Sada e 4-0 a Milano).\nI precedenti in gare ufficiali.\n\"Statistiche aggiornate al 1983\"\nPro Patria-Varese.\nL'incontro, che \u00e8 caratterizzato da una sentita rivalit\u00e0 tra le tifoserie, si \u00e8 principalmente disputato tra Serie C, Serie C1 e Serie C2.\nI precedenti in gare ufficiali.\n\"Statistiche aggiornate al 2010\"\nAltri derby storici.\nCrema-Pergolettese.\nLe sfide della stracittadina tra Crema e Pergolettese (quest'ultima rappresenta il quartiere cremasco del Pergoletto) hanno segnato la storia delle societ\u00e0, delle tifoserie e della loro citt\u00e0. La parabola discendente del Crema lo ha portato per la prima volta a sfidare la realt\u00e0 emergente giallo-blu nel 1963. A partire da quel campionato, le strade delle due compagini si sono incrociate in competizioni ufficiali per 22 volte. Con il campionato di Serie D 1974-1975 si \u00e8 chiuso un intenso decennio di derby, a causa della retrocessione del Crema in Promozione.\nNel computo totale della gare ufficiali disputate, il bilancio \u00e8 stato in perfetta parit\u00e0 per pi\u00f9 di 42 anni (dal 9 marzo 1975 al 25 novembre 2017), sia per quanto riguarda il rapporto tra vittorie e sconfitte (con 4 vittorie per parte), sia la differenza reti (con 14 gol segnati e subiti per parte).\nNella Serie D 2017-2018 ritorna ad essere disputato ufficialmente dopo 42 anni di attesa. Lo stesso derby viene sorteggiato ai trentaduesimi della Coppa Italia Serie D 2017-2018. Quest'ultimo \u00e8 il primo dei tre derby stagionali giocati in quella stagione: la partita si conclude con la vittoria del Crema (1-1; 9-8 dopo i tiri di rigore) che qualifica la squadra nerobianca al turno successivo.\nL'anno successivo, oltre a i due incontri di campionato, viene nuovamente sorteggiato nella Coppa Italia Serie D 2018-2019 ma questa volta al primo turno della competizione.\nI precedenti in gare ufficiali.\n\"Statistiche aggiornate al 31 marzo 2019\"\nMonza-Pro Sesto.\nQuesta sfida \u00e8 denominata \"Derby della Valassina\" o \"del Lambro\", \u00e8 una rivalit\u00e0 legata alla vicinanza geografica e che assume il nome dall'arteria stradale di collegamento tra le citt\u00e0 di Monza (MB) e Sesto San Giovanni (MI) che distano circa 6\u00a0km in linea d'aria. \u00c8 stato disputato al massimo in Serie C1."}
{"id": "1452273", "revid": "63760", "url": "https://it.wikipedia.org/wiki?curid=1452273", "title": "Academia", "text": ""}
{"id": "1452278", "revid": "287204", "url": "https://it.wikipedia.org/wiki?curid=1452278", "title": "S\u00e4ntis", "text": "Il S\u00e4ntis \u00e8 una montagna delle Prealpi Svizzere alta 2.502\u00a0m s.l.m.\nDescrizione.\nSi trova sul confine di tre cantoni:\nCostituisce il punto pi\u00f9 elevato dell'Appenzello Interno e dell'Appenzello Esterno.\nDalla cima di questo monte \u00e8 possibile vedere ben 6 Paesi: Svizzera, Germania, Liechtenstein, Austria, Francia e Italia.\n\u00c8 possibile raggiungere la cima di questo monte tramite una funivia, rinnovata nel 2000 dalla localit\u00e0 di Schw\u00e4galp.\nQuesta funivia \u00e8 lunga 2307 metri ed \u00e8 alta 1123 metri.\nStoria.\nDurante la Repubblica Elvetica, tra il 1798 e il 1803 questo monte diede nome anche all'allora Cantone chiamato appunto Canton S\u00e4ntis.\nStazione meteorologica.\nNel 1882, sulla cima di questo monte \u00e8 stata costruita una stazione meteorologica che \u00e8 oggi la stazione di riferimento delle Alpi."}
{"id": "1452281", "revid": "767487", "url": "https://it.wikipedia.org/wiki?curid=1452281", "title": "Lop\u0103tari", "text": "Lop\u0103tari \u00e8 un comune della Romania di 4.227 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 11 villaggi: Brebu, Fundata, Lop\u0103tari, Lerea, Luncile, Pestri\u021bu, Plaiul Nucului, Plo\u0219tina, Potecu, S\u0103reni, V\u00eerteju.\nNel territorio del comune \u00e8 visibile un fuoco naturale, dell'altezza di circa 50 cm., alimentato costantemente da un trafilamento di gas naturale dal sottosuolo.\nUn'altra attrattiva turistica del comune \u00e8 il Lago Mociaru, a circa 2 km dal paese."}
{"id": "1452282", "revid": "38120", "url": "https://it.wikipedia.org/wiki?curid=1452282", "title": "Over the Hills and Far Away (Led Zeppelin)", "text": "Over the Hills and Far Away \u00e8 una canzone della band britannica dei Led Zeppelin, contenuta nel loro album del 1973 \"Houses of the Holy\" e pubblicata come singolo nello stesso anno.La canzone \u00e8 stata pubblicata come primo singolo dell'album, con \"Dancing Days\" come B-side, e ha raggiunto il 51\u00ba posto della classifica Billboard Hot 100 negli USA.\nStruttura.\nIl brano inizia con un'introduzione di chitarra, effettuata da Jimmy Page con una chitarra a sei corde, per poi continuare usando una chitarra a dodici corde. Dopo quasi un minuto termina la parte strumentale e inizia la parte cantata, curata dal cantante del gruppo Robert Plant.\nSolo dopo 1:30 attaccano il basso di John Paul Jones e la batteria di John Bonham, le quali sfumano in un diminuendo a circa 55\" dalla fine della canzone. L'ultima parte \u00e8 occupata da una silenziosa parte strumentale."}
{"id": "1452283", "revid": "287204", "url": "https://it.wikipedia.org/wiki?curid=1452283", "title": "Lopatari", "text": ""}
{"id": "1452286", "revid": "767487", "url": "https://it.wikipedia.org/wiki?curid=1452286", "title": "Luciu", "text": "Luciu \u00e8 un comune della Romania di 2.951 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 2 villaggi: Caragele e Luciu."}
{"id": "1452292", "revid": "1543377", "url": "https://it.wikipedia.org/wiki?curid=1452292", "title": "Flakpanzer IV Wirbelwind", "text": "Il Flakpanzer IV Wirbelwind (\"turbine\") fu un semovente antiaereo adoperato dall'esercito tedesco nelle fasi finali della seconda guerra mondiale, il cui compito consisteva nel difendere le colonne motorizzate dall'imperante aeronautica Alleata.\nStoria.\nA partire dalla fine del 1942 il pericolo posto dalle forze aeree anglo-statunitensi alle formazioni di terra tedesche divenne preoccupante e continu\u00f2 a peggiorare man mano che la guerra proseguiva: era chiaro che i cannoni trainati, che necessitavano di una messa in batteria troppo lunga, non potevano difendere efficacemente le colonne in movimento, e l'impiego di mitragliatrici leggere montate sulle torrette dei carri armati o su veicoli di altro genere non era pi\u00f9 sufficiente a respingere attacchi aerei a bassa quota.\nSviluppo.\nNel dicembre 1943 inizi\u00f2 cos\u00ec la progettazione di veri e propri semoventi antiaerei, ma le difficolt\u00e0 tecniche incontrate provocarono un rallentamento dei lavori; le pressanti richieste di simili mezzi per\u00f2 indussero alla costruzione del Flakpanzer 38(t), soluzione provvisoria e d'emergenza dalle modeste prestazioni. Nella primavera 1944 lo Heereswaffenamt rese note le specifiche per un semovente basato sullo scafo del carro armato medio Panzer IV:\nL'incarico fu demandato alle fabbriche Ostbauwerke di Sagan (odierna \u017baga\u0144, nella Polonia occidentale), che completarono un prototipo nel maggio 1944 in tempo per l'ispezione che il generale Heinz Guderian avrebbe fatto per visionare tutti i progetti di semoventi antiaerei: il disegno piuttosto semplice di questo modello e la rapidit\u00e0 di produzione convinsero Guderian ad accettarlo in servizio.Nel contesto dello sviluppo del Wirbelwind, non \u00e8 chiara la parte avuta nell'estate di quell'anno da un certo Karl Wilhelm Krause, ufficiale della divisione SS \"Hitlerjugend\". Sembra che fu lui a proporre di accoppiare un complesso quadrinato di FlaK 38 da 20\u00a0mm al Panzer IV, cosa che lo farebbe apparire come l'ideatore del veicolo; la notizia \u00e8 riportata da due fonti, per\u00f2 non si riesce a capire quanta influenza Krause abbia effettivamente avuto sul progetto.\nProduzione.\nIl Wirbelwind fu fabbricato dalla stessa Ostbauwerke a partire dal luglio 1944: spesso vennero riconvertiti Panzer IV danneggiati di ritorno dal fronte, perci\u00f2 la natura della base semovente variava tra le versioni pi\u00f9 diffuse del periodo (Ausf. F e G). Ci\u00f2 spiegherebbe inoltre il disaccordo che divide le fonti sull'apparato propulsore. La linea d'assemblaggio lavor\u00f2 fino a novembre, quando l'Armata Rossa si era spinta talmente in territorio tedesco da minacciare di conseguenza la regione industriale della Slesia; la Ostbauwerke fu dunque evacuata nelle sedi di Teplitz (sulla costa a nord-ovest di Berlino) e Duisburg appartenenti alla Deutsche Eisenwerke: a questa data erano stati completati tra gli 87 e i 105 esemplari ma esistono altri dati contrastanti: c'\u00e8 chi afferma che le unit\u00e0 costruite oscillassero tra 86 e 140 oppure tra gli 85 e i 105 veicoli. Una fonte, invece, fornisce informazioni pi\u00f9 dettagliate: fino a novembre sarebbero stati prodotti tra gli 86 e i 92 Flakpanzer IV nella sede di Sagan, seguiti da un altro paio di decine assemblati a Teplitz per un totale di 105 esemplari. Nel suo libro \"Sturmartillerie\" Spielberger fa assommare a 150 veicoli la produzione complessiva.\nImpiego operativo.\nI Wirbelwind vennero distribuiti a partire dalla seconda met\u00e0 del 1944 ai \"Flugabwehrzuge\" (\"plotoni contraerei\") in forza alle Panzer-Division e gruppi di tre o quattro esemplari furono assegnati alle compagnie comando nei battaglioni corazzati; comunque le impellenti richieste dal fronte furono soddisfatte in minima parte a causa della scarsa disponibilit\u00e0 di Flakpanzer IV. Un'aliquota di mezzi fu utilizzata dal \"Kampfgruppe Peiper\" durante l'Offensiva delle Ardenne, dei quali non uno torn\u00f2 indietro perch\u00e9 andati distrutti o abbandonati.In azione il veicolo si dimostr\u00f2 micidiale contro aerei che conducevano attacchi a bassa quota a dispetto della lenta rotazione della casamatta; ma per il tardo 1944 l'affidabile FlaK 38 non era pi\u00f9 un'arma in grado di porre seri pericoli ad apparecchi avversari che volavano ad alta quota: il Wirbelwind venne dunque rimpiazzato dal Flakpanzer IV Ostwind (\"vento dell'est\") equipaggiato con un pi\u00f9 potente Flak 43 da 37\u00a0mm.\nCaratteristiche.\nIl primo Wirbelwind venne impostato sullo scafo di un Ausf. H o J privato della torretta ma lasciato intatto in tutte le sue altre componenti. Il motore sistemato nel retro rimase il Maybach HL 120 TRM a 12 cilindri a V erogante 300\u00a0hp, associato a una trasmissione anteriore ZF SSG 76 sincronizzata al cambio dotato di sei marce avanti e di una marcia indietro; l'accensione poteva avvenire sia mediante il sistema elettrico da 24 volt sia con una manovella; l'ignizione era a magnete. Il serbatoio aveva una capacit\u00e0 massima di 500 litri di benzina (470 litri secondo dati pi\u00f9 precisi): la percorrenza di 100 chilometri su strada si traduceva in un consumo di 235 litri, che si accresceva a 362 su terreni rotti, l'autonomia era di 210 chilometri su strade bianche o asfaltate e di 130 chilometri se la marcia era condotta fuoristrada; altri dati parlano di 200 chilometri d'autonomia nel primo caso e di circa 125 chilometri nel secondo. Esistono discrepanze sul motore del carro, descritto come un Maybach HL 120 TRM 112 da fonti sia cartacee che online; questo apparato era tecnicamente molto simile all'HL 120 TRM ma erogava 268-272\u00a0hp a 2.800 giri al minuto.Il treno di rotolamento non sub\u00ec parimenti modifiche: la ruota motrice anteriore a 19 denti era responsabile della movimentazione dei cingoli in acciaio modello \"dry pin\": larghi 400\u00a0mm, erano composti da 99 maglie con doppia guida centrale a dente. Le ruote d'appoggio, otto di numero, erano doppie e con i battistrada gommati, coadiuvate da quattro doppi rulli superiori a sostenere i cingoli, la cui tensione era regolabile dalla ruota di rinvio posteriore. Le sospensioni adoperate erano a mezze balestre, semplici e robuste ma prive di ammortizzatori.Le blindature ereditate dal Panzer IV, ottenute per lo pi\u00f9 mediante saldatura e in minor misura per rivettatura, non furono alleggerite: lo scafo e la sovrastruttura presentavano piastre frontali spesse 80\u00a0mm, inclinate rispettivamente a 12\u00b0 e 10\u00b0; quelle laterali da 30\u00a0mm erano verticali e le protezioni posteriori scendevano a 20\u00a0mm, con inclinazioni comprese tra gli 11\u00b0 e i 20\u00b0. Le lamiere quasi orizzontali del fondo e del cielo del telaio non eccedevano i 12\u00a0mm (una differente inclinazione delle corazze anteriori, pari a 14\u00b0 e 20\u00b0, viene fornita da una sola fonte).\nSistemata longitudinalmente e al centro dello scafo, nella posizione occupata prima dalla torretta, si trovava una casamatta scoperta dalla peculiare pianta ennagonale allungata e caratterizzata dalla divergenza delle sezioni inferiore e superiore, che la rendevano pi\u00f9 larga in corrispondenza della parte mediana. Le corazze misuravano 16\u00a0mm: erano inclinate a 25\u00b0 sul frontale, a 36\u00b0 sulle fiancate e variavano tra i 12 e i 22\u00b0 sul retro. Ci sono comunque dati in totale contrasto: oltre ad affermare che le protezioni misuravano 10\u00a0mm, la fonte alternativa riporta un'inclinazione dei pannelli laterali pari a 23\u00b0. Nella parte anteriore della casamatta era inchiavardato il sostegno per un complesso quadrinato di cannoni FlaK 38 da 20\u00a0mm L/112,5 (\"2\u00a0cm Flakvierling 38\") elevabile fino a +100\u00b0 e protetto da uno scudo curvato da 10\u00a0mm: l'impianto era stato originariamente progettato dalla Mauser per le navi della Kriegsmarine, ma da quando era entrato in produzione nel 1940 era stato distribuito solo all'esercito e alla Luftwaffe. Pesante 1.514 chili, aveva una gittata utile di 2.200 metri e un rateo di fuoco che arrivava a 800 colpi al minuto, utile per l'ingaggio di bersagli anche terrestri: nella piastra frontale vennero infatti ricavate due feritoie parallele e verticali che permettevano di abbassare fino a -5\u00b0 i cannoni. Vi erano due tipi di munizione: la \"Panzergranate 40\" da 0,119 chili raggiungeva i 1.050 m/s, da 100 metri penetrava una piastra spessa 49\u00a0mm inclinata a 30\u00b0 e da 500 metri trapassava 20\u00a0mm nelle stesse condizioni; la \"Panzergranate\" da 0,148 chili e una velocit\u00e0 iniziale di 780\u00a0m/s era meno efficace, poich\u00e9 da 100 metri perforava piastre da 20\u00a0mm a 30\u00b0, spessore che si riduceva a 14\u00a0mm se sparata da 500 metri. Il complesso di FlaK 38 era brandeggibile manualmente per 360\u00b0, grazie alla preservazione dell'anello di rotolamento, ma la rotazione era lenta e and\u00f2 a detrimento della velocit\u00e0 d'ingaggio di aerei ostili a bassa quota. La scorta di proiettili trasportabile ascendeva a 3.200 suddivisi in 31 caricatori da 20 colpi ognuno; di questi, 15 venivano caricati dentro lo scafo e i restanti erano messi nella casamatta per un pronto utilizzo. \u00c8 assai probabile che il sistema di mira consistesse in un \"Schwebekreisvisier 38\", un apparato che proprio a partire dal 1944 sostitu\u00ec il precedente \"Linealvisier 38\".\nL'equipaggio comprendeva 5 uomini: la postazione del pilota era nello scafo anteriore sinistro, completa di visore corazzato; egli guidava mediante il sistema Krupp-Wilson con due leve per bloccare i cingoli e l'utilizzo sincronizzato della frizione e dei freni a disco meccanici, ottenendo la sterzatura desiderata. Nella casamatta scoperta il comandante assumeva anche il ruolo di cannoniere ed era assistito da due caricatori che rimanevano in piedi ai lati dell'impianto di fuoco, ciascuno responsabile per due cannoni; infine a destra del guidatore si trovava un mitragliere addetto a una MG 34 da 7,92\u00a0mm, alloggiata in un supporto a sfera: per quest'arma erano trasportate oltre 1.300 cartucce. L'equipaggio disponeva di una radio FuG 5 con un'antenna a stilo alta 2 metri per le comunicazioni.\nNel complesso il Flakpanzer IV Wirbelwind era alto poco pi\u00f9 di 2,70 metri, pesava 22 tonnellate e sviluppava una pressione al suolo di 0,81\u00a0kg/cm2 oppure di 0,78\u00a0kg/cm2 come afferma un'altra fonte. La mobilit\u00e0 del veicolo era buona, potendo superare guadi di 1 metro e pendenze inferiori o uguali a 30\u00b0; le trincee sotto i 2,20 metri non rappresentavano un problema e la capacit\u00e0 di superare ostacoli verticali arrivava a 60 centimetri. Il raggio di volta misurava circa 6 metri.\nVarianti.\nVerso la fine del 1944 fu proposto di riarmare tutti i Wirbelwind con un complesso quadrinato di MK 103/28 oppure MK 103/38 da 30\u00a0mm, il cui rateo di fuoco arrivava a 1.600 colpi al minuto: durante il mese di dicembre la Ostbauwerke costru\u00ec un prototipo di questo mezzo, che ricevette la denominazione \"3\u00a0cm Flakvierling MK 103/108 auf Sfl. Pzkpfwg IV\"; l'interessante semovente non ebbe per\u00f2 ulteriori sviluppi.Nel 1945 nacque l'idea di adoperare i vecchi scafi del Panzer III quale base per il FlaK 38 quadrinato del Wirbelwind e creare cos\u00ec un ipotetico Flakpanzer III, ma il progetto rimase sulla carta.\nEsemplari esistenti.\nA oggi sopravvivono pochissimi veicoli: uno si trova a Rendsburg presso il Lehrsammlung der Heeresflugabwehrschule, ma in passato era stato esposto all'US Army Ordnance Museum di Aberdeen; un secondo esemplare \u00e8 visibile alla Base delle Forze canadesi di Borden, per\u00f2 uno possiede un falso armamento, essendo andato perduto quello originale, e internamente \u00e8 assai malconcio. Questo veicolo \u00e8 basato su un Ausf. J con ruota motrice di tarda concezione e i 4 rulli superiori fabbricati in solo acciaio. Anche il BWB Wehrtechnische Studiensammlung possiede un Wirbelwind, ricavato da un Ausf. H e con lo stesso modello di pignone montato sul mezzo canadese."}
{"id": "1452294", "revid": "287204", "url": "https://it.wikipedia.org/wiki?curid=1452294", "title": "Jogeva", "text": ""}
{"id": "1452298", "revid": "287204", "url": "https://it.wikipedia.org/wiki?curid=1452298", "title": "Poltsamaa", "text": ""}
{"id": "1452302", "revid": "93556", "url": "https://it.wikipedia.org/wiki?curid=1452302", "title": "Badia Morronese", "text": "La badia Morronese \u00e8 l'abbazia di Santo Spirito al Morrone, nota anche come \"abbazia Morronese o Celestiniana\", sorge presso l'omonima frazione Badia a circa 5 km dalla cittadina abruzzese di Sulmona. \nIl complesso architettonico, di dimensioni notevoli (119 m x 140 m circa) e circondato da torri a base quadrata, \u00e8 costituito da una monumentale chiesa settecentesca e da un imponente monastero articolato intorno a tre cortili maggiori e due minori, racchiusi da una cinta muraria; nel fronte vi \u00e8 un solo ingresso di 3,30 m di larghezza, di architettura palladiana. Nel 1902 fu dichiarata monumento nazionale. Dal dicembre 2014 il Ministero per i beni e le attivit\u00e0 culturali la gestisce tramite il Polo museale dell'Abruzzo, nel dicembre 2019 divenuto Direzione regionale Musei.\nStoria.\nL'abbazia sorse nella met\u00e0 del XIII secolo (consacrata nel 1267-68) alle pendici del Monte Morrone, per volere del frate Pietro da Morrone (presente nel territorio peligno sin dal 1234), in eremitaggio presso il sovrastante eremo di Sant'Onofrio al Morrone. L'abbazia, eretta sopra la cappella votiva di Santa Maria del Morrone, fu intitolata a Santo Spirito, e divenne la sede della Congrega dei Padri Celestini. Nel 1293 divenne sede dell'Abate Generale dell'Ordine, fondato da frate Pietro, l'anno successivo venne visitata dalla schiera di re Carlo II d'Angi\u00f2, venuto a prelevare Pietro del Morrone per l'incoronazione a pontefice presso la Basilica di Santa Maria di Collemaggio.\nL'abbazia con il favore papale, legata alla Regola di San Benedetto, godette di vari benefici, nel XVI secolo fu ampliata nello stile barocco, nel 1596 fu completato il campanile a torre con la cuspide, simile alla torre del complesso monastico della Santissima Annunziata dentro Sulmona. Il monastero si arricch\u00ec con suddetti \"portali del feudo\", ancora presenti davanti all'ingresso principale, che permettevano l'accesso alle vaste tenute terriere, vennero rinnovati inoltre l'oratorio, il refettorio, il cortile e la sala Capitolare.\nIl terremoto della Majella del 1706 danneggi\u00f2 gravemente l'abbazia, come molte altri monumenti del circondario Peligno, sicch\u00e9 furono necessari nuovi interventi, che trasformarono completamente l'antica abbazia, eccettuata la parte absidale, con il ciclo di affreschi quattrocentesco. Nel 1730 si possono dire completati i lavori, con il coronamento della facciata concava sormontata da un timpano monumentale con orologio. Con le leggi napoleoniche del 1809, l'abbazia fu tolta ai Celestini, un ordine derivante dai Benedettini, divenne Ospizio, poi Real Casa dei Mendici dei Tre Abruzzi, sino a quando nel 1868 divenne un carcere penale, rimasto attivo sino al 1993. Si hanno numerosi ricordi tristi di guerra durante il periodo di funzione del carcere, con tentativi di evasione, stragi perpetrate dai nazifascisti, e i prigionieri di guerra trasferiti nel vicino Campo d'internamento di Fonte d'Amore.\nTerminata la funzione del carcere, l'abbazia \u00e8 rimasta abbandonata sino al 1997, quando venne acquistata dalla Soprintendenza per i Beni Culturali dell'Abruzzo, e profondamente restaurata, eliminando ad esempio le casermette militari situate nel cortile del monastero. I restauri sono continuati anche nel periodo 2014-18, quando l'abbazia \u00e8 divenuta possesso del Polo Museale d'Abruzzo, e nuova sede del Parco Nazionale della Majella.\nInterno.\nL'abbazia mostra di interesse, appena entrarti, il refettorio, con doppio ingresso preceduto da scalinate gemelle ad andamento curvilineo, coperto da volta a botte lunettata, decorato da pitture murali monocrome del periodo 1717-19, opera del frate oblato Martinez, entro ricche cornici in stucco, con scene classiche tratte dal \"Vecchio e Nuovo Testamento\": le Nozze di Cana, le Storie della vita di San Pietro Celestino, le Virt\u00f9 Cardinali e Teologali, e sulla parete di fondo in posizione centrale la scena dell'Ultima Cena.\nLo scalone monumentale conduce al piano superiore, dove si trovava la biblioteca, raccolta oggi nella Biblioteca civico \"Publio Ovidio Nasone\" di Sulmona, che era divisa in tre navate con pilastri a colonne binate, che sostengono volte a botte e cupolate; si conservano anche gli arredi lignei originali della farmacia. Nella sezione medievale del Polo Museale dell'Annunziata, tra le diverse opere provenienti dall'abbazia sono pertinenti agli spazi del monastero le tre tele con ritratti di abati dell'ordine, che si sono avvicendati dalla fondazione di Pietro Angelerio, e poi una coppia di stalli lignei in noce intagliato, e lo scanno centrale rialzato, dotato di braccioli con sfingi.\nAll'interno della chiesa vera e propria, a navata unica con volta a botte, sono presenti due altari, uno a destra dedicato a San Benedetto, l'altro di sinistra dedicato a San Pietro Celestino, ornati da marmi policromi ambedue. Nell'abside \u00e8 posizionato il coro a due ordini di stalli, in noce, e intagliati; tradizionalmente attribuito al pescolano Ferdinando Mosca, di recente \u00e8 stato attribuito a Mastro Marchione di Pacentro, che nel 1722 stipul\u00f2 un contratto con l'abate. Al centro vi si trova la tela settecentesca della \"Discesa dello Spirito Santo\", opera di scuola napoletana, nella controfacciata si trova la cantoria monumentale con l'organo poggiante su quattro pilastri, opera di Giovan Battista Del Frate (1681), dorato da Francesco Caldarella di Santo Stefano; la cantoria presenta un parapetto curvilineo con bassorilievi che riproducono motivi vegetali e fiori, al centro si trova la balaustra, all'interno un ovale con lo stemma dell'Ordine, pi\u00f9 altri ovali minori con le immagini degli abati pi\u00f9 importanti.\nCappella Caldora e cripta medievale.\nL'abside custodisce un notevole coro in legno anch'esso di epoca barocca, di autore sconosciuto mentre, a sinistra del presbiterio vi \u00e8 la cappella dedicata ad una nobile e potente famiglia abruzzese, la cappella Caldora, sotto una delle cui arcate vi \u00e8 il sarcofago di Restaino Caldora, opera di Gualtiero d'Alemagna (1412).\nGualtiero fu autore anche del Mausoleo a Pietro Lalle Camponeschi, presso la chiesa di San Biagio d'Amiterno a L'Aquila, e un altro monumento presso la chiesa di San Domenico a L'Aquila, perduto con il terremoto del 1703, voluto nel 1415 da Maurizia Camponeschi in memoria del coniuge Gaglioffi. Il sepolcro Caldora ha varie affinit\u00e0 con quello aquilano, il maestro sembra muoversi sulla scena internazionale dei grandi cantieri delle corti europee. Nell'eseguire i sepolcri, l'artista si rif\u00e0 ai monumenti funebri del Duomo di Milano e del Duomo di Orvieto, nonch\u00e9 alle tombe dei reali d'Angi\u00f2 a San Domenico Maggiore di Napoli; per i caratteri stilistici dei personaggi, la presenza delle decorazioni sulle cornici e le colonne, indicano la volont\u00e0 dell'autore di riempire tutti gli spazi possibili, quasi in una manifestazione palese di horror vacui, la volont\u00e0 di rendere le figure plastiche, alimentando il ritmo del gioco di luci e ombre.\nSulla parete di fondo sono da segnalare gli affreschi quattrocenteschi di Giovanni da Sulmona su commissione di Rita Cantelmo (\"Battesimo di Ges\u00f9\", \"Ingresso a Gerusalemme\", \"Ges\u00f9 caricato della croce\" e \"Crocifissione\"). Tuttavia sulla esatta identit\u00e0 dell'autore di questi affreschi c'\u00e8 un dibattito tra i critica, e c'\u00e8 chi lo inquadra come un anonimo, definito \"Maestro della Cappella Caldora\", il quale avrebbe operato al cantiere degli affreschi di San Silvestro a L'Aquila.\nSotto il presbiterio della chiesa abbaziale, si trova la cripta medievale a pianta irregolare, con volte a crociera, sostenute da colonne sormontate da originali capitelli decorati e motivi geometrici; in un piccolo ambiente lungo la parete corre un sedile di pietra da cui partono sette colonnine, che si raccordano al centro della cupola. In una nicchia si conserva un dipinto del XIV secolo ritraente \"San Pietro Celestino che dispensa la regola\".\nEsterno.\nL'abbazia \u00e8 strutturata in cinque grandi cortili, situati dentro il perimetro murario a pianta quadrangolare, con quattro torrioni quadrati posti agli angoli, riadattati nel XIX secolo per fungere la funzione di posti di sentinella del carcere. Si accede da un grande portale dalla strada in bugnato, e ci si trova davanti al cortile maggiore, dove si staglia la facciata concava dell'abbazia, mentre un secondo grande cortile \u00e8 posto dalla parte opposta. Questi cortili conservano tracce del chiostro medievale: il cortile maggiore \"dei Platani\" permette l'ingresso, la facciata \u00e8 in stile borrominiano (somiglia a quella di San Carlo alle Quattro Fontane), rifatta dopo il terremoto del 1706, e completata una trentina d'anni dopo, quattro portali in stile michelangiolesco, introducono agli scaloni monumentali.\nIl Cortile dei Nobili \u00e8 a pianta rettangolare, circondato da un porticato con le volte e pareti decorate a stucco; il piano superiore \u00e8 ornato da coppie di paraste che sostengono le finestre, con frontone di pietra; il campanile turrito a tre ordini, con finestre bifore per lato e cuspide piramidale, fu commissionato dall'abate Donato di Taranto nel 1596. I portali del Feudo si trovano in posizione diagonale, e simmetrica di fronte all'ingresso maggiore nelle mura, risalgono al XVIII secolo e hanno sia piedritti che l'arco a tutto sesto, rivestiti da bugne a punta di diamante, mentre al centro del fastigio, chiuso da volute laterali, \u00e8 posto lo stemma della Congregazione dei Celestini: una croce intrecciata alla lettera \"S\" (iniziale \"Spiritus\").\nIl portale della facciata \u00e8 opera di Catterino di Rainaldi di Pescocostanzo, \u00e8 a tutto sesto, inquadrato da una mostra trapezoidale a filari di pietra lisci, e bocciardati, e affiancato da due piloni composti da rocchi cilindrici e parallelepipedi, i cui capitelli fungono da mensole del balcone sovrastante, dove si affaccia una finestra rettangolare con la cornice modanata, e timpano curvilineo spezzati. L'atrio \u00e8 decorato da una finta prospettiva con ritratti dei sovrani Partenopei, affrescati a monocromomo nel XVIII secolo, dal monaco Joseph-Martinez Cinto.\nLe opere antiche appartenenti all'abbazia.\nLa ricchezza decorativa dell'abbazia \u00e8 andata persa con le spoliazioni avvenute nel 1868, nonch\u00e9 anni prima col passaggio dei francesi. In un atto notarile del 1894 sulla base dell'inventario compilato dall'archeologo locale Antonio De Nino nel 1890 erano segnalate moltissime opere di propriet\u00e0 del Comune, o distribuite nelle chiese di Sulmona: erano segnalate due tele del XVII secolo del Battesimo di Cristo e del \"Noli me tangere\" collocate nella chiesa di Santa Maria della Tomba, due confessionali in legno spostati nella chiesa di San Francesco della Scarpa.\nIl gruppo dei beni esposti nel Museo Civico della Santissima Annunziata di Sulmona, \u00e8 da ricordare per gli stalli lignei del 1598, con impianto strutturale sobrio, arricchiti da intagli e motivi classicheggianti e vegetali, degli oli su tela di \"San Benedetto\" di Anthon Raphael Mengs del 1758, poi \"Apoteosi di San Pietro Celestino\" di Giovanni Conca del 1750 e \"Santa Caterina - Santa Lucia\" di Giuseppe Simonelli. Nell'opera di Mengs, l'artista esprime il suo ideale di classica compostezza, e rappresenta un saldo legame dell'Abruzzo con Roma agli inizi del Settecento, nella tela di San Pietro Celestino le figure appaiono immerse in un'atmosfera luminosa, l'opera si caratterizza per la preferenza accordata ad una gamma di colori brillanti ed eleganti soluzioni formali. L'opera di \"Santa Caterina e Santa Lucia\" \u00e8 di autore ignoto, che si ispira al giordanismo, con richiami a Giuseppe Simonelli."}
{"id": "1452303", "revid": "121837", "url": "https://it.wikipedia.org/wiki?curid=1452303", "title": "Telescopio orbitante", "text": ""}
{"id": "1452305", "revid": "1186766", "url": "https://it.wikipedia.org/wiki?curid=1452305", "title": "Abbazia di Maredsous", "text": "L'abbazia di Maredsous \u00e8 un monastero benedettino del XIX secolo, situato a Den\u00e9e, nella provincia di Namur, Belgio.\nFa parte della Congregazione dell'Annunziata dell'Ordine di San Benedetto.\nFondazione.\nFu fondata il 15 novembre 1872 da un monaco belga, Ildebrando de Hemptinne, che pi\u00f9 tardi divenne abate.\nLa costruzione fu finanziata dalla famiglia Descl\u00e9e, che commission\u00f2 un edificio maestoso all'architetto Jean-Baptiste B\u00e9thune (1831\u20131894), massimo esponente dello stile neogotico in Belgio. Il progetto era basato sulla pianta della abbazia cistercense di Villers-la-Ville nel Brabante Vallone, del XIII secolo. I lavori terminarono nel 1892, 20 anni pi\u00f9 tardi.\nProdotti.\nL'abbazia di Maredsous \u00e8 parimenti famosa per la sua birra d'abbazia quanto per i formaggi che vi sono prodotti.\nBirra Maredsous.\nL'abbazia ha concesso in licenza il proprio nome alla \"Brouwerij Duvel Moortgat\", che produce quindi la birra \"Maredsous\".\nTre sono le birre in produzione:"}
{"id": "1452307", "revid": "118031", "url": "https://it.wikipedia.org/wiki?curid=1452307", "title": "Giovan Lorenzo Bernini", "text": ""}
{"id": "1452311", "revid": "767487", "url": "https://it.wikipedia.org/wiki?curid=1452311", "title": "M\u0103gura (Buz\u0103u)", "text": "M\u0103gura \u00e8 un comune della Romania di 2.226 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 2 villaggi: Ciuta e M\u0103gura.\nDi particolare interesse nel comune sono:"}
{"id": "1452318", "revid": "125355495", "url": "https://it.wikipedia.org/wiki?curid=1452318", "title": "Gizmo5", "text": "Gizmo5 (precedentemente noto come Gizmo Project) \u00e8 stato un programma gratuito per personal computer (freeware) che permetteva di telefonare attraverso la rete (VoIP: Voice over IP), in modo simile a quanto avviene per Skype. Impiegando un PC ed una connessione ADSL, un programma VoIP permette di telefonare attraverso la banda larga e di avere un'altra \"linea\" oltre quella tradizionale. Il 12 novembre 2009 Gizmo5 \u00e8 stato acquistato da Google. Il 4 marzo 2011 Google ha annunciato l'interruzione del servizio a partire dal 3 aprile 2011.\nFunzionalit\u00e0 del programma.\nOltre alla gi\u00e0 citata possibilit\u00e0 di effettuare telefonate VOIP da una postazione PC verso un'altra attraverso internet, nel software \u00e8 integrata una funzionalit\u00e0 di messaggistica istantanea (instant messenger) che consente di chattare, con non solo gli utenti Gizmo5, ma anche con i famosi MSN Messenger, AIM, Yahoo! Messenger, Google Talk; eseguire conferenze-voce multiple e gestire VoiceMail, ovvero una casella vocale (simile ad una Segreteria telefonica).\nInoltre \u00e8 possibile effettuare telefonate da computer anche verso numeri di telefonia fissa in modo completamente gratuito ed in vari Paesi del Mondo; per poter godere di questa favolosa funzionalit\u00e0, tuttavia, \u00e8 necessario che il numero chiamato sia associato ad un utente di Gizmo5.\nOgni utente pu\u00f2, infatti, inserire il proprio riferimento telefonico al momento della registrazione a Gizmo5, e, cos\u00ec facendo, potr\u00e0 essere chiamato in modo gratuito da altri utenti Gizmo5. \nIn definitiva, per poter utilizzare questa funzionalit\u00e0, \u00e8 necessario che siano registrate in Gizmo5, con i loro recapiti telefonici fissi, anche le persone alle quali desideriamo telefonare.\nVersioni.\n\u00c8 disponibile per Windows, Mac e Linux, ed \u00e8 presente altres\u00ec una versione per il Nokia 770, che integra funzionalit\u00e0 molto avanzate (Gizmo5).\nDifferenze con Skype.\nSkype\nTelefoni Fissi: 2 centesimi al minuto\nCellulari: 28,7 centesimi al minuto\nGizmo5\nTelefoni fissi: 2 centesimi al minuto\nCellulari: 32,3 centesimi al minuto\nCollegamenti esterni.\nHome page del progetto: gizmo5.com"}
{"id": "1452325", "revid": "124123", "url": "https://it.wikipedia.org/wiki?curid=1452325", "title": "Antioco di Ascalona", "text": "Discepolo e avversario di Filone di Larissa, ultimo scolarca dell'Accademia di Atene, ma anche di Dardano e Mnesarco, entrambi seguaci dello stoicismo, insegn\u00f2 ad Alessandria d'Egitto, in Siria e ad Atene, dove ebbe come allievo attorno al 79 a.C. Cicerone, grazie al quale parte delle sue dottrine \u00e8 giunta fino a noi.\nAntioco si stacca nettamente dalla corrente scettica, che aveva caratterizzato l'Accademia platonica fin dai tempi di Arcesilao, grazie ad una teoria della conoscenza a base prevalentemente sensistica, certamente influenzata dallo stoicismo, ma che attraverso una mediazione aristotelica si ricongiunge alla dottrina platonica delle idee. L'etica di Antioco, invece, pur partendo da una base terminologica stoica, si avvicina pi\u00f9 alle dottrine peripatetiche confutando la tesi stoica dell'autosufficienza della virt\u00f9."}
{"id": "1452328", "revid": "729019", "url": "https://it.wikipedia.org/wiki?curid=1452328", "title": "Sd.Kfz. 232", "text": "L'Sd. Kfz. 232 era un'autoblindo che oper\u00f2 dal 1933 alla fine della seconda guerra mondiale con le forze armate tedesche. La SdKfz 232 fu prodotta in due versioni, differenti sia morfologicamente sia come periodi di produzione: la Sd.Kfz. 232 Schwere Panzersp\u00e4hwagen (Fu) 6 rad (Autoblindo pesante da ricognizione SdKfz 232 a 6 ruote, con impianto radio potenziato - suffisso \"Fu\") e successivamente la SdKfz 232 Schwere Panzersp\u00e4hwagen (Fu) 8 rad, che differiva dalla precedente in quanto era fornita di 8 ruote per migliorare il comportamento su terreno vario.\nLe autoblindo Sd.Kfz. 232 non erano che le autoblindo Sd.Kfz. 231 6 rad e Sd.Kfz. 231 8 rad su cui era stato installato l'impianto radio per comunicazioni a lunga distanza. La grossa e ingombrante antenna a traliccio dell'apparecchiatura radio rendeva questi veicoli difficilmente mimetizzabili, tanto che dal 1942 in poi le antenne a traliccio cominciarono ad essere sostituite con antenne verticali. Entrambe le autoblindo conservavano l'armamento e le caratteristiche meccaniche delle SdKfz 231 originali. La caratteristica pi\u00f9 tipica di questi veicoli era che la torretta fungeva da supporto per l'antenna a traliccio, questo costrinse ad aggiungere due supporti ad L alla torretta ed un anello di rotazione su cui potevano ruotare i bracci corti della L all'antenna per permettere la rotazione della torretta. La produzione della \"SdKfz 232 6-rad\" inizi\u00f2 nel 1932 e la distribuzione alle truppe nel 1933, durando fino al 1935. A partire dal 1940 furono ritirate dalle unit\u00e0 di prima linea. La produzione della \"Sd.Kfz. 232 8 rad\" inizi\u00f2 nel 1935 e si protrasse fino alla fine del 1942.\nLa Sd.Kfz. 232 8 rad era un fuoristrada eccellente grazie al sistema di sterzata e di trasmissione del movimento su tutte e otto le ruote. Alcune caratteristiche distintive del SdKfz 232 8 rad erano la capacit\u00e0 di superare ostacoli verticali di 0,5 m, attraversare trincee larghe fino a 1,25 m e di guadare fiumi profondi fino a 1,3 m. Le caratteristiche come fuori strada del Sd.Kfz. 232 6 rad erano invece molto pi\u00f9 basse, essendo limitate dal fatto che le uniche ruote motrici erano quelle posteriori, in quanto era costruita sul telaio di un autocarro 6x4."}
{"id": "1452335", "revid": "88113582", "url": "https://it.wikipedia.org/wiki?curid=1452335", "title": "TX-2", "text": "Il TX-2 era un computer sviluppato dai Lincoln Laboratory del MIT, il sistema era il successore del TX-0 e venne utilizzato per sviluppare sistemi legati all'intelligenza artificiale e all'interazione uomo-macchina. Il sistema era basato su transistor e disponeva di una memoria a nucleo magnetico di 64\u00a0000 parole da 36 bit. Il programma Sketchpad sviluppato da Ivan Sutherland venne sviluppato sul TX-2. Il sistema TX-2 divenne operativo nel 1958. La Digital Equipment Corporation svilupp\u00f2 i suoi primi sistemi basandosi sui progetti del TX-0 e TX-2. Il computer TX-1 era stato progettato ma il progetto di base si rivel\u00f2 troppo ambizioso e quindi venne abbandonato in favore di un progetto pi\u00f9 semplice che port\u00f2 al TX-2."}
{"id": "1452336", "revid": "110157", "url": "https://it.wikipedia.org/wiki?curid=1452336", "title": "M\u0103r\u0103cineni (Buz\u0103u)", "text": "M\u0103r\u0103cineni \u00e8 un comune della Romania di 7.901 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 3 villaggi: C\u0103p\u0103\u021b\u00eene\u0219ti, M\u0103r\u0103cineni, Potoceni.\nM\u0103r\u0103cineni si trova nelle immediate vicinanze di Buz\u0103u e nel periodo tra il 1960 e il 1968 ne fece amministrativamente parte."}
{"id": "1452338", "revid": "287204", "url": "https://it.wikipedia.org/wiki?curid=1452338", "title": "Maracineni", "text": ""}
{"id": "1452341", "revid": "767487", "url": "https://it.wikipedia.org/wiki?curid=1452341", "title": "M\u0103rg\u0103rite\u0219ti", "text": "M\u0103rg\u0103rite\u0219ti \u00e8 un comune della Romania di 790 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 3 villaggi: C\u00eempulungeanca, F\u00eent\u00eenile, M\u0103rg\u0103rite\u0219ti."}
{"id": "1452343", "revid": "287204", "url": "https://it.wikipedia.org/wiki?curid=1452343", "title": "Margaritesti", "text": ""}
{"id": "1452346", "revid": "86599", "url": "https://it.wikipedia.org/wiki?curid=1452346", "title": "Cratere G\u00e4rtner", "text": "G\u00e4rtner \u00e8 un grande cratere lunare di 101,79 km situato nella parte nord-orientale della faccia visibile della Luna, sul bordo settentrionale del Mare Frigoris. Pi\u00f9 a nord \u00e8 presente il cratere Democritus.\nLa met\u00e0 meridionale di questo cratere \u00e8 completamente mancante e forma un piano semicircolare ai bordi del mare. Ci\u00f2 che resta del bordo del cratere \u00e8 fortemente eroso, con segni creati da impatti precedenti. Il fondo ha qualche pendio nella met\u00e0 a nord. La Rima G\u00e4rtner si estende dal punto centrale del cratere verso il bordo a nordest per circa 30\u00a0km. Vicino al punto centrale tra i due estremi della rima si trova il piccolo cratere a forma di conca 'G\u00e4rtner D'.\nIl cratere \u00e8 dedicato al geologo tedesco Christian G\u00e4rtner.\nCrateri correlati.\nAlcuni crateri minori situati in prossimit\u00e0 di G\u00e4rtner sono convenzionalmente identificati, sulle mappe lunari, attraverso una lettera associata al nome."}
{"id": "1452355", "revid": "1876595", "url": "https://it.wikipedia.org/wiki?curid=1452355", "title": "Senritsu no Mir\u0101ju Pokemon", "text": ", conosciuto anche con il suo titolo inglese The Mastermind of Mirage Pok\u00e9mon, \u00e8 un episodio speciale dell'anime Pok\u00e9mon trasmesso per la prima volta il 29 aprile 2006 sull'emittente televisiva statunitense Kids' WB, in concomitanza il decimo anniversario dell'uscita in Giappone dei primi due videogiochi della serie \"Pok\u00e9mon\", \"Pok\u00e9mon Rosso\" e \"Pok\u00e9mon Verde\". Sul sito dell'emittente TV Tokyo \u00e8 stato disponibile in streaming dal 13 al 31 ottobre dello stesso anno.\nTrama.\nLa storia ruota attorno al Professor Yung, un enigmatico scienziato Pok\u00e9mon che ha sviluppato una nuova tecnologia chiamata il \"Sistema Miraggio\" per far rivivere Pok\u00e9mon estinti come Kabutops e Armaldo. Ash, Brock, Vera, Max, il Professor Oak e Misty, invitati dal Prof. Yung, giungono al suo castello, ed assistono ad una dimostrazione delle capacit\u00e0 di questa macchina. Nel mezzo della battaglia tra i Pok\u00e9mon Miraggio del Prof. Yung e Ash, la macchina va in tilt e un Aerodactyl Miraggio viene da essa creato e rapisce il professore. Il fantomatico Maestro Miraggio appare dal nulla e annuncia a tutti che il Sistema Miraggio pu\u00f2 essere usato per creare Pok\u00e9mon senza alcuna debolezza. Dopo essere stati minacciati, tutti scappano dal castello. Sfortunatamente, per\u00f2, il Professor Oak non riesce a fuggire, e toccher\u00e0 ad Ash e agli altri salvarlo."}
{"id": "1452356", "revid": "2169326", "url": "https://it.wikipedia.org/wiki?curid=1452356", "title": "Cratere Gassendi", "text": "Gassendi \u00e8 un grande cratere lunare di 111,39 km situato nella parte sud-occidentale della faccia visibile della Luna, vicino a bordo settentrionale del Mare Humorum.\nQuesta formazione \u00e8 stata inondata dalla lava durante la formazione del mare lunare, quindi di essa \u00e8 visibile solo il bordo e qualche picco interno. Il bordo esterno \u00e8 eroso e consumato, anche se \u00e8 di forma circolare. Lungo il bordo a nord \u00e8 presente un cratere minore di nome 'Gassendi A' e si unisce ad un sollevamento del terreno nella parte a nordovest del fondo.\nNella parte meridionale del fondo \u00e8 presente una struttura di tipo dorsum concentrica con il bordo esterno. Il bordo varia in altezza in modo considerevole passando da 200 metri a 2,5\u00a0km. Il fondo ha diverse formazioni collinose ed \u00e8 solcato dalla Rimae Gassendi.\nIl cratere \u00e8 dedicato all'astronomo e matematico francese Pierre Gassendi.\nAll'epoca del programma Apollo Gassendi fu considerato tra i possibili siti di atterraggio e fu per questo ampiamente fotografato dal Lunar Orbiter 5 e dalla missione Apollo 16: tuttavia non venne mai effettivamente utilizzato a tale scopo. \nCrateri correlati.\nAlcuni crateri minori situati in prossimit\u00e0 di Gassendi sono convenzionalmente identificati, sulle mappe lunari, attraverso una lettera associata al nome.\nIn alcune mappe pi\u00f9 antiche il cratere 'Gassendi A' viene indicato con il nome di 'Clarkson', in onore all'astronomo amatoriale e selenografo inglese \"Roland L. T. Clarkson\", ma questo nome non \u00e8 riconosciuto ufficialmente dalla IAU."}
{"id": "1452359", "revid": "287204", "url": "https://it.wikipedia.org/wiki?curid=1452359", "title": "Frombork", "text": "Frombork (\"Frauenburg\" fino al 1945) \u00e8 un comune urbano-rurale polacco del distretto di Braniewo, nel voivodato della Varmia-Masuria.\nGeografia.\nIl comune ricopre una superficie di 125,82 km\u00b2 e nel 2004 contava 3.793 abitanti.\nComunit\u00e0 urbane e rurali:\nStoria.\nIn questa cittadina Niccol\u00f2 Copernico trascorse i suoi ultimi anni di vita e mor\u00ec nel 1543."}
{"id": "1452360", "revid": "767487", "url": "https://it.wikipedia.org/wiki?curid=1452360", "title": "M\u00e2nz\u0103le\u0219ti", "text": "M\u00e2nz\u0103le\u0219ti \u00e8 un comune della Romania di 2.911 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 13 villaggi: Be\u0219lii, Bu\u0219tea, Cire\u0219u, Ghizdita, Gura B\u0103dicului, Jgheab, M\u00e2nz\u0103le\u0219ti, Plav\u0103\u021bu, Poiana V\u00eelcului, Satu Vechi, Trestioara, Valea Cotoarei, Valea Ursului."}
{"id": "1452361", "revid": "287204", "url": "https://it.wikipedia.org/wiki?curid=1452361", "title": "Manzalesti", "text": ""}
{"id": "1452365", "revid": "120393222", "url": "https://it.wikipedia.org/wiki?curid=1452365", "title": "Dominio (antropologia)", "text": "Il dominio (in inglese chiefdom e in francese chefferie ) o capitanato \u00e8 qualsiasi comunit\u00e0 condotta da un individuo conosciuto come capo. \nIn antropologia, un modello di sviluppo sociale umano radicato nelle idee di evoluzione culturale descrive un dominio come una forma di organizzazione sociale pi\u00f9 complessa di una trib\u00f9, e meno complessa di uno stato o di una civilt\u00e0. La definizione pi\u00f9 succinta (ma anche pi\u00f9 appropriata) di un dominio in antropologia appartiene a Robert Carneiro: \"Un'unit\u00e0 politica autonoma che comprende un numero di villaggi o comunit\u00e0 sotto il controllo permanente di un capo\". \nI domini sono caratterizzati da ineguaglianza pervasiva di persone e centralizzazione di autorit\u00e0. Sono presenti almeno due classi sociali ereditate (\u00e9lite e comunardi), sebbene la classe sociale pu\u00f2 essere spesso acquisita in base al comportamento straordinario durante la vita di un individuo. Una singola linearit\u00e0/familiare della classe d'\u00e9lite sar\u00e0 quella che decreter\u00e0 l'appartenenza all'\u00e9lite del dominio, quella con la maggior influenza, potere, e prestigio. La consanguineit\u00e0 \u00e8 di solito il principio organizzativo, mentre il matrimonio, l'et\u00e0, e il sesso possono far cambiare il ruolo e lo stato sociale di un individuo.\nUn singolo e semplice dominio \u00e8 generalmente composto da una comunit\u00e0 centrale circondata o confinante con un numero di comunit\u00e0 sussidiarie pi\u00f9 piccole. Tutte queste comunit\u00e0 riconoscono l'autorit\u00e0 di un singolo gruppo guida o di un individuo con potere centralizzato ereditario, il quale agisce nella comunit\u00e0 primaria. Ogni comunit\u00e0 avr\u00e0 i propri leader, che sono di solito in relazione tributaria o susserviente con l'\u00e9lite che comanda appartenente alla comunit\u00e0 primaria.\nUn dominio complesso \u00e8 un gruppo di dominio semplici controllati da un singolo nucleo, e comandati da un capo superiore. I domini complessi hanno due o anche tre livelli di gerarchia politica. I Nobili sono chiaramente distinti dai comuni e di solito non si impegnano in alcuna forma di produzione agricola. I membri pi\u00f9 altolocati della societ\u00e0 consumano la maggior parte dei beni che sono trasmessi dai livelli pi\u00f9 bassi ai pi\u00f9 alti come tributo. I nobili espletano obbligazioni reciproche partecipando a rituali riservati a loro. Possono anche fare lasciti, ridistribuzioni simboliche di cibo e altri beni. Nei domini a due o tre livelli, i capi di rango pi\u00f9 alto hanno il controllo su di un certo numero di individui di rango inferiore, ognuno dei quali controlla uno specifico territorio o specifiche unit\u00e0. Il controllo politico dipende dall'abilit\u00e0 del capo nel mantenere accesso ad una quantit\u00e0 sufficientemente elevata di tributi, facendoseli passare in linea retta dai capi di rango meno elevato. Questi capi di rango meno elevato prelevano a loro volta da quelli al di sotto di loro, da comunit\u00e0 vicine al proprio nucleo. All'apice dello stato gerarchico siede il capo superiore.\nI domini sono stati presentati dagli antropologi e dagli archeologi come essere una forma di organizzazione sociale relativamente instabile. Essi sono propensi a cicli di collasso e rinnovamento, nei quali le unit\u00e0 tribali si uniscono, espandendo il loro potere, si frammentano attraverso alcune forme di stress sociale, e si riuniscono nuovamente.\nUn esempio di questo tipo di organizzazione sociale sarebbero i popoli germanici che conquistarono l'Impero romano occidentale nel V secolo d.C. Sebbene comunemente ci si riferisca a loro come a trib\u00f9, i popoli germanici non erano per definizione antropologica delle vere trib\u00f9, ma dei domini. Essi avevano una gerarchia sociale complessa formata dai Re, dall'aristocrazia dei guerrieri, dai comunardi liberi, dai servi e infine dagli schiavi."}
{"id": "1452366", "revid": "767487", "url": "https://it.wikipedia.org/wiki?curid=1452366", "title": "Paul McStay", "text": "Fa parte della Scotland Football Hall of Fame.\nCarriera.\nHa firmato per il Celtic all'et\u00e0 di diciassette anni e ha fatto l'esordio in prima squadra contro l', in un incontro vinto dalla squadra di Glasgow per 3-1, grazie anche a un gol di McStay.\nNel 1982 capitan\u00f2 la squadra della nazionale scozzese Under-18 alla vittoria dell'Europeo di categoria.\nFece il suo debutto in nazionale maggiore nel 1983."}
{"id": "1452367", "revid": "183694", "url": "https://it.wikipedia.org/wiki?curid=1452367", "title": "Bert Sakmann", "text": "Nel 1986, sempre insieme a Erwin Neher, vinse il Louisa Gross Horwitz Prize."}
{"id": "1452368", "revid": "1522738", "url": "https://it.wikipedia.org/wiki?curid=1452368", "title": "Gyoshin Ayukawa", "text": ""}
{"id": "1452374", "revid": "1305772", "url": "https://it.wikipedia.org/wiki?curid=1452374", "title": "Gabriele Giovanni Mazza", "text": "Biografia.\nNacque a Magasa nel 1800 in una umile famiglia di contadini in via Santa Maria in localit\u00e0 Pi\u00e0, figlio primogenito di Tommaso e Grandi Domenica di Persone di Valvestino. Gli altri due fratelli si chiamavano Giuseppe Davide (1853-?) e Angelo Davide (1856-?).\nEmigrante negli USA.\nGabriele Giovanni fu tra i primi emigranti di Magasa che, verso la fine dell'Ottocento, varcarono l'oceano Atlantico per raggiungere gli USA. Difatti sbarc\u00f2 nel centro di immigrazione di Castle Garden, oggi Castle Clinton, a New York City il 28 aprile del 1882 dal transatlantico France proveniente dal porto francese di Le Havre. Anche i fratelli emigrarono: Giuseppe Davide sbarc\u00f2, sempre a New York City, il 12 aprile del 1883 dalla nave France proveniente dal porto di Le Havre mentre Angelo Davide sbarc\u00f2 invece il 31 gennaio del 1887 dalla nave La Bretagne sempre proveniente dal porto di Le Havre. Il fratello maggiore di costoro, Tommaso detto Gobo (1845-1921) per la sua deformazione fisica, fu l'unico della famiglia a rimanere a Magasa lavorando come contadino nel suo fienile in Pr\u00e0a, che ancor oggi viene indicato con il suo soprannome: \u201cel pr\u00e0 del Gobo\u201d e mor\u00ec, celibe, il 12 marzo del 1921.\nImprenditore a Truckee in California.\nDopo alcuni anni di permanenza sulla costa occidentale degli Stati Uniti nella citt\u00e0 industriale di North Adams nello stato del Massachusetts e a Buttle nel Montana ove si spos\u00f2 in seconde nozze con Laura S., Mazza, nel 1889 si stabil\u00ec con la famiglia nella cittadina di Truckee situata sulle montagne della Sierra Nevada in California. Dopo aver lavorato come boscaiolo e custode presso la segheria \"Hobart Mills\", agli inizi del Novecento, Gabriele Giovanni, detto oramai all'inglese John, risultava un ricco albergatore proprietario dell'Hotel Roma nella frazione di Meadow Lake, del saloon \"First and Last Chance\". \nCon l'entrata in vigore nel 1916 della legge Volstead che proibiva la vendita di bevande alcoliche, John Mazza abbandon\u00f2 la non pi\u00f9 redditizia professione di albergatore e accett\u00f2 un incarico di dirigente presso l\"'Hobart Mills\". Dal 1926 fu azionista comproprietario della fabbrica \"Truckee soda works\" con il figliastro William Englehart che l'aveva acquistata nel 1920. In breve lo stabilimento divenne la sede dell'imbottigliamento della Coca Cola e durante gli anni del proibizionismo furono prodotti in sordina alcuni dei migliori whisky di Truckee. \nWilliam Englehart cominci\u00f2 la sua ricca attivit\u00e0 imprenditoriale nel commercio di alimentari per poi gestire per molti anni il teatro a Truckee. Sposato con Estelle May Franzini il 4 dicembre 1907, pittore dilettante, divenne proprietario della storica Englehart House. Negli anni venti, assieme agli imprenditori Tim O'Hanrahan, Dave Cabona, Wally Gellatt, Dan Smith e Wilbur Maynard, fond\u00f2 la \"Truckee Motion Picture Association\" con lo scopo di attirare in loco le produzioni di film hollywoodiani come le riprese di \"The Gold Rush\" del 1925, interpretato da Charlie Chaplin che fu girato per lo pi\u00f9 intorno al Summit Donner e \"Il richiamo della foresta\" del 1935, con Clark Gable, girato su un set speciale costruito vicino al Prosser Creek. \nJohn Mazza fu membro della Summit Lodge n\u00b0 54 e cavaliere dell'ordine di Pythias. Mor\u00ec nell'aprile del 1933 e fu sepolto nel cimitero di Odd Fellos di Truckee con gli onori della cittadinanza.\nFra i sessanta personaggi storici di Truckee.\nIn una ricerca effettuata dalla \"Societ\u00e0 storica locale, Truckee Donner Historical Society Donner Pass Road\", Mazza viene annoverato fra i sessanta notabili di Truckee in quanto contribu\u00ec significativamente allo sviluppo economico e sociale della citt\u00e0.\nDai censimenti USA.\nConsultando i censimenti Usa apprendiamo che nel 1900 John Mazza di 48 anni d'et\u00e0, di nazionalit\u00e0 austriaca ma naturalizzato statunitense, parlava e scriveva correttamente l'inglese, abitava sulle sponde del Meadow Lake, un piccolo lago montano a 2.220 metri di altezza distante 32 chilometri a nord ovest di Truckee, era proprietario di un hotel, ammogliato ad una certa Laura S. di 37 anni d'et\u00e0, nata nel 1862 nello Stato del Missouri da immigrati di origine tedesca e padre di quattro figli: George Englehart di 9 anni, Olga di 11, Goldie di 12 e William Englehart di 15 anni d'et\u00e0, tutti nati nello Stato del Montana.\nDal \u201cCensus\u201d del 1910 risultava ancora residente ininterrottamente nel precedente luogo con la moglie Laura ed era possessore di un \u201csaloon\u201d ma i figli non erano pi\u00f9 menzionati. Infine dal censimento relativo all'anno 1930 era ormai anziano, aveva 80 anni d'et\u00e0, risultava proprietario di una casa valutata 1.500 dollari e della fabbrica \"Truckee Soda works\" con una rendita stimata di 7.770 dollari annui.\nLa lapide tombale.\nNella parte monumentale del cimitero della cittadina \u00e8 conservata una lapide di pietra sulla quale \u00e8 scolpito il nome della famiglia di John Mazza. La data di nascita non corrisponde, \u00e8 posteriore di un anno e forse fu posata dopo gli anni quaranta come ricordo da uno dei suoi figli: \u201c\"Laura Mazza 1857-1935 mother, Goldie Dyer 1887-1942 sister, John Mazza 1852-1933\"\u201d.\nUn triste primato.\nGabriele Giovanni \u00e8 in assoluto il primo Magasino documentato ad emigrare negli Stati Uniti e nello stesso anno fu imitato dal compaesano Giovanni Gottardi detto Pers\u00ec (1858-?). Costui da come apprendiamo dalla lettura del censimento federale statunitense del 1900 risultava residente nella citt\u00e0 di Reno in Ward n. 4, Contea di Washoe, nello stato del Nevada. Era sposato ad una certa Caterina nata nel 1867 in Italia e con un figlio di nome Peter nato nel 1893 in California. Era emigrato nel 1882, naturalizzato cittadino statunitense, sapeva leggere e scrivere in inglese ed era proprietario del \"Book Restaurant\"."}
{"id": "1452375", "revid": "110157", "url": "https://it.wikipedia.org/wiki?curid=1452375", "title": "Merei", "text": "Merei \u00e8 un comune della Romania di 6.986 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 11 villaggi: Ciob\u0103noaia, Dealul-Viei, Dobrile\u0219ti, Izvoru-Dulce, Gura-S\u0103r\u0103\u021bii, Lipia, Merei, Nenciule\u0219ti, Ogr\u0103zi, S\u0103rata-Monteoru, Valea-Pu\u021bului.\nIl villaggio di S\u0103rata-Monteoru \u00e8 una conosciuta localit\u00e0 termale, con sorgenti di acque naturalmente salate utilizzate soprattutto per la cura dei reumatismi."}
{"id": "1452376", "revid": "647919", "url": "https://it.wikipedia.org/wiki?curid=1452376", "title": "Ordine dei Chierici Regolari del Buon Ges\u00f9", "text": ""}
{"id": "1452378", "revid": "135224", "url": "https://it.wikipedia.org/wiki?curid=1452378", "title": "Surf casting", "text": ""}
{"id": "1452384", "revid": "767487", "url": "https://it.wikipedia.org/wiki?curid=1452384", "title": "To Russia with Love and Other Savage Amusements", "text": "To Russia with Love and Other Savage Amusements \u00e8 un video del gruppo musicale Hard rock/Heavy metal tedesco Scorpions, registrato nel 1988. \u00c8 stato pubblicato nel 1988 in versione VHS e la sua durata \u00e8 di circa un'ora e 33 minuti.\nIl video \u00e8 stato girato a Leningrado, dove gli Scorpions si esibirono davanti a molte persone. Negli ultimi anni \u00e8 stato fornito anche in versione DVD.\nSu YouTube sono presenti video tratti dal VHS."}
{"id": "1452390", "revid": "1305772", "url": "https://it.wikipedia.org/wiki?curid=1452390", "title": "Corinne Bailey Rae", "text": "Biografia.\nBailey Rae \u00e8 nata a Leeds da padre proveniente da Saint Kitts e Nevis e madre britannica, maggiore di tre figlie. Le sue sorelle sono Candice Bailey e l'attrice Rhea Bailey. Studia musica classica a scuola, ed inizia a cantare nel coro della chiesa. In questo periodo fa parte di un gruppo giovanile chiamato Revive, con il quale incide due album. In seguito ispirata dal femminismo delle Veruca Salt e delle L7 forma il gruppo musicale femminile Helen, che nonostante un contratto con la Roadrunner Records si scioglie quando uno dei membri resta incinta.\nNel 2004 Corinne Bailey Rae entra in contatto con la Global Talent Publishing e viene seguita da Mark Hill, produttore di Craig David. La cantante appare nel brano \"Young and Foolish\" nell'album \"better luck next time\", degli stiX, il gruppo di Mark Hill. Nel novembre 2005 viene pubblicato il suo primo singolo \"Like a Star\" mentre il suo album di debutto \"Corinne Bailey Rae\" esce nel febbraio 2006. L'album debutta alla prima posizione nel Regno Unito ed entra nella top ten della classifica statunitense \"Billboard 200\", raggiungendo la posizione numero quattro e rimanendo in classifica per l'album vende album 1.9 milioni di copie solo negli Stati Uniti. Ad aprile 2006, \"Corinne Bailey Rae\" viene certificato doppio disco di platino dalla BPI e disco di platino dalla RIAA. Il secondo singolo estratto dall'album \"Put Your Records On\", ad oggi il suo pi\u00f9 grande successo, raggiunge la vetta della Official Singles Chart e vende oltre 945,000 copie negli Stati Uniti. Inoltre ha il merito di far conoscere la cantante in tutto il mondo, facendola entrare nelle classifiche di diversi paesi in Europa ed Australia.\nBailey Rae viene nominata rivelazione dell'anno nel corso dell'annuale sondaggio organizzato dalla BBC nel 2006 e diventa la quarta artista donna britannica della storia ad avere il suo album di debutto alla prima posizione. La Bailey Rae viene inoltre nominata ai Grammy Award ed ai BRIT Awards e vince due MOBO Awards, un grammy Award all'album dell'anno ed un Grammy Award al miglior album jazz per la sua partecipazione come artista ospite in \"\" di Herbie Hancock.\nCorinne Bailey Rae pubblica il suo secondo album \"The Sea\" il 26 gennaio 2010, dopo una pausa di quasi due anni. I brani presenti nel nuovo album sono stati prodotti da Steve Brown e Steve Chrisanthou (che aveva gi\u00e0 prodotto il suo album di debutto nel 2006). La cantante viene nominata ai Mercury Prize nella categoria \"Album dell'anno\" per \"The Sea\".\nNel febbraio 2016, dopo un periodo di silenzio, annuncia l'album \"The Heart Speaks in Whispers\", pubblicato nel maggio seguente.\nVita personale.\nIl marito, il sassofonista Jason Rae, \u00e8 deceduto il 23 marzo 2008, probabilmente a causa di un'overdose di droga."}
{"id": "1452391", "revid": "92723", "url": "https://it.wikipedia.org/wiki?curid=1452391", "title": "Diocesi di Grenoble", "text": ""}
{"id": "1452394", "revid": "1869172", "url": "https://it.wikipedia.org/wiki?curid=1452394", "title": "Crazy World Tour Live... Berlin 1991", "text": "Crazy World Tour Live... Berlin 1991 \u00e8 un video della band hard rock/heavy metal tedesca Scorpions, pubblicato nel 1991 in VHS.\nVengono alternate tracce dal vivo (registrate a Berlino nel 1991) ai videoclip del periodo."}
{"id": "1452396", "revid": "2014155", "url": "https://it.wikipedia.org/wiki?curid=1452396", "title": "Stefano III Lazaro", "text": "Figlio del principe Lazar di Serbia (in lingua serba: Knez Lazar, \u041a\u043d\u0435\u0437 \u041b\u0430\u0437\u0430\u0440), morto nella Battaglia del Kosovo contro l'Impero Ottomano nel 1389, e Milica di Serbia (\u041c\u0438\u043b\u0438\u0446\u0430) della dinastia Nemanji\u0107 (\u041d\u0435\u043c\u0430\u045a\u0438\u045b)."}
{"id": "1452407", "revid": "599013", "url": "https://it.wikipedia.org/wiki?curid=1452407", "title": "Alexander Farnerud", "text": "Biografia.\nSuo fratello Pontus \u00e8 anch'egli un calciatore professionista, di ruolo centrocampista.\nCaratteristiche tecniche.\nCentrocampista centrale di grande sostanza e qualit\u00e0, \u00e8 mancino naturale. \u00c8 stato spesso impiegato anche come trequartista.\nCarriera.\nClub.\nInizi in Svezia e a Strasburgo.\nInizia la sua carriera nel Landskrona BoIS, club della sua citt\u00e0 d'origine. Nel 2001 conquista la promozione in Allsvenskan, e nel 2002, a 18 anni, \u00e8 titolare fisso della formazione. Con il Landskrona BoIS totalizza complessivamente 75 presenze e 13 reti in due stagioni e mezzo.\nIl 15 novembre 2003 viene ufficializzato il suo passaggio dal 1\u00ba gennaio 2004 ai francesi dello Strasburgo, con cui debutta in Ligue 1 il 10 gennaio nella gara interna contro il Guingamp, subentrando a Yacine Abdessadki. A fine stagione colleziona 16 partite, senza alcuna rete.\nConfermato per la stagione 2004-2005, il 21 agosto 2004 realizza il suo primo gol con il club francese nel pareggio esterno per 1-1 contro il Saint-\u00c9tienne. Va a segno ancora il 29 gennaio contro il Lens e nell'ultima giornata, il 28 maggio, contro i corsi del Bastia. Grazie anche alle sue 32 presenze e 3 reti il club termina il campionato all'undicesimo posto, ma la vittoria in Coppa di Francia ne determina la qualificazione per i preliminari di UEFA Europa League.\nRimane anche per il campionato seguente, dove si conferma titolare inamovibile del centrocampo della squadra. Il 15 e il 29 settembre 2005, in occasione del doppio incontro contro gli austriaci del , \u00e8 protagonista sia all'andata, dove \u00e8 autore di entrambi gli assist per i gol di Micka\u00ebl Pagis e Guillaume Lacour, sia al ritorno, in cui segna il secondo gol del 5-0 finale. Gioca poi tutte le partite del girone, in cui il club si classifica in ultima posizione, e in campionato, nonostante 30 presenze e 3 reti, non riesce ad evitare la retrocessione della squadra in Ligue 2.\nStoccarda.\nIl 3 luglio 2006 passa ai tedeschi dello Stoccarda per 2 milioni di euro. A fine anno sono 9 le presenze in prima squadra, vincendo la Bundesliga.\nConfermato per la stagione seguente, il 2 ottobre 2007 debutta in UEFA Champions League nel 2-0 casalingo contro il Barcellona. La stagione termina con 15 presenze e una rete.\nBr\u00f8ndby.\nL'8 luglio 2008, non confermato dal club tedesco, firma un quadriennale con i danesi del Br\u00f8ndby Il 17 luglio gioca l'andata dei preliminari di Coppa UEFA contro i faroesi del B36 T\u00f3rshavn e il successivo primo turno contro il Rosenborg, mentre in campionato segna due doppiette contro S\u00f8nderjysk e Vejle BK. La prima stagione termina con 32 presenze e 10 gol.\nConfermato anche per la stagione successiva, gioca e segna in due partite di preliminare di UEFA Europa League contro gli estoni del e i polacchi del Legia Varsavia, mentre in campionato ottiene 29 presenze e 6 reti.\nResta in Danimarca anche per l'annata 2010-2011, e il 5 dicembre mette a segno una doppietta nella gara in trasferta contro il Silkeborg IF, in quella che sar\u00e0 l'ultima partita con la maglia gialloblu.\nYoung Boys.\nIl 18 gennaio 2011 passa agli svizzeri dello Young Boys, con cui si accorda fino al 2014. Il 5 febbraio fa il suo debutto in Super League contro il Bellinzona, e nella partita successiva realizza una doppietta nel 4-2 interno contro lo . Il 16 maggio, nella vittoria casalinga per 3-1 contro il , realizza due assist e un gol, mentre il 16 aprile successivi mette a segno la sua seconda doppietta stagionale nel 4-0 contro il Bellinzona. Termina la stagione con 17 presenze e 5 reti, contribuendo al terzo posto finale in classifica.\nDopo aver rinnovato in ottobre il contratto fino al 2016, si conferma titolare del centrocampo svizzero; l'11 settembre 2011 \u00e8 ancora autore di due reti contro il Losanna, e il team termina ancora una volta in terza posizione.\nNella stagione 2012-2013 in campionato va a segno contro , e , mentre in Europa League gioca sia il doppio incontro preliminare vinto contro il Midtjylland (nel quale segna anche una rete) sia tutte le partite del girone, realizzando anche un gol dalla distanza, l'8 novembre, contro l'. Nonostante l'eliminazione in Europa e il settimo posto in campionato, riesce comunque a collezionare 48 presenze e 11 reti totali.\nTorino.\nIl 19 giugno 2013 passa a titolo definitivo alla societ\u00e0 italiana del Torino, che lo acquista per 1,8 milioni di euro, facendogli sottoscrivere un contratto triennale. Esordisce con la maglia granata il 17 agosto 2013 nella partita di Coppa Italia Torino-, conclusasi con una sconfitta interna per 1-2. Il 20 ottobre 2013 segna il suo primo gol in Serie A, portando la sua squadra in vantaggio per una rete a zero nel pareggio interno per 3-3 ottenuto contro l'.Dopo un inizio stagione difficile, che lo vede spesso relegato in panchina, presto torna ai suoi livelli consoni e diventa una colonna della squadra; va a segno di nuovo al 14\u00ba turno contro il Genoa e due giornate dopo contro l'Udinese. Il 6 aprile segna il suo quarto goal stagionale ai danni del Catania, siglando la rete del momentaneo pareggio per 1-1 nella vittoria sui siciliani per 2-1.\nH\u00e4cken.\nIl 9 agosto 2016 l'H\u00e4cken ha comunicato di aver raggiunto un accordo con Farnerud, che torna cos\u00ec a giocare nel campionato svedese. Gioca la restante parte dell'Allsvenskan 2016 e 13 partite dell'edizione successiva, ma il suo campionato 2017 finisce anzitempo a causa di un nuovo grave infortunio al ginocchio, rimediato il 22 luglio durante la gara esterna contro il Sirius. A novembre, terminata la stagione, le due parti rescindono consensualmente il contratto.\nHelsingborg.\nIl 21 ottobre 2018 firma un contratto con l'Helsingborg di un anno con opzione per due ulteriori stagioni, valido dal gennaio 2019. Nell'Allsvenskan 2019 gioca 19 partite e segna 2 gol, poi a fine anno rimane svincolato in quanto la societ\u00e0 decide di non rinnovare il suo contratto in scadenza.\nIFK G\u00f6teborg.\nIl 13 maggio 2020 viene annunciato il suo ingaggio fino alla fine dell'anno da parte dell'IFK G\u00f6teborg, societ\u00e0 presso cui gi\u00e0 lavorava suo fratello Pontus nel ruolo di vice direttore sportivo. Il 14 giugno 2020 fa il suo esordio in gare ufficiali con la maglia biancoblu, nella partita persa in casa per 0-1 contro \u013e'Elfsborg. Il 30 luglio 2020, nel primo tempo supplementare della finale contro il Malm\u00f6 FF, segna il gol del definitivo 2-1 che regala all'IFK G\u00f6teborg la Coppa di Svezia 2019-2020. A fine anno il suo contratto in scadenza non viene rinnovato.\nNazionale.\nDopo aver compiuto tutte le trafile giovanili, diviene un punto di riferimento della Nazionale Under-21 svedese, con cui partecipa agli Europei di categoria nel 2004 in Germania.\nIl 16 febbraio 2003, a 19 anni, debutta in Nazionale maggiore in occasione dell'incontro di King's Cup contro il Qatar. Il 20 marzo 2003 segna il primo gol in Nazionale nella gara contro la Thailandia.\nStatistiche.\nPresenze e reti nei club.\n\"Statistiche aggiornate al 15 maggio 2016.\""}
{"id": "1452412", "revid": "827882", "url": "https://it.wikipedia.org/wiki?curid=1452412", "title": "Acoustica DVD", "text": "Acoustica DVD \u00e8 un video del gruppo musicale tedesco Scorpions, pubblicato nel 2001."}
{"id": "1452426", "revid": "76069", "url": "https://it.wikipedia.org/wiki?curid=1452426", "title": "Diario di un curato di campagna (film)", "text": ""}
{"id": "1452427", "revid": "31886", "url": "https://it.wikipedia.org/wiki?curid=1452427", "title": "Programmed Data Processor", "text": "Programmed Data Processor (abbreviato come \"PDP\") \u00e8 una serie di minicomputer sviluppati dalla Digital Equipment Corporation dal 1957 al 1990. Il termine PDP intenzionalmente non contiene la parola \"computer\" dato che in quegli anni i computer erano apparecchiature costose, ingombranti e difficili da usare e gli investitori della DEC (come Georges Doriot) chiesero al management di non utilizzare il termine. La parola minicomputer non era ancora stata inventata. La Digital quindi prefer\u00ec sviluppare dei sistemi per chi i computer non poteva permetterseli ma che comunque necessitava di eseguire elaborazioni automatiche.\nLa serie PDP fu una serie molto prolifica e viene normalmente raggruppata in famiglie suddivise in base alla lunghezza della parola elaborata (\"word\"). Con l'eccezione del sistema PDP-11 che era a 16 bit gli altri sistemi come il PDP-6 e il PDP-10 mostravano un'architettura elaborata con parole di 36 bit."}
{"id": "1452428", "revid": "1543377", "url": "https://it.wikipedia.org/wiki?curid=1452428", "title": "Medicina ortomolecolare", "text": "La cosiddetta medicina ortomolecolare \u00e8 una pratica terapeutica alternativa nutrizionale. Si basa sull'uso di aminoacidi, vitamine, sali minerali e su metodi igienico-sanitari, in quanto - secondo i sostenitori della pratica - molti disturbi e malattie derivano da sostanze chimiche che possono essere evitate, o da situazioni che possono essere trattate, a volte curate, riequilibrando l'assetto biochimico individuale con l'utilizzo di sostanze chimiche naturali (vitamine, minerali dietetici, enzimi, antiossidanti, aminoacidi, acidi grassi essenziali, pro-ormoni, probiotici, fibre dietetiche e acidi grassi a catena corta intestinali). Molte delle sostanze usate nella medicina ortomolecolare sono nutrienti essenziali, che vengono proposti in alte dosi.\nSebbene i nutrienti possono essere d'aiuto nel prevenire e coadiuvare nel trattamento di talune malattie, le affermazioni circa l'efficacia di terapie a base di larghe dosi di vitamine \u00e8 priva di riscontri scientifici.. Alcuni critici hanno descritto taluni aspetti della medicina ortomolecolare come mera moda volta anche a promuovere, in modo fraudolento, pratiche mediche prive di fondamento scientifico.. Alcune ricerche suggeriscono che taluni nutrienti possono essere dannosi; e molti studi specifici sull'uso prolungato ad alte dosi delle vitamine mostrano che esse possono essere associate all'aumento del rischio di cancro, danni al cuore o morte.\nStoria.\nFrederick Klenner (1907\u20131984) era un medico a Reidsville (Carolina del Nord). Dal 1940 speriment\u00f2 l'uso di dosi massicce di vitamina C per la cura di diverse malattie come la poliomielite. \u00c8 considerato uno dei precursori della medicina ortomolecolare, ma i suoi studi sono ritenuti privi di validit\u00e0 clinica e scientifica.\nIl termine \"ortomolecolare\" \u00e8 stato usato per la prima volta dal Premio Nobel per la chimica Linus Pauling nel 1968 esprimendo l'\"idea delle giuste molecole nella giusta quantit\u00e0\", \"in psichiatria\". Pauling di conseguenza ha definito la medicina ortomolecolare come \"il trattamento delle malattie ottimizzando le concentrazioni delle sostanze normalmente presenti nel corpo umano\" ed anche la \"prevenzione per la salute e la cura delle malattie variando la concentrazione nel corpo umano di sostanze presenti in esso che servono per il mantenimento della salute\".\nUtilizzi.\nTrattamenti ortomolecolari sono utilizzati nell'ambito della medicina alternativa, a volte in maniera integrativa con altre tecniche alternative, quali omeopatia, fitoterapia, agopuntura, chiropratica ed osteopatia.\nanche\nI trattamenti ortomolecolari si basano su studi nutrizionali tradizionali, sia recenti che storici. Le terapie ortomolecolari sarebbero di supporto per le terapie farmacologiche croniche (per esempio: cure a base di cortisone, chemioterapici, ecc.) riducendone gli effetti collaterali o i danni a breve, medio e lungo termine. Le terapie ortomolecolari si basano anche sull'uso di somministrazioni parenterali endovenose di molecole normalmente presenti nell'organismo.\nL'inefficacia e la dannosit\u00e0 della medicina ortomolecolare.\nIn generale il metodo propugnato dalla medicina ortomolecolare che fa uso di grandi dosi di vitamine \u00e8 privo di fondamento clinico e scientifico Alcune vitamine sono tossiche se assunte in elevate dosi, inclusa la niacina (vitamina B3), il colecalciferolo (vitamina D) e il tocoferolo (vitamina E).\nLe affermazioni fatte dalla medicina ortomolecolare sono rigettate dalla comunit\u00e0 scientifica come prive di fondamento e false; le attuali prove non sostengono in alcun modo le pretese di efficacia di detta medicina, e ne evidenziano anzi i possibili rischi per la salute.\nVitamina C.\nLa vitamina C \u00e8 una vitamina idrosolubile antiossidante, la cui quantit\u00e0 consigliata, raccomandata dai sistemi sanitari nazionali, di assunzione giornaliera della stessa si attesta fra i 10\u00a0mg/die e i 45\u00a0mg/die, anche se la maggioranza degli integratori approvati in commercio arriva fino a 180\u2013360\u00a0mg/die, con 2000\u00a0mg/die come limite massimo di assunzione giornaliera totale di vitamina C, che non presenti rischio di effetti avversi nella maggior parte dei soggetti sani; dosi che sono considerate \"non sufficienti\" dalla medicina ortomolecolare, che propone dosi minime intorno ai 1000\u20133000\u00a0mg/die e, in alcuni trattamenti, propone \"megadosi\" di 10-20 grammi/die (10.000-20.000\u00a0mg/die) o pi\u00f9.\nLe dosi minime consigliate variano comunque in ragione di alcuni fattori come, ad esempio, l'et\u00e0.\nDosi molto elevate possono tuttavia indurre la comparsa di disturbi gastro-intestinali transitori, quali diarrea, flatulenza e movimenti intestinali a causa dell'acidit\u00e0 della vitamina (cio\u00e8 \"acido l-ascorbico\"). Nel 1998 Nature pubblic\u00f2 uno studio che mostrava l'effetto pro-ossidativo di dosi eccessive di Vitamina C. Uno degli effetti certi del sovradosaggio di vitamina C \u00e8 la diarrea. Non esiste una dose letale accertata per l'uomo, esiste invece una LD50 per i ratti che corrisponde a 11,9 grammi per chilogrammo di peso corporeo in una sola dose per via orale. Un uomo medio di 70\u00a0kg dovrebbe dunque ingerirne circa 850\u00a0g in un'unica soluzione.\nSecondo alcuni studi, inoltre, sembra che dosi molto elevate causino l'eliminazione, tramite le urine, di ossalati, e ci\u00f2 potrebbe ipoteticamente facilitare la formazione di calcoli renali, ma si tratta di un punto ancora controverso e mai dimostrato.\nIn uno studio del 1973 che ha coinvolto 29 ragazzi, 93 bambini e 20 adulti (per un totale di 142 soggetti) per pi\u00f9 di 1400 giorni, dove si sono somministrate alte dosi di acido ascorbico fino a 6000\u00a0mg/giorno, si sono manifestati effetti indesiderati in 9 soggetti (4 bambini e 5 adulti, cio\u00e8 il 6,34 % dei soggetti). La sintomatologia comprendeva vomito, nausea, cefalea, arrossamento del viso, affaticamento e insonnia.\nVitamina E.\n\u00c8 stato dimostrato che da sola la vitamina E non \u00e8 sufficiente nel prevenire gli attacchi cardiaci e in uno studio (su pi\u00f9 di 35.000 persone, con il controllo dell'azione del Selenio e della vitamina E in confronto al placebo) i cui risultati preliminari sono stati pubblicati nel 2009, non vi \u00e8 stato nessun effetto nella prevenzione del cancro prostatico\nL'analisi di JAMA 2007.\nUn'\u00e9quipe medica specializzata ha pubblicato nel febbraio del 2007 le analisi sugli studi effettuati, comparando 68 studi randomizzati e 232.606 partecipanti. Tali studi avevano come obiettivo accertare scientificamente gli effetti dei supplementi antiossidanti sulla mortalit\u00e0 nei casi di prevenzione primaria e secondaria. A seguito di tale analisi \u00e8 stato dedotto che il trattamento con beta-carotene, vitamina A, e vitamina E pu\u00f2 aumentare la mortalit\u00e0 nelle persone sottoposte a queste terapie specifiche. Il ruolo potenziale della vitamina C e del selenio sulla mortalit\u00e0 non \u00e8 stato ancora dimostrato."}
{"id": "1452431", "revid": "767487", "url": "https://it.wikipedia.org/wiki?curid=1452431", "title": "Mih\u0103ile\u0219ti (Buz\u0103u)", "text": "Mih\u0103ile\u015fti \u00e8 un comune della Romania di 2.102 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 4 villaggi: Col\u021b\u0103neni, M\u0103rgineanu, Mih\u0103ile\u0219ti, Satu Nou.\nIl disastro di Mih\u0103ile\u015fti.\nMih\u0103ile\u015fti fu teatro di uno dei pi\u00f9 gravi incidenti legati al trasporto stradale della storia della Romania.\nIl 24 maggio 2004, alle 5.50, a seguito di un incidente, un autocarro che trasportava 20 tonnellate di nitrato d'ammonio esplose sulla Strada Europea E85 vicino alle abitazioni, provocando una voragine profonda 6.5 m. e del diametro di 21 m.\nNell'incidente persero la vita 18 persone, tra cui 7 vigili del fuoco e 2 giornalisti dell'emittente televisiva Antena 1, ed altre 13 rimasero gravemente ferite.\nParti metalliche dell'autocarro vennero lanciate dall'esplosione ad oltre 200 m di distanza, provocando danni non trascurabili agli edifici circostanti."}
{"id": "1452437", "revid": "842", "url": "https://it.wikipedia.org/wiki?curid=1452437", "title": "Alpha AXP", "text": ""}
{"id": "1452441", "revid": "767487", "url": "https://it.wikipedia.org/wiki?curid=1452441", "title": "Movila Banului", "text": "Movila Banului \u00e8 un comune della Romania di 2.677 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 3 villaggi: Cioranca, Limpezi\u0219, Movila Banului."}
{"id": "1452444", "revid": "152625", "url": "https://it.wikipedia.org/wiki?curid=1452444", "title": "Sar\u00e0 perch\u00e9 ti amo", "text": ""}
{"id": "1452445", "revid": "57342", "url": "https://it.wikipedia.org/wiki?curid=1452445", "title": "Marina Confalone", "text": "Biografia.\nEsordisce in teatro giovanissima con la compagnia di Eduardo De Filippo (da ricordare la sua interpretazione di Maria, la cameriera della famiglia Cimmaruta, in \"Le voci di dentro\"), diventando poi caratterista cinematografica di vaglia.\nNegli anni settanta alterna partecipazioni in molte opere teatrali di Eduardo a commedie all'italiana: recita in \"Febbre da cavallo\" di Steno, \"Il Marchese del Grillo\" di Mario Monicelli ed anche con Federico Fellini, in una piccola parte non accreditata nel film \"La citt\u00e0 delle donne\".\nNel 1984 recita nel film \"Cos\u00ec parl\u00f2 Bellavista\", diretto da Luciano De Crescenzo, che le fa vincere un David di Donatello ed un Nastro d'argento alla migliore attrice non protagonista.\nNel 1992 \u00e8 Lina nel film di Mario Monicelli \"Parenti serpenti\".\nHa dimostrato il suo talento anche in televisione, per la quale nel 1978 \u00e8 stata interprete, accanto a Tino Buazzelli e Teo Teocoli, dello sceneggiato televisivo \"Il balordo\" tratto dal romanzo omonimo di Piero Chiara. Ha partecipato poi a \"Sogni e bisogni\", miniserie televisiva diretta da Sergio Citti, e \"Aeroporto internazionale\".\nNel 1986 ha preso parte al suo unico show televisivo dal titolo \"Un altro variet\u00e0\", andato in onda su Rai 2.\n\u00c8 stata diretta, fra gli altri, dai registi Lina Wertm\u00fcller, Carlo Lizzani e Nanni Loy, e ha recitato accanto ad attori come Alberto Sordi, Paolo Villaggio, Paolo Panelli, Michele Placido, Gigi Proietti, Enrico Montesano, Roberto Benigni, Lino Banfi."}
{"id": "1452446", "revid": "1318658", "url": "https://it.wikipedia.org/wiki?curid=1452446", "title": "Giovanni Lilliu", "text": "Archeologo di fama internazionale, \u00e8 conosciuto soprattutto per aver riportato alla luce la reggia nuragica di Su Nuraxi nel suo paese natale, dichiarata nel 1997 patrimonio dell'umanit\u00e0 da parte dell'UNESCO.\nBiografia.\nLaureato in Lettere classiche, \u00e8 stato allievo di Ugo Rellini alla \"Scuola Nazionale di Archeologia\" di Roma, dove ha ottenuto la specializzazione.\nDal 1943 al 1945 ha operato nella \"Soprintendenza alle Antichit\u00e0 della Sardegna\".\nNel 1972 ha fondato e poi diretto per venti anni la \"Scuola di specializzazione in Studi Sardi\" dell'Universit\u00e0 di Cagliari, ricoprendovi il ruolo di Professore ordinario di Paletnologia con l'insegnamento di Antichit\u00e0 sarde. Si considerava, insieme con Ernesto de Martino e Alberto Mario Cirese, uno dei fondatori della Scuola antropologica di Cagliari, sia in quanto ordinario di Paletnologia, sia come fondatore e poi a lungo Presidente dell'Istituto superiore regionale etnografico (ISRE) di Nuoro, sia soprattutto per i suoi vasti interessi transdisciplinari nello studio della preistoria. A lungo \u00e8 stato Preside della Facolt\u00e0 di Lettere e Filosofia. Ha diretto la rivista \"\"Studi Sardi\" e il \"Nuovo Bollettino Archeologico Sardo\"\".\nHa svolto anche attivit\u00e0 politica a livello locale, essendo stato consigliere regionale dal 1969 al 1974 e consigliere comunale a Cagliari dal 1975 al 1980 sempre nelle file della Democrazia Cristiana..\n\u00c8 stato membro di numerosi istituti scientifici italiani e stranieri e dal 1990 Accademico dell'Accademia dei Lincei.\nNel 2007 ha ricevuto dalla Regione Autonoma della Sardegna l'onorificenza \"Sardus Pater\" istituita proprio in quell'anno quale riconoscimento da assegnare a cittadini italiani e stranieri che si siano distinti per particolari meriti di valore culturale, sociale o morale e abbiano dato lustro alla Sardegna.\nMuore a Cagliari il 19 febbraio 2012 all'et\u00e0 di 97 anni."}
{"id": "1452450", "revid": "1305772", "url": "https://it.wikipedia.org/wiki?curid=1452450", "title": "Corinne Bailey Rae (album)", "text": "Corinne Bailey Rae l'album di debutto della cantautrice soul-jazz inglese omonima. L'album ha venduto 4 milioni e mezzo di copie, arrivando alla posizione numero uno nel Regno Unito."}
{"id": "1452463", "revid": "1363832", "url": "https://it.wikipedia.org/wiki?curid=1452463", "title": "Roberto Mauri", "text": "Ha utilizzato anche gli pseudonimi Robert Johnson e Robert Morris.\nBiografia.\nRegista di genere, negli anni sessanta si \u00e8 dedicato tra l'altro al cinema horror (\"La strage dei vampiri\", 1962), al peplum (\"Gli invincibili fratelli Maciste\", 1964) e soprattutto al western."}
{"id": "1452464", "revid": "486946", "url": "https://it.wikipedia.org/wiki?curid=1452464", "title": "D. H. Smith", "text": ""}
{"id": "1452465", "revid": "486946", "url": "https://it.wikipedia.org/wiki?curid=1452465", "title": "D.H. Smith", "text": ""}
{"id": "1452467", "revid": "2102388", "url": "https://it.wikipedia.org/wiki?curid=1452467", "title": "Premier Division (Irlanda)", "text": "La Premier Division (irlandese: \"Pr\u00edomhroinn Sraith na h\u00c9ireann\") \u00e8 il massimo livello del campionato irlandese di calcio ed \u00e8 organizzata dalla League of Ireland, lega gestita dalla FAI dopo che ne ha preso il controllo nel 2007.\nFormula.\nConsiste in un doppio girone all'italiana composto da dieci squadre che si affrontano con la formula di andata e ritorno da marzo a novembre. Le squadre disputano in totale 36 gare con la prima classificata che, oltre a vincere il titolo d'Irlanda, guadagna la qualificazione al secondo turno preliminare di UEFA Champions League. La seconda e la terza classificata guadagnano invece l'accesso al secondo turno preliminare di UEFA Europa League. La squadra classificatasi all'ultimo posto retrocede in First Division; la penultima e la terz'ultima si affrontano in un play-off in cui la perdente va allo spareggio interdivisionale con la vincitrice dell'incontro tra la seconda e la terza classificata della First Division.\nDal 1985, anno della sua istituzione, la Premier Division ha modificato il proprio format in maniera marginale, includendo sempre un numero di squadre partecipanti variabile da 12 a 10 (l'ultima modifica risale al 2008, con la diminuzione dei quadri da 12 a 10) e variando solo il periodo di svolgimento nel 2003 (utilizzando quindi un formato pi\u00f9 vicino a quello dei Paesi baltici e scandinavi).\nInoltre, sempre dal 1985, Il Derry City Football Club viene ammesso nei campionati irlandesi, si tratta dell'unica squadra nordirlandese ad aver partecipato alla Premier Division. L'unica modifica importante al format della Premier Division risale al 1991 quando, al termine del campionato, la classifica fu divisa in due gironi: uno comprendente le prime sei squadre (che avrebbero lottato per il titolo) e l'altro le ultime sei (in lotta per la salvezza).\nLe squadre.\nSono 50 le squadre ad aver preso parte ai 102 campionati di Premier Division dal 1921-1922 al 2022 (in grassetto):\nAlbo d'oro.\nL'albo d'oro parte dalla stagione 1985-1986, la prima seguente allo scorporo della League of Ireland in Premier Division e First Division. Nonostante la creazione di una nuova divisione, le squadre vincitrici continuano ad essere considerate campioni della League of Ireland."}
{"id": "1452474", "revid": "62004", "url": "https://it.wikipedia.org/wiki?curid=1452474", "title": "\u00c1lvaro Arbeloa Coca", "text": ""}
{"id": "1452476", "revid": "287204", "url": "https://it.wikipedia.org/wiki?curid=1452476", "title": "Alvaro Arbeloa", "text": ""}
{"id": "1452478", "revid": "12290", "url": "https://it.wikipedia.org/wiki?curid=1452478", "title": "Gabriel Gray", "text": ""}
{"id": "1452480", "revid": "2205128", "url": "https://it.wikipedia.org/wiki?curid=1452480", "title": "Sennuccio del Bene", "text": "Biografia.\nNel 1302 fu bandito da Firenze per volont\u00e0 di Carlo di Valois; nel 1312 partecip\u00f2 all'assedio della citt\u00e0 natale tra le milizie di Enrico VII. L'impresa fall\u00ec e cost\u00f2 a Sennuccio l'esilio a vita. Nel 1313 si rec\u00f2 ad Avignone, al servizio del cardinale Giovanni Colonna: qui ebbe modo di conoscere Petrarca e di stringere amicizia con lui; nel 1326, graziato per l'intercessione del legato papale in Toscana e l'interessamento di papa Giovanni XXII, pot\u00e9 ritornare a Firenze e svolgervi l'incarico di rettore dell'Ospedale di San Bartolomeo del Mugnone, ma poi ripart\u00ec per Avignone, dove mor\u00ec, vittima della peste nera.\nDei suoi componimenti restano quattordici esemplari, per lo pi\u00f9 sonetti stilnovistici, rinnovati da echi petrarcheschi (come in \"Era ne l'ora che la dolce stella\"). La canzone politica in morte di Enrico VII (\"Da poi ch'i ho perduta ogni speranza\"), pi\u00f9 che l'espressione di una fede di parte, appare come un lamento personale, teso a sottolineare tanto lo svanire di una utopia politica quanto l'impossibilit\u00e0 di rivedere la donna amata."}
{"id": "1452484", "revid": "300067", "url": "https://it.wikipedia.org/wiki?curid=1452484", "title": "Larry Brown", "text": "Ha una carriera vincente da allenatore di college e da professionista dal 1975. \u00c8 l'unico allenatore della NBA ad aver portato otto diverse squadre ai play-off, e unico allenatore della storia ad aver vinto il titolo nazionale NCAA e il titolo NBA. \u00c8 il fratello di Herb Brown.\nCarriera.\nNei suoi 23 anni da allenatore nella National Basketball Association, Brown ha guidato 9 squadre: dal 1976 al 1979 i Denver Nuggets, dal 1981 al 1983 i New Jersey Nets, dal 1988 a met\u00e0 del 1992 i San Antonio Spurs, da met\u00e0 del 1992 al 1993 i Los Angeles Clippers, dal 1992 al 1997 gli Indiana Pacers, dal 1997 al 2003 i Philadelphia 76ers, dal 2003 al 2005 i Detroit Pistons, nel 2005-06 i New York Knicks e dal 2008 al 2010 gli Charlotte Bobcats, squadra che ha portato per la prima volta nella storia della franchigia ai play-off nel 2010. Ha anche allenato per quattro stagioni nella ABA, due anni ai Carolina Cougars (1972-73 e 1973-74) e due a Denver (1974-75 e 1975-76); e per sette stagioni nella NCAA: dal 1979 al 1981 a UCLA e dal 1983 al 1988 alla Universit\u00e0 di Kansas, dove ha vinto il titolo.\nL'allenatore newyorkese ha sfatato il suo tab\u00f9 di non avere mai vinto un titolo nel 2004, quando ha portato i Detroit Pistons al terzo titolo della loro storia. Brown nell'NBA ha raggiunto anche per altre due volte la finale NBA (Philadelphia nel 2001 e Detroit nel 2005). \u00c8 l'unico allenatore della storia della pallacanestro ad aver vinto un titolo NCAA e un titolo NBA. \u00c8 anche l'unico uomo della storia americana ad aver vinto sia una medaglia olimpica da giocatore (Tokyo 1964, oro) sia da allenatore (Atene 2004, bronzo) sia da assistente (Sydney 2000, oro). \u00c8 il quinto allenatore della storia NBA per vittorie (1010), dietro Lenny Wilkens, Don Nelson, Phil Jackson e Pat Riley. Brown \u00e8 inoltre terzo per vittorie nei play-off, dietro Phil Jackson (178) e Pat Riley (171). \u00c8 inoltre l'unico allenatore della NBA ad aver portato 8 squadre diverse ai play-off.\n1997-2003 Philadelphia 76ers.\nDal 1997 al 2003 Brown diventa l'allenatore dei Philadelphia 76ers, portandoli nel giro di quattro anni alla finale dei playoffs 2001 dove persero contro i Los Angeles Lakers di Kobe Bryant e Shaquille O'Neal in gara 5. Nel corso della sua permanenza a Philadelphia Brown ha la possibilit\u00e0 di crescere ulteriormente come allenatore confrontandosi con Allen Iverson, che in quel periodo vinse 1 MVP (2001) e 2 MVP dell'All-Star Game (2001-2005) di cui uno venne dedicato a Larry Brown.\nEsperienza in Italia.\nIl 13 giugno 2018, Brown firma un contratto biennale per l'Auxilium Torino, iniziando di fatto la sua prima parentesi europea alla soglia dei 78 anni. Il coach arriva nel capoluogo piemontese alla fine del mese di agosto, raggiungendo la squadra al ritiro di Bormio. Dopo la prima giornata di campionato, persa al sul campo della Reyer Venezia Mestre, \u00e8 costretto a rientrare negli Stati Uniti per un intervento chirurgico, facendo ritorno in Italia all'inizio di novembre, dopo poco meno di un mese di assenza. La sua avventura termina il 27 dicembre dopo la risoluzione consensuale con la societ\u00e0. In quel momento, considerando anche il periodo in cui Brown era oltreoceano per motivi di salute, il bilancio torinese totale era di 4 partite vinte su 12 gare di campionato, e di 10 sconfitte sui 10 incontri disputati in Eurocup."}
{"id": "1452500", "revid": "30610", "url": "https://it.wikipedia.org/wiki?curid=1452500", "title": "Piana brindisina", "text": "La Piana brindisina \u00e8 una subregione della Puglia che comprende territori della provincia di Brindisi.\nComuni.\nBrindisi, Carovigno, Cellino San Marco, Erchie, Francavilla Fontana, Latiano, Mesagne, Oria, San Michele Salentino, San Pietro Vernotico, San Vito dei Normanni, Torre Santa Susanna, Villa Castelli."}
{"id": "1452503", "revid": "984922", "url": "https://it.wikipedia.org/wiki?curid=1452503", "title": "Bereft", "text": "Bereft \u00e8 stata una miniserie televisiva andata in onda per la prima volta in Italia su Fox TV nel 2004. La parola inglese \"Bereft\" pu\u00f2 essere tradotta in italiano come privo, senza.\nIl cast era composto da Vinessa Shaw nel ruolo di Molly, Patrick Burleigh che interpretava Joel, Sam Daly che impersonificava il personaggio di nome Kenny, Tim Daly nel ruolo di Uncle, Piper Goodeve nel ruolo di Jill, Ari Graynor e Michael C. Hall.\nLa miniserie and\u00f2 in onda in Italia per dodici puntate, tutte in prima serata."}
{"id": "1452504", "revid": "181699", "url": "https://it.wikipedia.org/wiki?curid=1452504", "title": "Piana di Brindisi", "text": ""}
{"id": "1452505", "revid": "2131089", "url": "https://it.wikipedia.org/wiki?curid=1452505", "title": "First Division (Irlanda)", "text": "La First Division \u00e8 la seconda divisione del campionato irlandese di calcio ed \u00e8 organizzata dalla League of Ireland.\nStoria.\nDalla sua fondazione nel 1985 sino al 2001/02 \u00e8 stata composto da dieci squadre, che sono poi state portate a dodici dall'anno successivo. Inizialmente le prime due squadre erano promosse nel campionato superiore, poi sono stai introdotti i play-off dalla stagione 1992-1993 nei quali la terza classificata spareggiava con una squadra della Premier League. Questo meccanismo \u00e8 stato mantenuto fino alla stagione 2001-2002.\nNel 2007, a seguito della fusione tra FAI e League of Ireland, a tutti i club di First Division \u00e8 stato richiesto di richiedere l'inclusione alla nuova divisione. Le domande sono state vagliate dall'Indipendent Assessment Group in base a bacino di utenza, risultati sul campo degli ultimi cinque anni, solidit\u00e0 economica, societaria ed immobiliare, ed altri parametri. A seguito delle verifiche, il Limerick FC non ottenne la licenza e venne sostituito dal Limerick 37, mentre il Dublin City, fallito l'anno precedente, venne sostituito dal Wexford Youths. Infine, allo Shelbourne venne revocata la licenza di Premier Division per essere poi reinserito in First Division: al suo posto in prima divisione and\u00f2 il Waterford United.\nFormula.\nLe squadre si sfideranno in un girone all'italiana per quattro volte, al termine del quale sar\u00e0 promossa la prima classificata. La seconda classificata, invece, sfider\u00e0 la penultima classificata della divisione superiore per un'eventuale promozione. Non sono previste retrocessioni. Sono ammesse seconde squadre non promuovibili dei club di Premier."}
{"id": "1452520", "revid": "599013", "url": "https://it.wikipedia.org/wiki?curid=1452520", "title": "Hugo Enyinnaya", "text": "Carriera.\nEnyinnaya fece il suo debutto in prima divisione nigeriana a soli sedici anni con la maglia dell'Eagle Cement di Port Harcourt (ora noto come Dolphins). Nel 1998 milit\u00f2 in seconda divisione nell'Ebedei di Lagos, dove venne notato dagli osservatori del club belga del Molenbeek, appena retrocesso in seconda serie. Nonostante la giovane et\u00e0 conquist\u00f2 ben presto il posto in attacco, segnando 6 reti in 20 presenze che gli valsero la convocazione nella nazionale Under-20 nigeriana.\nNel 1999 venne acquistato per circa 200 milioni di lire dal Bari, dopo aver favorevolmente impressionato il D.S. pugliese Carlo Regalia, che lo not\u00f2 in una partita di coppa contro l'Anderlecht; Enyinnaya venne inizialmente schierato con la formazione primavera, facendo una breve apparizione in serie A il 17 ottobre contro il Torino. Il 18 dicembre 1999, a seguito dell'infortunio dei due attaccanti titolari Yksel Osmanovski e Phil Masinga, fu schierato fin dall'inizio nella partita contro l'Inter assieme al compagno della formazione Primavera Antonio Cassano: Enyinnaya segn\u00f2 dopo sette minuti un gol da 40 metri che port\u00f2 in vantaggio il Bari, prima che Cassano firmasse nel finale un'ulteriore rete.\nMentre il talento di Bari Vecchia divenne presto titolare inamovibile, Enyinnaya - anche a causa di numerosi infortuni - non riusc\u00ec pi\u00f9 a esprimersi a quei livelli segnando un solo altro gol contro il Venezia. L'anno seguente Cassano esplose definitivamente come uno dei migliori talenti italiani, mentre Enyinnaya continu\u00f2 a passare da un infortunio all'altro senza segnare nemmeno un gol e senza riuscire ad evitare la retrocessione in Serie B. Nemmeno nella serie cadetta il nigeriano riusc\u00ec a riprendersi, collezionando solo 9 presenze e un gol contro il Palermo.\nNel 2002 pass\u00f2 in prestito al Livorno, sempre in serie B dove, sulla spinta del gol segnato alla Triestina al primo pallone toccato dopo aver sostituito Igor Protti, chiuse con solo due reti in diciassette presenze subentrando quasi sempre a partita in corso. Nel 2004 fece un'esperienza in Serie C1 con il Foggia, ma anche stavolta i risultati non furono soddisfacenti tanto che a fine stagione il Bari non gli rinnov\u00f2 il contratto lasciandolo disoccupato.\nDopo un provino con gli ungheresi del Debrecen (squadra che gli offr\u00ec un triennale, da lui rifiutato) fu chiamato da Marek Ko\u017ami\u0144ski al G\u00f3rnik Zabrze nella prima divisione polacca. Dopo sole tre presenze in un anno si trasfer\u00ec in seconda divisione, prima al Lechia Zielona G\u00f2ra e poi all'Odra Opole, dal quale si svincola il 28 maggio 2008; in seguito, il nigeriano raccont\u00f2 di aver sub\u00ecto, durante questa esperienza in Polonia, il lancio di banane dagli spalti.\nNel gennaio 2009 Enyinnaya torna in Italia: sfumato l'accordo con il Boville Ernica, firma per l'Anziolavinio, squadra che milita nel campionato di Eccellenza del Lazio. Il 2 agosto 2009 Enyinnaya firma per il Meda, squadra del campionato di Eccellenza lombarda ma, a seguito del fallimento della societ\u00e0, resta svincolato a fine stagione. Dopo aver giocato una stagione a Zagarolo ed esser stato ospite a delle puntate del \"Gnok Calcio Show\" in onda su Sky, lascia l'Italia per tornare in Nigeria."}
{"id": "1452521", "revid": "1573940", "url": "https://it.wikipedia.org/wiki?curid=1452521", "title": "Culex rajah", "text": "Culex rajah \u00e8 una zanzara, endemica di Sabah (Malaysia), che nel suo stadio larvale vive all'interno degli ascidi della pianta carnivora \"Nepenthes rajah\" ed \u00e8 pertanto considerata un nepenthebionte."}
{"id": "1452522", "revid": "81195", "url": "https://it.wikipedia.org/wiki?curid=1452522", "title": "Radio G.R.E.M.", "text": "Radio G.R.E.M. \u00e8 una sit-com per ragazzi prodotta da Rai Educational nell'ambito del progetto ilD.\nLo scopo della serie \u00e8 fornire uno strumento didattico per l'apprendimento della lingua inglese. Attraverso episodi che raccontano storie di tutti i giorni ed intrecci amorosi, lo spettatore ha la possibilit\u00e0 di esercitarsi nella comprensione dell'inglese parlato e di imparare nuovi termini e modi di dire.\nTrama.\nGiorgia e Lenny sono due ragazzi che lavorano nella redazione di Radio G.R.E.M., una radio privata romana che trasmette esclusivamente in lingua inglese. Un giorno, il direttore e proprietario della radio, Del Vecchio, li incarica di ricercare su Internet possibili candidati per una nuova rubrica sull'oroscopo. Giorgia coglie l'occasione per proporsi, insieme a Lenny, alla conduzione del programma. Il direttore si fida di loro e ben presto li manda in diretta radiofonica.\nNel seguito degli eventi, compaiono gli altri personaggi: Claudio, fonico che suscita l'interesse di Giorgia; April, DJ americana che ha il compito di rinnovare la programmazione di Radio G.R.E.M.; Giusy, donna in carriera che si occupa delle pubbliche relazioni, ma dal carattere piuttosto acido; Palmira, una simpatica signora delle pulizie sempre pronta ad aiutare i quattro giovani protagonisti.\nLe storie che via via vengono rappresentate si mostrano piene di situazioni divertenti e vicende amorose. In particolare, \u00e8 in evidenza il rapporto degli altri personaggi con April. Quest'ultima non conosce affatto la lingua italiana, perci\u00f2 i suoi interlocutori devono impegnarsi a parlare in inglese per farsi capire. Giorgia e Lenny sono avvantaggiati, in quanto conoscono molto bene questa lingua straniera. Claudio, al contrario, deve affrontare mille difficolt\u00e0 anche per articolare il pi\u00f9 semplice dei discorsi.\nTale situazione crea qualche problema. Claudio perde la testa per April, ma non riesce a comunicare con lei a causa della barriera linguistica che li divide. Giorgia si illude che Claudio cerchi di conquistarla, ma questi la avvicina solo per chiederle aiuto con la lingua inglese. Lenny \u00e8 molto geloso e non riesce ad attirare l'attenzione di Giorgia, della quale \u00e8 da tempo innamorato perso.\nAlla fine, dopo tante difficolt\u00e0, tutto si equilibra. Claudio decide di trasferirsi negli Stati Uniti d'America con April e Giorgia si rende conto che Lenny \u00e8 il ragazzo che fa per lei."}
{"id": "1452524", "revid": "41025", "url": "https://it.wikipedia.org/wiki?curid=1452524", "title": "Mialinu Pira", "text": ""}
{"id": "1452529", "revid": "124942424", "url": "https://it.wikipedia.org/wiki?curid=1452529", "title": "Victoria Bitter", "text": "Victoria Bitter o VB \u00e8 una birra australiana prodotta dalla Carlton &amp; United Beverages che appartiene al gruppo \"Foster's\". Anche se Foster's \u00e8 la birra australiana pi\u00f9 conosciuta all'estero, la sua quota di mercato in Australia resta bassa a confronto con la Victoria Bitter, che \u00e8 la birra pi\u00f9 venduta, sia all'ingrosso che al dettaglio.\nNonostante il suo nome, Victoria Bitter \u00e8 una birra commerciale standard di tipo lager, anche se \u00e8 forse leggermente pi\u00f9 amara.\nVictoria Bitter e Tooheys.\nFino al 1999, un accordo tacito tra Carlton &amp; United Beverages e Lion Nathan (fabbricante della birra Tooheys), li impediva di penetrare in concorrenza nel mercato, nello stato di Victoria e del Nuovo Galles del Sud. Con quest'accordo si mise fine alla cosiddetta \"guerra della birra di Melbourne\" (Melbourne Beer War) per il controllo del mercato.\nCambi nel contenuto d'alcool.\nNel 2007 la Foster's Group, che produce la Victoria Bitter, ha progettato di ridurre la quantit\u00e0 di alcool da 4,9% a 4,8% per ridurre parallelamente l'accisa.\nIl The Age (un quotidiano australiano), ha segnalato il 4 luglio 2007 che questo cambiamento far\u00e0 risparmiare fino a $20 milioni all'anno nei pagamenti di imposta.. Il portavoce della Foster's, Ben Wicks, ha precisato che il gusto della birra rester\u00e0 identico.\nLa birra VB Midstrength.\nNel 2007, \u00e8 stata lanciata una nuova versione di VB chiamata VB Midstrength con un volume dell'alcool di 3.5%, \u00e8 stata studiata per capitalizzare di pi\u00f9 sul mercato crescente delle birre, attualmente dominato XXXX (\u00e8 una marca delle birre prodotta dalla Castlemaine Perkins a Milton, in Brisbane nel Queensland), da Gold .\nLa TV Scott Cam, ha confessato di essere fan di VB, cos\u00ec ha creato il VB Mid Ambassador.\nIl 24 luglio 2007, il \"The Australian\" (chiamato \"The Oz\" in modo meno formale, \u00e8 un giornale quotidiano nazionale australiano fondato nel 1964 e pubblicato dalla News Corporation da Rupert Murdoch), ha segnalato che entro tre mesi ci sar\u00e0 la promozione del lancio di VB Midstrength. Dopo aver promosso direttore regionale \"Anthony Heraghty\" ha suggerito delle ulteriori estensioni della marca di VB, la Foster's ha detto \"trying to see past the big green giant\" (\"sta provando a vedere oltre il grande gigante verde\")."}
{"id": "1452530", "revid": "80598", "url": "https://it.wikipedia.org/wiki?curid=1452530", "title": "Gian Fabio Bosco", "text": ""}
{"id": "1452531", "revid": "729019", "url": "https://it.wikipedia.org/wiki?curid=1452531", "title": "Merobaude (console 377)", "text": "Biografia.\nMerobaude serv\u00ec sotto l'imperatore Giuliano (361-363); si occup\u00f2 del trasferimento del suo corpo.\nFu nominato \"magister militum\" dall'imperatore Valentiniano I, probabilmente nel 375 e partecip\u00f2 alle campagne militari di quell'anno nel territorio dei Quadi. In quello stesso anno Valentiniano I mor\u00ec, lasciando sul trono d'Occidente il giovane figlio sedicenne Graziano, mentre in Oriente regnava suo fratello Valente.\nL'esercito romano, condotto in campagna militare da Valentiniano sulle rive del Danubio, non gradiva l'assenza di un imperatore al suo comando (Graziano, nominato co-imperatore dal padre, era a Treviri), e stava per nominare imperatore Sebastiano, un avversario di Merobaude. Merobaude, allora, colse l'occasione per proclamare imperatore il figlio minore di Valentiniano, Valentiniano II, che sebbene avesse appena quattro o cinque anni, era stato portato dal padre nella campagna militare insieme alla madre Giustina. La scelta, sebbene altamente inusuale perch\u00e9 avvenuta per mano di un generale, fu comunque accettata sia da Graziano che da Valente, in quanto rafforzava il dominio della dinastia valentiniana.\nLa giovanissima et\u00e0 di Valentiniano II signific\u00f2, per\u00f2, che il vero potere era nelle mani di Merobaude stesso, il quale riusc\u00ec anche ad assicurarsi il sostegno di Graziano; una prima influenza si pu\u00f2 riscontrare nella condanna a morte del potente generale Teodosio, padre del futuro imperatore Teodosio I e nemico di Merobaude, che avvenne l'anno seguente.\nMerobaude esercit\u00f2 il consolato due volte, nel 377, con Graziano, e nel 383, con Flavio Saturnino: questo onore testimonia l'importanza di Merobaude, in quanto, sin dall'epoca di Costantino I, i consolati multipli erano riservati ai membri della casa imperiale (\u00e8 possibile anche che Merobaude fosse stato insignito del consolato per la terza volta nel 388, ma che si fosse poi suicidato). Durante il processo al corrotto governatore romano, probabilmente lo sostenne: Romano venne assolto.\nNel 378 disobbed\u00ec all'imperatore, non inviando tutte le truppe a sua disposizione in aiuto dell'imperatore d'Oriente Flavio Valente (che sarebbe poi morto nella battaglia di Adrianopoli) per difendere la frontiera gallica dall'invasione degli Alamanni, rivali dei Franchi.\nNel 383 Magno Massimo, un generale romano di origine spagnola ma di stanza in Britannia, si ribell\u00f2 proclamandosi imperatore e attravers\u00f2 la Manica giungendo in Gallia. A causa dello scarso controllo esercitato da Graziano sulle sue truppe, Massimo riusc\u00ec a conquistare la Gallia, sconfiggendo Graziano a Parigi. Secondo lo storico Prospero Tirone la sconfitta, che port\u00f2 poi alla morte di Graziano, fu causata dal tradimento di Merobaude. Gli storici moderni, per\u00f2, non concordano, ritenendo improbabile che Merobaude, che in quell'anno era console e che godeva di grande influenza presso Graziano e Valentiniano, decidesse di passare dalla parte di un imperatore molto amato dalle truppe e difficilmente controllabile.\nQuel che appare probabile \u00e8 che Merobaude si sia reso conto che l'esercito di Graziano, che stava confrontando le truppe di Massimo a Parigi, fosse intenzionato a disertare e passare dalla parte di Massimo, che godeva di grande popolarit\u00e0 tra i soldati; Merobaude avrebbe tentato di passare dalla parte dell'usurpatore solo all'ultimo, quando si rese conto dell'inevitabile.\nNel 388, anno della morte di Massimo, Merobaude si suicid\u00f2. In un panegirico composto dal poeta Pacato in onore di Teodosio I, vincitore su Massimo, Merobaude \u00e8 dipinto come amato da Graziano e costretto a suicidarsi: nessuna menzione \u00e8 fatta del tradimento riferito da Procopio. Egli lasci\u00f2 un figlio dallo stesso nome, Merobaude."}
{"id": "1452532", "revid": "125842095", "url": "https://it.wikipedia.org/wiki?curid=1452532", "title": "Maria d'Asburgo (1580-1583)", "text": "Problema della discendenza.\nMaria, quando nacque, aveva altri fratelli: Diego, nato nel 1575, e Filippo, nato nel 1578, che sarebbe succeduto al padre.\nPer Filippo II la discendenza era sempre stata un problema, fin da quando il suo primogenito don Carlos, avuto dalla prima moglie Maria Emanuela d'Aviz, aveva iniziato a dare segni di insanit\u00e0 mentale, ci\u00f2 che lo rese inadatto a divenire re. Rimasto vedovo, spos\u00f2 Maria I d'Inghilterra, la quale mor\u00ec senza lasciargli figli. Dalla terza moglie, Elisabetta di Valois, ebbe due figlie, Isabella Clara Eugenia e Caterina Michela, sorellastre di Maria, ancora in vita quando nacque. Erano invece gi\u00e0 morti il fratellastro don Carlos e gli altri fratelli maggiori Ferdinando e Carlos Lorenzo.\nOrfana di madre.\nMaria rimase orfana di madre lo stesso anno della sua nascita: Anna mor\u00ec in seguito una grave influenza che colp\u00ec sia lei sia il marito mentre si recavano a Lisbona.\nDi lei e delle due sorelle maggiori, Isabella e Caterina, si presero quindi cura le governanti.\nDa quanto riportato nelle numerose lettere giunte sino a noi tra Filippo e le figlie, il padre faceva mandare giocattoli e cibarie ai figli, ma anche libri perch\u00e9 imparassero a leggere. Per la piccola Maria, in particolare, invi\u00f2 un Agnus Dei colorato. Dal Portogallo arrivarono invece frutta candita e marmellate.\nMaria mor\u00ec a tre anni nel 1583. "}
{"id": "1452535", "revid": "436907", "url": "https://it.wikipedia.org/wiki?curid=1452535", "title": "A Young Person's Guide to King Crimson", "text": "A Young Person's Guide to King Crimson \u00e8 la prima raccolta del gruppo musicale britannico King Crimson, pubblicata nel 1976 dalla Island Records.\nDescrizione.\nIl doppio album, la cui lista tracce fu compilata da Robert Fripp nel 1975, rappresenta l'ultima uscita negli anni settanta per i King Crimson, sciolti dallo stesso Fripp all'indomani dell'uscita di \"Red\" (1974). Il gruppo torn\u00f2 in attivit\u00e0 solo cinque anni pi\u00f9 tardi con l'album in studio \"Discipline\" (1981). \nOltre ad una selezione di brani tratti da tutti gli album incisi in studio dal gruppo tra il 1969 e il 1974, con la sola esclusione dell'album \"Lizard\", la raccolta include il singolo \"Cat Food/Groon\" del 1970 e una versione inedita del brano \"I Talk to the Wind\" registrata da Giles, Giles &amp; Fripp insieme a Ian McDonald nel 1968, cio\u00e8 prima della nascita dei King Crimson, e cantata da Judy Dyble, allora fidanzata di McDonald. I restanti brani sono per buona parte identici alle versioni incluse negli album, con alcune eccezioni: il brano \"Moonchild\" da \"In the Court of the Crimson King\" compare qui in forma abbreviata, cio\u00e8 senza la lunga sezione improvvisata della versione originale; \"Cadence and Cascade\" da \"In the Wake of Poseidon\" \u00e8 pi\u00f9 breve di circa un minuto; infine dal brano \"Larks' Tongues in Aspic - Part I\", che sull'omonimo album dura oltre tredici minuti, \u00e8 estratta solo la parte conclusiva.\nI due dipinti raffigurati sulla copertina sono di Fergus Hall. La prima edizione della raccolta era confezionata in un cofanetto di cartone rigido con allegato un libretto illustrato di 20 pagine, a cura di Robert Fripp, che includeva la lista dei concerti del gruppo ed estratti dal diario del chitarrista.\nPromozione.\nL'uscita dell'album fu promossa dalla pubblicazione di un 7\" costituito da due brani tratti dal primo album del gruppo: \"Epitaph\" e \"21st Century Schizoid Man\", quest'ultimo curiosamente escluso dalla raccolta malgrado fosse probabilmente il brano pi\u00f9 celebre del gruppo.\nNel 1990 la raccolta \u00e8 stata pubblicata per la prima volta in formato doppio CD esclusivamente in Giappone per conto della Virgin Records."}
{"id": "1452537", "revid": "767487", "url": "https://it.wikipedia.org/wiki?curid=1452537", "title": "Udo Lattek", "text": "Da tempo affetto dalla malattia di Parkinson, \u00e8 deceduto nel 2015 all'et\u00e0 di 80 anni.\nCarriera.\nAllenatore.\nCon 14 trofei conquistati come allenatore \u00e8 il tecnico che ha avuto maggiore successo con le squadre tedesche. Dopo i trionfi con il , ottenne altre vittorie importanti con Borussia M\u00f6nchengladbach e Barcellona, prima di allenare , e Colonia.\nL'unica sua esperienza all'estero fu alla guida del Barcellona dal 1981 al 1983, vincendo la Coppa delle Coppe nella prima stagione, ed allenando fra gli altri Diego Armando Maradona nella seconda.\nInsieme all'italiano Giovanni Trapattoni (che riusc\u00ec nell'impresa successivamente) \u00e8 l'unico allenatore ad aver vinto le tre principali competizioni europee per squadre di club e l'unico ad essere riuscito in quest'impresa con tre squadre diverse."}
{"id": "1452538", "revid": "729019", "url": "https://it.wikipedia.org/wiki?curid=1452538", "title": "Autoroute A43", "text": "Entrata in servizio tra il 1972 e il 2001, lautoroute A43 detta anche \"Autoroute de la Maurienne\" o \"Autoroute alpine\" collega Lione a Saint-Jean-de-Maurienne e Modane (Traforo del Frejus) verso l'Italia. \u00c8 gestita da AREA e SFTRF.\nDipartimenti attraversati.\nL'autostrada A43 attraversa 3 dipartimenti.\nLa lista seguente elenca le citt\u00e0 servite e i luoghi visitabili in prossimit\u00e0 dell'autostrada\nProgetti futuri.\nUn breve tratto tra l'avenue Jean Mermoz e il Bouleverd p\u00e9riph\u00e9rique di Lione dovr\u00e0 essere demolito e rimpiazzato da un viale di 2x2 corsie con limite a 50\u00a0km/h. Le rampe attuali tra l'A43 e il Boulevard Pinel dovr\u00e0 essere rimpiazzato da una rotonda al fine di far rallentare i veicoli in ingresso a Lione."}
{"id": "1452544", "revid": "289247", "url": "https://it.wikipedia.org/wiki?curid=1452544", "title": "Autostrada francese A43", "text": ""}
{"id": "1452545", "revid": "63760", "url": "https://it.wikipedia.org/wiki?curid=1452545", "title": "Moderato di Gades", "text": ""}
{"id": "1452551", "revid": "608200", "url": "https://it.wikipedia.org/wiki?curid=1452551", "title": "Jan Assmann", "text": "Biografia.\nAssmann \u00e8 cresciuto a Lubecca e a Heidelberg, prima di effettuare studi di egittologia, archeologia classica e studi greci all'Universit\u00e0 di Monaco, di Heidelberg e a Parigi.\nHa insegnato egittologia presso l'universit\u00e0 di Heidelberg dal 1976 al 2003 e attualmente insegna \"scienze della cultura\" presso quella di Costanza, oltre a lavorare come docente esterno alle universit\u00e0 di Parigi, Gerusalemme, Chicago e Houston.\n\u00c8 autore di numerosi libri e articoli sulla religione egizia e sulla storia, letteratura e arte dell'Egitto antico. Ha raccolto le sue idee sulla formazione del monoteismo nel libro \"Die Mosaische Unterscheidung oder Der Preis des Monotheismus\" (tr.it. \"La distinzione mosaica ovvero Il prezzo del monoteismo\"); L'analisi della \"distinzione mosaica\" \u00e8 proseguita con \"Non avrai altro Dio. Il monoteismo e il linguaggio della violenza\".\nIl suo saggio pi\u00f9 noto e importante \u00e8 \"Das kulturelle Ged\u00e4chtnis: Schrift, Erinnerung und politische Identit\u00e4t in fr\u00fchen Hochkulturen\" del 1992 (trad. it. \"La memoria culturale. Scrittura, ricordo e identit\u00e0 politica nelle grandi civilt\u00e0 antiche\", 1997), che tratta in generale (e con esempi storici delle grandi civilt\u00e0 antiche mediterranee) della memoria come elaborazione del ricordo garante dell'identit\u00e0 socio-culturale.\nIl 17 aprile 2012 \u00e8 divenuto socio dell'Accademia delle scienze di Torino.\nNel 2017 gli \u00e8 stato attribuito il Premio Balzan per gli studi sulla memoria collettiva, insieme alla moglie Aleida."}
{"id": "1452552", "revid": "770685", "url": "https://it.wikipedia.org/wiki?curid=1452552", "title": "Christina Aguilera in Concert", "text": "Christina Aguilera in Concert (conosciuto anche come il \"Sears &amp; Levis Tour\") \u00e8 stato il primo tour della cantante statunitense Christina Aguilera.\nPartito il 19 maggio 2000 ad Holland nel Michigan, il tour ha toccato numerose citt\u00e0 statunitensi e canadesi, ha sbarcato per un'unica data anche in Europa e Venezuela ed ha raggiunto il Giappone nel gennaio del 2001, per un totale di 86 date. Il tour si \u00e8 concluso 1\u00ba febbraio 2001 a Tokyo incassando 32 milioni di dollari."}
{"id": "1452555", "revid": "171091", "url": "https://it.wikipedia.org/wiki?curid=1452555", "title": "Buisson (Antey-Saint-Andr\u00e9)", "text": "Buisson (pron. fr. : ) \u00e8 una frazione del comune di Antey-Saint-Andr\u00e9 in Valle d'Aosta. Da questa frazione parte anche la funivia che porta a Chamois, il comune pi\u00f9 alto della Valle d'Aosta, raggiungibile solo attraverso questo mezzo."}
{"id": "1452559", "revid": "767487", "url": "https://it.wikipedia.org/wiki?curid=1452559", "title": "James Douglas, IV conte di Morton", "text": "Il Cancelliere di Scozia.\nJames Douglas nacque attorno al 1516, secondo figlio di Sir George Douglas di Pittendriech ed Elizabeth Douglas, la sua data di nascita viene desunta dal fatto che, nel marzo 1578, egli scrisse d'avere 61 anni, ponendo quindi la sua nascita attorno al 1516. Prima del 1543 spos\u00f2 Elizabeth (morta dopo il 1581), figlia di James Douglas III conte di Morton (morto 1548). Nel 1553 James Douglas succedette al suocero nel titolo e nei possedimenti, che includevano anche il Dalkeith Palace e il Castello di Aberdour. Le sorelle maggiori di Elizabeth, Margaret che era sposata a James Hamilton e Beatrix pare sofrissero di una qualche forma di disagio mentale, motivo per cui, probabilmente, tutto and\u00f2 ad Elizabeth. I figli maschi nati dal matrimonio fra James ed Elizabeth pare non siano vissuti fino all'et\u00e0 adulta mentre le figlie femmine nel 1581 vennero dichiarate giuridicamente incompetenti. Oltre ai figli legittimi James ebbe anche cinque figli nati fuori dal matrimonio. Quando nel 1543 ebbe inizio il Brutale corteggiamento della Scozia da parte dell'Inghilterra, James e suo fratello David Douglas (1515circa-1558) comunicarono ad Enrico VIII d'Inghilterra la possibilit\u00e0 che gli venisse consegnato il Castello di Tantallon, il re da parte sua rispose con l'Incendio di Edimburgo dell'anno seguente. Quattro anni dopo James si trov\u00f2 a difendere il palazzo di Dalkeith e in quell'occasione venne preso prigioniero e portato in Inghilterra. Il brutale corteggiamento termin\u00f2 nel 1550, con il trattato di Boulogne ed egli venne liberato e rimandato in patria, in cambio gli scozzesi liberarono James Lutrell (1518 o 1519-10 luglio 1551), un militare e diplomatico inglese, caduto in mani scozzesi nel corso di quello stesso anno.\nNel 1560 ebbe inizio la rottura fra la Scozia e la Chiesa cattolica, nota come la Riforma scozzese; all'inizio la posizione di James parve non essere chiara, ma nel febbraio di quell'anno anch'egli firm\u00f2 il trattato di Berwick con cui si chiedeva agli inglesi aiuto militare per scacciare il regime cattolico di Maria di Guisa, reggente per la figlia, la piccola Maria Stuarda. Nel novembre dello stesso anno egli prese parte al viaggio in Inghilterra che aveva lo scopo, fallito, di organizzare le nozze fra Elisabetta I d'Inghilterra e James Hamilton, III conte di Arran, un nipote di James stesso.\nNel 1563 divenne Lord Cancelliere di Scozia e nonostante le proprie simpatie per la causa protestante non prese parte agli eventi che squassarono la Scozia nel 1565, ma nel marzo 1566 guid\u00f2 le forze che presero possesso dell'Holyrood Palace e che assassinarono Davide Rizzio, il consigliere ed amico della regina Maria Stuarda. \nLa regina si rifugi\u00f2 a Dunbar e Morton e gli altri \"leader\" fuggirono in Inghilterra. Perdonato dalla regina, Morton ritorn\u00f2 in Scozia agli inizi del 1567 e con 600 uomini giunse al Castello di Borthwick, dove la regina si era rifugiata dopo il suo matrimonio con James Hepburn, IV conte di Bothwell. Il matrimonio della regina con Bothwell aveva suscitato non poco scalpore e il disappunto di parte dei nobili fu tale che si ritenne di sistemare la cosa sul campo, il che avvenne alla Battaglia di Carberry Hill, dove Bothwell si offr\u00ec di sistemare la cosa con un combattimento fra lui ed uno nei nobili della fazione opposta. A raccogliere la sfida fu Patrick Lindsay, VI Signore di Lindsay, ma un veto al combattimento giunse dalla regina e al suo nuovo marito non rest\u00f2 che la resa. James fu presente alla conferenza straordinaria a Carberry Hill e fu parte attiva nell'ottenere il beneplacito della regina, prigioniera al Castello di Loch Leven, alla sua abdicazione in favore del figlio Giacomo VI. Quando Maria fugg\u00ec, James era a capo dell'esercito, che sconfisse le forze della regina alla Battaglia di Langside nel 1568 e fu il pi\u00f9 valutato consigliere di Giacomo Stewart (conte di Moray) durante il breve periodo in cui fu il reggente. \nIl Reggente di Scozia.\nIl nuovo re di Scozia, Giacomo VI di Scozia era un bambino di due anni che doveva far fronte a un'imminente guerra civile, il reggente James Stewart, fratellastro della regina, venne assassinato all'inizio del 1570 e l'anno dopo anche l'altro reggente Matthew Stuart venne ucciso da un colpo di pistola a seguito di una rissa da strada a Stirling. Il 18 novembre 1571 il nuovo reggente John Erskine, XVII, conte di Mar (morto 28 ottobre 1572), mand\u00f2 James insieme a Robert Pitcairn (forse 1520-1584), abate di Dunfermline, e James MacGill (morto 1579) a trattare con Henry Carey, I barone Hunsdon, governatore di Berwick-upon-Tweed per conto di Elisabetta I. Erskine voleva mettere sotto assedio i sostenitori di Maria, che tenevano ancora il Castello di Edimburgo, e sperava che James da quella spedizione ottenesse un sostanziale aiuto militare e per rendere pi\u00f9 appetibile la cosa agli inglesi James offr\u00ec loro la possibilit\u00e0 di riavere Thomas Percy, VII conte di Northumberland, che si era rifugiato in Scozia dopo il fallimento della Rivolta dei papisti. Hunsdon scrisse che Elisabetta sperava ancora in una soluzione pacifica dei conflitti interni alla Scozia, ma che, a fronte delle prospettive di spesa della spedizione, avrebbe dato loro una somma di denaro. Le trattative per un eventuale aiuto militare non erano ancora terminate quando Erskine mor\u00ec nell'autunno del 1572.\nLa morte di Erskine e di Lennox, rispettivamente secondo e terzo reggente, gli diede finalmente la possibilit\u00e0 di raggiungere l'oggetto della sua ambizione, venendo eletto reggente a sua volta. Sotto molti aspetti, Morton era un uomo energico e capace e nel febbraio 1573 riusc\u00ec a riappacificarsi con George Gordon, V conte di Huntly e con altri nobili cattolici che sostenevano Maria. In mano ai suoi sostenitori c'era ancora il castello di Edimburgo, ora sotto la guida di William Kirkcaldy di Grange e di William Maitland di Lethington (1525-9 giugno 1573), ma con l'aiuto della regina Elisabetta I riusc\u00ec ad avere la meglio sulle difese del castello che cadde il 27 maggio 1573.\nLa decapitazione dei comandanti del castello pose fine alla possibile restaurazione della regina Maria Stuarda sul trono di Scozia, quanto meno per mano degli scozzesi stessi, e mentre tutto sembrava volgere a suo favore correnti sotterranee lavoravano per la sua rovina. James si era alienato il clero presbiteriano a causa del suo appoggio all'Episcopalismo e tutta la Chiesa, bench\u00e9 divisa, disapprov\u00f2 all'unanimit\u00e0 la confisca delle sue propriet\u00e0 da parte di James. Andrew Melville, che era succeduto a John Knox quale capo della chiesa, era fermamente contrario ad ogni allontanamento dal presbiterianesimo, dal canto suo James era estremamente ligio nel raccogliere un terzo delle rendite di ogni beneficio ecclesiastico, che andava a finire nelle casse del re. Mentre saliva la pressione dei seguaci di Melville, esponenti del cattolicesimo come Colin Campbell, VI conte di Argyll e John Stewart, IV conte di Atholl (morto 25 aprile 1579) insieme a coloro che ancora sostenevano Maria ed Alexander Erskine di Gogar (morto 1592), governatore del Castello di Stirling e tutore di Giacomo, premettero perch\u00e9 James si dimettesse dal ruolo di reggente. James dovette cedere e si dimise nel marzo 1578, anche se continu\u00f2 a detenere gran parte del proprio potere. Dopo aver restituito alla corona il castello di Edimburgo, il palazzo di Holyrood e le Insegne di Scozia si ritir\u00f2 nel Castello di Loch Leven dedicandosi alla cura dei giardini. Mentre l'undicenne Giacomo scriveva che molti in Scozia erano disgustati da quella che era stata la sua amministrazione Elisabetta in Inghilterra reag\u00ec con preoccupazione alle sue dimissioni, poich\u00e9 era convinta che fosse stato anche il suo peso a portarlo alla reggenza e la estromissione avrebbe potuto riflettersi negativamente su di lei. Per questo motivo ella istru\u00ec due dei suoi diplomatici, Thomas Randolph e Robert Bowes (forse1535-1597) a difendere James, dicendo che prima di costringerlo alle dimissioni ci si sarebbe dovuti consultare con l'Inghilterra per spingerlo a migliorare la sua amministrazione. \nLa nuova carica e la condanna a morte.\nIl 27 marzo 1578 John Erskine, XVIII conte di Mar (1558 circa - 14 dicembre 1634), e i suoi fratelli indussero James a prendere possesso del castello di Stirling e quindi del re che vi si trovava. La fazione dei suoi avversari non rimase a guardare e il 12 agosto i due eserciti si fronteggiarono nei pressi di Falkirk, tuttavia non vi fu battaglia, due ministri scozzesi, James Lawson e David Lindsay, unitamente all'ambasciatore inglese Robert Bowes, negoziarono una tregua fra le parti e il Parlamento di Scozia, convocato a Stirling, la ratific\u00f2. Questo accordo nominale diede vita a un nuovo governo dove James, reintegrato, fu di nuovo presidente del consiglio, anche se il conte di Atholl rimase a capo di un pi\u00f9 largo consiglio, che comprendeva entrambe le fazioni. Il 20 aprile 1579, di ritorno da un banchetto, Atholl si ammal\u00f2 per morire improvvisamente cinque giorni dopo e si pens\u00f2 che fosse stato avvelenato e i sospetti si diressero subito su James. La sua nuova ascesa fu breve e il solo elemento rilevante fu il tentativo di processare i membri del Clan Hamilton, che ancora sostenevano Maria. Claud Hamilton, I lord di Paisley e suo fratello John Hamilton, I marchese di Hamilton fuggirono quindi in Inghilterra, pi\u00f9 tardi James ebbe a dire che egli era estraneo a tutta la vicenda.\nNel maggio di quell'anno un uomo che aveva la fama di essere eccentrico, Skipper Lindsay, disse di fronte al re e alla folla, che il giorno del giudizio era alle porte, nel mese di settembre il cugino del re Esm\u00e9 Stewart, I duca di Lennox venne dalla Francia e riusc\u00ec a entrare nelle grazie del re, fu creato conte di Lennox ed ebbe la custodia del Dumbarton Rock e l'incarico di Gran Ciambellano. Nel frattempo Giacomo aveva raggiunto la maggiore et\u00e0 e in quello stesso mese dichiar\u00f2 conclusa la reggenza poich\u00e9 era ormai tempo di prendere il potere nelle proprie mani.\nIl 31 dicembre James Stewart, conte di Arran (morto 1595), uomo vicino a Lennox, in un consiglio che si tenne presso Holyrood, accus\u00f2 James Morton di aver fatto parte di coloro che avevano complottato per uccidere Enrico Stuart, Lord Darnley, padre del re. L'effetto di queste parole port\u00f2 James a diventare prigioniero di Lennox al castello di Dumbarton e qualche mese dopo una Corte d'assise lo condann\u00f2, anche sulla base delle confessioni di Bothwell, che sostenne che James sapeva del complotto anche se non ne fu parte attiva.\nLa fine.\nJames venne giustiziato il 2 giugno 1581 con la \"Maiden\" una primitiva forma di ghigliottina. Il suo corpo rimase sul patibolo per qualche giorno prima di essere sepolto in una tomba senza nome nel Greyfriars Kirkyard, la testa invece rimase su una picca per 18 mesi prima che fosse riunita al suo corpo nel dicembre del 1582.\nDopo la sua morte Giacomo reput\u00f2 che la sua vedova fosse del tutto inadatta ad occuparsi del patrimonio di famiglia e nomin\u00f2 un tutore che se ne occupasse. Il titolo di conte di Morton and\u00f2 brevemente a uno dei suoi nipoti, John Maxwell, VIII Signore di Maxwell (24 aprile 1553-7 dicembre 1593), ma poco dopo and\u00f2 a suo cugino Archibald Douglas, VIII conte di Angus e V conte di Morton (1555-4 agosto 1588)."}
{"id": "1452561", "revid": "3082", "url": "https://it.wikipedia.org/wiki?curid=1452561", "title": "Flavio Merobaude", "text": ""}
{"id": "1452563", "revid": "1318658", "url": "https://it.wikipedia.org/wiki?curid=1452563", "title": "Mare aux Hippopotames", "text": "Mare aux Hippopotames (Lago degli ippopotami) \u00e8 un parco nazionale situato in Burkina Faso, creato nel 1937 e diventato nel 1986 l'unica Riserva della biosfera dell'UNESCO del paese. \nSi trova a circa 60 chilometri a nord di Bobo-Dioulasso, ed ha un'estensione di circa 153\u00a0km\u00b2.\nIl parco ospita un centinaio di ippopotami e circa 1000 ecoturisti lo visitano ogni anno. "}
{"id": "1452564", "revid": "1305772", "url": "https://it.wikipedia.org/wiki?curid=1452564", "title": "Merobaude", "text": ""}
{"id": "1452574", "revid": "869733", "url": "https://it.wikipedia.org/wiki?curid=1452574", "title": "Giogo di Santa Maria", "text": "Il Giogo di Santa Maria o Passo dell'Umbrail (\"Pass dal Umbrail\" in romancio, \"Umbrailpass\" o \"Wormserjoch\" in tedesco) (2.503\u00a0m s.l.m.) \u00e8 un valico alpino situato nelle Alpi Retiche occidentali (sottosezione Alpi della Val M\u00fcstair), in prossimit\u00e0 del confine italo-svizzero e del passo dello Stelvio, e che mette in comunicazione il cantone dei Grigioni svizzero con l'alta Valtellina. \u00c8 il valico carrozzabile pi\u00f9 alto della Svizzera, aperto al traffico nel 1901.\nDescrizione.\nSi tratta di un valico con vocazione prettamente turistica e scarsa a livello stradale di trasporto-collegamento considerando la quota altimetrica elevata, il confine tra due stati, la chiusura invernale prolungata, all'interno di un contesto ambientale-paesaggistico suggestivo e quasi del tutto incontaminato delle Alpi, divenendo per questo m\u00e9ta ambita di cicloamatori e motociclisti in estate. Dall'agosto 2015 la strada \u00e8 stata completamente asfaltata.\nDal valico si ha una vista sulla val Monastero, sulla valle di Fraele, sulla Valtellina e sulla Val di Trafoi. Dall'Italia si raggiunge attraverso la IV cantoniera del versante lombardo-valtellinese del passo dello Stelvio, del quale il Giogo di Santa Maria-Passo dell'Umbrail viene spesso considerato il terzo versante di accesso, in territorio svizzero, oltre ai due versanti italiani. Al pari degli altri due versanti dello Stelvio \u00e8 soggetto a chiusura invernale prolungata tra ottobre e maggio.\nDal giogo \u00e8 possibile scendere in Svizzera, ovvero a Santa Maria Val M\u00fcstair, attraverso una stradina dove i lavori di asfaltatura degli ultimi 2,5 chilometri sono stati effettuati solamente nel 2016. La strada \u00e8 stretta e pendente e scende per 13 chilometri nella sottostante val Monastero, dopo 1.126 metri di dislivello.\nLa val Monastero, da secoli svizzera (cantone dei Grigioni), fa confluire a livello idrologico le sue acque verso la val Venosta e appartiene perci\u00f2 geograficamente al versante \"italiano\" delle Alpi.\nSport.\n\u00c8 stato affrontato nell'edizione 2017 del Giro d'Italia, nel corso della sedicesima tappa da Rovetta a Bormio, con lo spagnolo Mikel Landa a transitare per primo in vetta salendo dal versante svizzero."}
{"id": "1452576", "revid": "400694", "url": "https://it.wikipedia.org/wiki?curid=1452576", "title": "Grammy Award al miglior artista esordiente", "text": "Il Grammy per il miglior artista esordiente (\"Grammy Award for Best New Artist\") \u00e8 un premio Grammy istituito nel 1960, un anno dopo la prima edizione dello spettacolo. Fa parte dei quattro grandi premi principali ed \u00e8 infatti uno dei pi\u00f9 prestigiosi. Questa categoria premia l'artista rivelazione dell'anno.\nQuesta la prima categoria dei Grammy in cui \u00e8 stato revocato un premio, accadde nel 1990 quando si scopr\u00ec che i vincitori Milli Vanilli non erano i veri cantanti del loro album di debutto. Il premio non \u00e8 stato assegnato ad un altro artista.\nDei 48 premi assegnati in questa categoria, le vincitrici donne sono state 24, 15 i gruppi musicali e 11 gli artisti maschili. Tra il 1997 e il 2003 il premio fu assegnato a tutte artiste femminili. Per 14 anni inoltre il vincitore non fu un artista maschile solista, fino a quando, nel 2006, John Legend non ruppe questa sequenza.\nSolo cinque artisti hanno vinto contemporaneamente \"Miglior artista esordiente\" e Album dell'anno: Bob Newhart nel 1961, Christopher Cross nel 1981, Lauryn Hill nel 1999, Norah Jones nel 2003 e Billie Eilish nel 2020.\nNel 1984 per la prima volta nessuno degli artisti candidati era statunitense: i Culture Club, gli Eurythmics, i Musical Youth e i Big Country erano britannici e i Men Without Hats erano canadesi)."}
{"id": "1452577", "revid": "154893", "url": "https://it.wikipedia.org/wiki?curid=1452577", "title": "Coppe", "text": "Coppe \u00e8 una frazione del comune di Stroncone (TR).\nIl paese si trova sulla sommit\u00e0 di un colle, a 411 e tre km dal capoluogo; esso \u00e8 occupato da 56 abitanti (dati Istat, 2001 ).\nStoria.\nNoto nel passato con il nome di \"Castrum Cupparum\" e poi \"Poggio delle Coppe\", fu dominio del Ducato di Spoleto, a cui pagava i dazi, e dei signori narnesi Cardoli. All'inizio del XII secolo esso viene donato, da tal Beraldo di Rolando, agli abati del monastero di Farfa. Nel 1155 venne diviso tra i figli del proprietario, tal Bibbieno Cardoli.\nIl papa Onorio III, nel 1225, lo pone sotto la sua protezione per liberarlo dalle tasse che doveva al comune di Narni. Nello statuto di questa citt\u00e0 si legge, infatti, che i confini del paese venivano aggiustati e, nel 1300, risulta inserito nel territorio narnese assieme a Finocchieto e Stroncone.\nCade poi sotto il Patrimonio di San Pietro, dato che nel 1439 era retto dal falisco Bartolomeo Vitelleschi.\nNel 1507 risulta appartenere al conte Bernardo Cardoli, la cui famiglia lo tenne fino al XVII secolo: oggigiorno appartiene ai Malvetani.\nNel XIX secolo vi si trovava un ospedale per accogliere i pellegrini.\nLa cittadina pi\u00f9 famosa \u00e8 Marisona insieme ad Armandone\nEconomia e manifestazioni.\nIl castello, dopo essere stato profondamente restaurato, \u00e8 diventato una residenza agrituristica.\nNel mese di febbraio vi si svolge la manifestazione \"I sapori della terra\", mentre ad agosto si tiene la \"Sagra della ciriola copparola\"."}
{"id": "1452580", "revid": "12387602", "url": "https://it.wikipedia.org/wiki?curid=1452580", "title": "Passo dell'Umbrail", "text": ""}
{"id": "1452582", "revid": "729019", "url": "https://it.wikipedia.org/wiki?curid=1452582", "title": "Tri Nations 2000", "text": "Il Tri Nations 2000 fu la 5\u00aa edizione del torneo internazionale di rugby a 15 dell'Emisfero Sud organizzato dal SANZAR che vedeva di fronte, fino al 2012, le Nazionali di , e ; si tenne dal 15 luglio al 26 agosto 2000 e vide la disputa di 6 incontri con la formula del girone all'italiana di andata e ritorno.\nIl sistema di punteggio prevedeva per ogni incontro 4 punti per la vittoria, 2 per il pareggio, 0 per la sconfitta pi\u00f9 un eventuale punto di bonus alla o alle squadre che segnassero almeno quattro mete e un ulteriore punto per la squadra che risultasse sconfitta con sette punti o meno di scarto.\nNella partita inaugurale del torneo tra \"Wallabies\" e \"All Blacks\", che si tenne nel nuovissimo Stadium Australia costruito in occasione delle imminenti Olimpiadi di Sydney, si registr\u00f2 il record mondiale di affluenza per un incontro di rugby a 15, 109\u00a0874 spettatori."}
{"id": "1452585", "revid": "559685", "url": "https://it.wikipedia.org/wiki?curid=1452585", "title": "Clergyman", "text": "Il clergyman \u00e8 un abito ecclesiastico composto da pantaloni, camicia e giacca di colore nero o grigio o blu scuro, raramente marrone, caratterizzato da una camicia di solito dello stesso colore dell'abito con colletto bianco. In ambito cattolico \u00e8 usato dai chierici (diaconi, presbiteri e vescovi) in alternativa all'abito talare. \u00c8 possibile indossare il clergyman gi\u00e0 dal secondo anno di seminario maggiore (dopo l'Ammissione all'Ordine Sacro) per i seminaristi diocesani o dalla prima professione per i religiosi, anche se solitamente \u00e8 utilizzato dopo l'ordinazione diaconale. Valgono in ogni caso le disposizioni delle conferenze episcopali o dei vescovi locali.\nTipologie.\nCi sono fondamentalmente due modelli di colletto. Il primo \"alla romana\" spunta per mezzo centimetro circa dal colletto nero e deriva dall'abito talare nel quale una fascia di plastica bianca, alta circa 3-4 centimetri, viene inserita tra collo e abito, indicando il candore e la purezza. La versione pi\u00f9 moderna invece consta in un inserto generalmente di plastica bianca che viene inserito in apposite fessure del colletto della camicia, formando il caratteristico quadratino bianco.\nIl clergyman dei vescovi.\nSebbene i vescovi si presentino in pubblico pi\u00f9 spesso con l'abito talare, anche per essi \u00e8 in uso il clergyman. Nell'uso cattolico il clergyman di un vescovo non si distingue da quello di un presbitero (si riconosce il vescovo dall'anello e dalla croce pettorale), mentre nell'uso anglicano e luterano i vescovi indossano la camicia di colore violaceo. Tra l'altro, per i vescovi anglicani anche l'abito talare \u00e8 sempre violaceo, in quanto non \u00e8 stato introdotto per loro l'abito \"piano\", costituito da una talare nera filettata di viola, con asole e bottoni viola e la fascia color viola. Lo stesso discorso vale per i cardinali che non hanno un clergyman specifico. Invece, il papa Giovanni Paolo II faceva uso di un clergyman color bianco nelle sue escursioni in montagna (in questo caso richiamava il colore bianco della veste talare dei pontefici).\nStoria.\nIl clergyman inizialmente era in uso tra i pastori protestanti dell'area anglosassone, ma in seguito venne accolto anche in ambiente cattolico romano, prima come concessione per coloro che dovevano viaggiare e fare altre attivit\u00e0, in seguito fu tollerato ed infine accettato come abito ecclesiastico ordinario, tant'\u00e8 che l'abito talare non \u00e8 pi\u00f9 obbligatorio sotto il camice quando si usa questo paramento nelle celebrazioni liturgiche. I pontefici da Paolo VI in poi hanno sempre ribadito l'uso dell'abito ecclesiastico quale convenienza dell'identit\u00e0 cattolica. \nCos\u00ec si esprimeva Giovanni Paolo II:"}
{"id": "1452593", "revid": "1543377", "url": "https://it.wikipedia.org/wiki?curid=1452593", "title": "Lepidozamia peroffskyana", "text": "Lepidozamia peroffskyana \u00e8 una cicade della famiglia delle Zamiaceae, endemica dell'Australia.\nLa descrizione della specie fu fatta dal botanico tedesco Eduard August von Regel nel 1857, basandosi su un esemplare conservato presso l'orto botanico di San Pietroburgo. L'epiteto specifico \u00e8 un omaggio a Lev Alekseevi\u010d Perovskij (1792-1856), direttore dell'orto all'epoca della messa a dimora dell'esemplare.\nDescrizione.\n\u00c8 una specie con portamento arborescente, con fusti alti sino a 7 m, con un diametro di 80\u00a0cm.\nLe foglie lunghe 150\u2013300\u00a0cm, pennate, di colore verde brillante, sono disposte a corona sulla sommit\u00e0 del fusto. Ogni foglia \u00e8 composta da 150-250 foglioline lanceolate, lunghe 20-40 \u00a0cm, che si inseriscono alterne sul rachide centrale; le foglie sono caratteristicamente prive di venatura centrale e presentano da 7 a 13 venature parallele.\n\u00c8 una specie dioica. Il cono maschile \u00e8 di forma grossolanamente cilindrica, di colore grigio-bruno, lungo 45\u201375\u00a0cm, con un diametro di 12\u201319\u00a0cm. I coni femminili sono anch'essi cilindrici, lunghi 40\u201390\u00a0cm, con diametro di 12\u201325\u00a0cm.\nI semi sono ovoidali, lunghi 40\u201360\u00a0mm, ricoperti da un tegumento di colore rosso.\nBiologia.\n\u00c8 una specie dioica che si riproduce per impollinazione entomofila ad opera del coleottero curculionide \"Tranes lyterioides\".\nTali insetti compiono il loro intero ciclo vitale all'interno dei coni di diverse Zamiaceae: gli adulti si nutrono del polline e depongono le loro uova nei tessuti del cono, di cui si nutrono le larve. Lo stretto rapporto di interdipendenza tra insetto e pianta \u00e8 un tipico esempio di coevoluzione.\nDistribuzione e habitat.\nL'areale di questa specie \u00e8 ristretto all'estremit\u00e0 sud-orientale del Queensland e a quella nord-orientale del Nuovo Galles del Sud.\nCresce in piccole popolazioni ai margini della foresta pluviale o nella foresta umida sclerofilla, dal livello del mare sino a 1.000 m di altitudine.\nConservazione.\nNonostante l'areale relativamente limitato, \"L. peroffskyana\" pu\u00f2 vantare una popolazione stimata di oltre 20.000 esemplari, e paertanto la \"IUCN Red List\" la classifica come specie a basso rischio (\"Least Concern\").\nLa specie \u00e8 inserita nell'Appendice II della CITES."}
{"id": "1452596", "revid": "110157", "url": "https://it.wikipedia.org/wiki?curid=1452596", "title": "Fat Music for Fat People", "text": "Fat Music Volume 1: Fat Music for Fat People \u00e8 la prima raccolta pubblicata dall'etichetta Fat Wreck Chords nel 1994."}
{"id": "1452598", "revid": "117797630", "url": "https://it.wikipedia.org/wiki?curid=1452598", "title": "Parallax (personaggio)", "text": "Parallax \u00e8 un personaggio immaginario dei fumetti creato da Ron Marz (testi) e Darryl Banks (disegni) e facente parte dell'universo DC; compare in varie serie a fumetti pubblicate negli Stati Uniti d'America dalla DC Comics esordendo in \"Green Lantern\" (vol. 3) n. 50 (marzo 1994).\nBiografia del personaggio.\nParallax \u00e8 un potentissimo parassita alieno di color giallo; venne rinchiuso millenni fa all'interno della batteria centrale del pianeta Oa dai Guardiani dell'Universo perch\u00e9 non esisteva il modo di distruggerlo. Fu a causa della sua presenza che l'anello del potere delle Lanterne Verdi divenne inutilizzabile verso gli oggetti di colore giallo.\nCon questo pseudonimo venne chiamato Hal Jordan dopo aver distrutto l'intero corpo delle Lanterne Verdi e aver causato la quasi estinzione dei Guardiani; a causa della distruzione della sua citt\u00e0 natale, Coast City, da parte dell'alieno Mongul, infatti, Jordan, un tempo la pi\u00f9 valorosa delle Lanterne verdi, impazz\u00ec e si ribell\u00f2 ai Guardiani, massacrando l'intero Corpo delle Lanterne Verdi, dopo di che entr\u00f2 nella batteria centrale di Oa fonte del potere degli anelli delle Lanterne Verdi, assorbendone l'immenso potere e uscendone profondamente cambiato.\nSua sar\u00e0 la causa della crisi nell'universo DC Comics chiamata \"Ora zero\", e suo sar\u00e0 il merito della sopravvivenza della Terra e di miliardi di persone nella crisi chiamata \"L'ultima notte\": Jordan/Parallax, infatti, si sacrific\u00f2 per rigenerare il sole, impedendone lo spegnimento.\nPoco prima di questo atto eroico, Hal us\u00f2 l'infinito potere di Parallax per resuscitare Oliver Queen, morto tempo prima a bordo di un aereo esploso nei cieli di Metropolis.\nRecentemente per\u00f2 Kyle Rayner \u00e8 venuto a conoscenza della vera natura di Parallax, ovvero quella di un parassita che si nutre della paura di tutti gli esseri viventi. Il temibile Sinestro, rinchiuso anch'esso all'interno della batteria centrale, venne a contatto con l'alieno, ed elabor\u00f2 un piano allo scopo di vendicarsi di Jordan, dei Guardiani e dell'intero corpo.\nConvinse infatti Parallax ad impossessarsi, col il passare del tempo, della mente di Hal Jordan (resa fragile dopo la distruzione di Coast City) ed infine, quando lo stesso Jordan entr\u00f2 nella batteria centrale dopo aver massacrato le Lanterne, anche del suo corpo.\nDopo questa scoperta, lo Spettro lo liber\u00f2 dall'influenza di Parallax, e Hal Jordan torn\u00f2 poi in vita con l'aiuto di Kyle Rayner, Guy Gardner, Kilowog e John Stewart, sconfiggendo il parassita alieno.\nParallax poi si un\u00ec al Sinestro Corps, impossessandosi del corpo di Kyle Rayner, ma venne nuovamente sconfitto da Hal Jordan; al termine dello scontro con le truppe di Sinestro, l'essenza del parassita viene frazionata e rinchiusa nelle quattro batterie delle Lanterne terrestri (Jordan, Rayner, Stewart e Gardner), in modo che nessuno possa pi\u00f9 liberarlo.\nLa prigionia di Parallax, tuttavia, non durer\u00e0 quanto sperato: nel corso della saga \"La notte pi\u00f9 profonda\", i leader dei Sette Corpi si troveranno ad affrontare, durante la battaglia di Coast City, lo Spettro in forma di Lanterna Nera; nonostante i loro sforzi congiunti, questi \u00e8 decisamente troppo potente per essere sconfitto. Quando la situazione sembra farsi disperata, Jordan ricorda che, al momento della scissione del suo spirito da quello dello Spettro (avvenuta in \"Green Lantern Rebirth\"), quest'ultimo, trovatosi al cospetto di Parallax, mostr\u00f2 di temerlo; decide dunque di unirsi nuovamente all'Entit\u00e0 della Paura, nonostante sia Sinestro che Carol Ferris cerchino di dissuaderlo. L'unione tra i due si rivela in ogni caso vincente, consentendo la sconfitta dello Spettro nella forma di Lanterna Nera, ripristinandone la forma originale. Dopo essersi separato da Jordan, Parallax verr\u00e0 tuttavia prelevato da un essere sconosciuto (che poi si scoprir\u00e0 essere Krona) e imprigionato in un luogo ignoto sul pianeta Ryut (terra d'origine di Atrocitus) al cospetto del Libro Nero di Oa."}
{"id": "1452600", "revid": "125685373", "url": "https://it.wikipedia.org/wiki?curid=1452600", "title": "Klub Sportowy Cracovia", "text": "Il Klub Sportowy Cracovia, noto semplicemente come Cracovia, \u00e8 una societ\u00e0 calcistica polacca con sede a Cracovia. Fondato il 13 giugno 1906, \u00e8 tra le squadre di calcio pi\u00f9 antiche della Polonia. Nella stagione 2019-2020 milita nella Ekstraklasa, la massima divisione del campionato polacco di calcio.\nStrutture.\nStadio.\nDisputava le partite interne allo Stadio Maresciallo J\u00f3zef Pi\u0142sudski, demolito nel 2009 per poi essere ricostruito nel 2010.\nStatistiche e record.\nStatistiche nelle competizioni UEFA per club.\nTabella aggiornata alla fine della stagione 2019-2020.\nOrganico.\nRosa 2021-2022.\n\"Rosa aggiornata al 11 luglio 2021.\"\nRosa 2020-2021.\n\"Rosa aggiornata al 15 marzo 2021.\"\nRosa 2019-2020.\n\"Rosa aggiornata al 21 dicembre 2019.\"\nRosa 2017-2018.\n\"Rosa aggiornata al 4 ottobre 2017.\"\nRosa 2014-2015.\n\"Rosa aggiornata all'8 novembre 2014.\"\nRosa 2013-2014.\n\"Rosa aggiornata all'8 settembre 2013.\""}
{"id": "1452605", "revid": "122327938", "url": "https://it.wikipedia.org/wiki?curid=1452605", "title": "United Nations Relief and Rehabilitation Administration", "text": "L'United Nations Relief and Rehabilitation Administration (UNRRA) era un'organizzazione internazionale con sede a Washington, istituita il 9 novembre del 1943 per assistere economicamente e civilmente i Paesi usciti gravemente danneggiati dalla seconda guerra mondiale, entrata a far parte delle Nazioni Unite nel 1945, e sciolta il 3 dicembre 1947.\nL'organizzazione traeva i suoi fondi da contributi di Stati che non avevano sub\u00ecto devastazioni e che quindi potevano versare denaro per la ricostruzione postbellica. In un secondo momento, la sua opera venne estesa anche ai Paesi sconfitti.\nIn Italia.\nL'Italia ne venne ammessa nel 1946 a seguito degli Accordi di Roma. In particolare in Italia furono istituite l'UNRRA-Tessile, a cui spettava la distribuzione di tessuti di cotone e lana, e l'UNRRA-CASAS (Comitato Amministrativo Soccorso Ai Senzatetto), per la ricostruzione di case a favore dei senzatetto. Quest'ultima venne istituita nel 1947 con D.P.C.M. del 19/12/1947.\nIl comitato UNRRA-CASAS era presieduto dal Ministro per i lavori pubblici e in seno a esso, in forza del DPCM del 19/12/47, furono istituite due giunte. La prima giunta era incaricata dell'esecuzione delle operazioni edilizie promosse dal comitato stesso ed era presieduta dal presidente del CNR. Di essa fu chiamato a far parte G. Nazdo, funzionario statunitense esperto in materia edilizia gi\u00e0 membro della missione UNRRA in Italia, poi assorbito dalla missione ECA. Nel 1950 fu chiamato a far parte della prima giunta anche Adriano Olivetti, membro del consiglio direttivo dell'INU (Istituto Nazionale di Urbanistica) dal 1948, finanziatore della rivista \u201cUrbanistica\" dal 1949 e presidente dell'INU dal 16 giugno 1950."}
{"id": "1452606", "revid": "599013", "url": "https://it.wikipedia.org/wiki?curid=1452606", "title": "Diocesi di Ro\u017enava", "text": ""}
{"id": "1452608", "revid": "119991", "url": "https://it.wikipedia.org/wiki?curid=1452608", "title": "Stazione meteorologica di Elba Monte Calamita", "text": ""}
{"id": "1452614", "revid": "144636", "url": "https://it.wikipedia.org/wiki?curid=1452614", "title": "Raffaele Della Torre", "text": "Fu il principale rappresentante della fazione filo-francese a Genova verso la met\u00e0 del XVII secolo. Fu un importante pubblicista e uomo politico. Non deve essere confuso con l'omonimo nipote, che congiur\u00f2 contro la Repubblica pochi anni dopo la sua morte.\nVita e opere.\nRaffaele Della Torre studi\u00f2 a Roma, a Bologna e infine a Parma, dove rimase fino al 1606, quando torn\u00f2 a Genova e poco dopo ottenne il primo incarico pubblico, dando inizio a una lunga ed importante carriera.\nNel 1624 fu sorteggiato governatore, trovandosi cos\u00ec a svolgere un ruolo importante durante il respinto attacco di Carlo Emanuele I di Savoia a Genova nel 1625. Su questo episodio militare scrisse una breve opera, il \"Commentario dell'impressione ostile fatta dall'armi francesi e piemontesi nella Liguria l'anno 1625\", rimasta manoscritta.\nNel 1628 alla scoperta della congiura di Giulio Cesare Vachero fu nominato consultore dei governatori che dovevano seguire il processo. Alcuni anni dopo ne scrisse una relazione, che fu stampata solo nel 1846, quando divenne una delle sue opere pi\u00f9 note.\nNel 1630 fu inviato a Casale per assicurare al governatore di Milano, don Ambrogio Spinola, che la presenza di un residente francese a Genova non era di per s\u00e9 pregiudizievole ai rapporti con la Spagna; in realt\u00e0 si stava verificando una svolta nella politica internazionale della Repubblica e il Della Torre si caratterizz\u00f2 subito come un esponente di spicco del gruppo autonomista e filofrancese. Nel 1633 fu sorteggiato procuratore e nel 1634 partecip\u00f2 alle trattative per la pace con i Savoia.\nAlla fine del 1635 fu incaricato di ribattere ai memoriali storico-giuridici pubblicati da Juan Ruiz De Laguna, un funzionario spagnolo che fu prima avvocato fiscale e poi senatore milanese e pretore di Pavia. Le opere del De Laguna difendevano il diritto dei Finalesi di importare liberamente sale e di navigare nel mare ligure senza pagare gabelle alla Casa di San Giorgio. Dato che Finale era un feudo del re di Spagna, la questione aveva una grande importanza economica e diplomatica ed era utilizzata dalla Spagna come bastone/carota con cui prevenire una eccessiva autonomia della Repubblica. Gli scritti del De Laguna avevano un carattere semi-ufficiale. Quello sul sale era alla base della decisione del Magistrato Ordinario di Milano di rigettare le proteste genovesi a difesi del proprio monopolio. Solo dopo sette anni (nel 1642) Della Torre pubblic\u00f2 un volume dal titolo \"Controversiae finariensis adversus senatorem Lagunam cyrologia\", promuovendo gli interessi genovesi, anche se talvolta con argomentazioni storiografiche oggi ritenute inaccettabili. Il libro era dotato di ampie appendici documentarie e divenne perci\u00f2 un punto di riferimento obbligato per gli storici ed uomini politici, che nei secoli successivi si occuparono del marchesato di Finale.\nNel 1637 scrisse la \"Lettera...sopra le raggioni che tiene la Repubblica di Genova nel Mar Ligustico\", indirizzata al marchese Vincenzo Giustiniani. L'opera sostiene il diritto esclusivo di Genova sopra la navigazione nel mar Ligure, preparando il pi\u00f9 ampio studio pubblicato nel 1641 da Pietro Battista Borgo e promosso dallo stesso Della Torre. Le teorie giuridiche di Della Torre e di Borgo si oppongono a quella della \"libert\u00e0 dei mari\", proclamata da Ugo Grozio e combattuta da John Selden.\nNello stesso anno fu sorteggiato governatore: ci\u00f2 gli consent\u00ec di partecipare anche da posizioni di governo alla lotta politico-diplomatica contro la Spagna. Nel 1644 fu inviato a Roma per una missione diplomatica, che gli consent\u00ec di stabilire utili rapporti politici. L'importanza della sua figura nel gioco delle fazioni genovesi pu\u00f2 essere misurata anche dal fatto che nel 1649 gli Inquisitori di Stato aprirono un'inchiesta su di lui e subito intervennero i Supremi Sindacatori a difenderlo.\nContemporaneamente ai suoi impegni politico-professionali su questioni liguri, continu\u00f2 la sua attivit\u00e0 pubblicistica anche in altri settori. Nel 1641 pubblic\u00f2 il \"Tractatus de cambiis\": un'opera monumentale in cui venivano affrontati tutti gli aspetti della problematica dei cambi e delle lettere di cambio.\nNel 1645 fu a Roma, \u00ab per trattare alcune delicate questioni diplomatiche, prima fra tutte quella delle onoranze regie pretese dalla Repubblica. \u00c8 probabile che in questo periodo sia entrato in contatto con i Barberini e si sia messo al loro servizio \u00bb.\nPubblic\u00f2 nel 1651 il \"Dissidentis, desciscentis receptaeque Neapolis libri VI\", commissionatogli dal Conte d'Ognate, una ricostruzione della rivolta napoletana di Masaniello del 1647, e nel 1653 lo \"Squitinio della Republica di Venetia d'autore incognito squitinato\".\nNel 1654 le ripetute confische di imbarcazioni finalesi spinsero la Spagna a confiscare per rappresaglia i beni genovesi in Spagna, nel ducato di Milano e nel Regno di Napoli. Contribu\u00ec allora a indirizzare la diplomazia genovese nella difesa delle tesi della \"Cyrologia\", attaccate da un libretto milanese anonimo (\"Gli affari del Finale con Genova...\"). L'anno successivo, dopo che era stato raggiunto un accordo diplomatico, diffuse il proprio punto di vista nell'opera \"Al curioso del vero\". Anche negli ultimi anni della sua vita continu\u00f2 ad essere consultato su tutte le questioni politiche di rilievo.\nLa sua ultima opera a stampa, dedicata a Ferdinando II de' Medici fu il \"Restaurandae antiquae iurisprudentiae conatus\", pubblicata nel 1666. Non gli riusc\u00ec, invece, di pubblicare le \"Historie delli avvenimenti de suoi tempi\", in cui avrebbe voluto ricostruire la storia europea sino alla pace di Vestfalia del 1648 e di cui aveva completato il primo volume gi\u00e0 nel 1663, e materia di cui sper\u00f2 anche la collaborazione del cardinal Mazzarino, tramite l'aiuto del fraterno amico Giannettino Giustiniani, quinta colonna del potente cardinale a Genova.\nDella Torre avrebbe voluto che le sue carte fossero trasferite segretamente in Francia subito dopo la sua morte per consentirne la pubblicazione, ma i Collegi ne disposero il sequestro.\nAlla sua morte, avvenuta nel marzo 1666, Giustiniani cos\u00ec lo descriveva a Hughes de Lionne (Ministro degli Esteri di Luigi XIV): \u00ab \u00c8 morto il Seneca Christiano, il lume della Liguria, il pi\u00f9 chiaro splendore di questa Republica, il signore Raffaele Della Torre, nell'et\u00e0 sua di 87 anni e mesi, alli 21 di questo con intrepidezza e franchezza incomparabili, dicendo che anche nel morire s'imparava, che essendogli sempre stata rappresentata la morte per spaventosa et horribile, la provava dolce, e tranquilla \u00bb."}
{"id": "1452617", "revid": "75421", "url": "https://it.wikipedia.org/wiki?curid=1452617", "title": "Survival of the Fattest", "text": ""}
{"id": "1452619", "revid": "187", "url": "https://it.wikipedia.org/wiki?curid=1452619", "title": "Gruppi etnici del Vietnam", "text": ""}
{"id": "1452621", "revid": "2014155", "url": "https://it.wikipedia.org/wiki?curid=1452621", "title": "Giovanna III di Navarra", "text": "Nota anche come Jeanne d'Albret, era figlia di Margherita di Valois, sorella di Francesco I di Francia, e di Enrico II di Navarra. Fu la madre di Enrico IV di Francia.\nBiografia.\nInfanzia.\nGiovanna nacque al castello di Saint-Germain-en-Laye il 16 novembre 1528. Era figlia di re Enrico II di Navarra e della principessa Margherita d'Angoul\u00eame.\nCrebbe alla corte di Francia sotto l'autorit\u00e0 di suo zio materno, il re Francesco I.\nPrimo matrimonio.\nNel 1541, tent\u00f2 di resistere al progetto di matrimonio che le volevano far contrarre con Guglielmo (1516-1592), duca di Cl\u00e8ves. Anche se non aveva che dodici anni, tenne testa al re fino alla fine della cerimonia, dove lei lo sovrast\u00f2 fisicamente. Il matrimonio fu annullato per ragioni politiche, quattro anni dopo. Non era mai stato consumato.\nSecondo matrimonio.\nDopo la morte di Francesco I nel 1547, Giovanna spos\u00f2 a Moulins, il 20 ottobre 1548, il duca di Vend\u00f4me e di Borbone Antonio di Borbone, che godeva alla corte di Francia del rango di \"Primo Principe del sangue\".\nRegno.\nIl 25 maggio 1555, successe al padre sul trono di Navarra, che govern\u00f2 aiutata dal marito.\nFedele allo spirito di sua madre, favor\u00ec l'impianto della riforma protestante, ma rifiut\u00f2 ancora l'idea di rompere con la Chiesa cattolica a cui era attaccata. Nel campo degli affari esteri, cerc\u00f2 invano di ottenere la restituzione dell'Alta Navarra, che gli Spagnoli avevano annesso nel 1512.\nAzione in favore del protestantesimo.\nNel corso dell'anno 1560 lei pass\u00f2 al protestantesimo. Fino a quella data, si era mostrata particolarmente prudente ad affidare la sua simpatia alla nuova religione. Fu probabilmente sotto l'influenza di Th\u00e9odore de B\u00e8ze, che arriv\u00f2 alla sua corte, a N\u00e9rac, nell'agosto 1560, che si convert\u00ec. La sua rottura definitiva con il cattolicesimo divenne ufficiale a Natale. Nello stesso momento, suo marito Antonio mostr\u00f2, sotto l'influenza della corte, di giorno in giorno le sue preferenze per il cattolicesimo.\nCon un'ordinanza del 19 luglio 1561 autorizz\u00f2 il calvinismo nel suo regno. Inizi\u00f2 dopo la morte di Antonio, nel 1562, una serie di misure volte ad impiantare la Riforma nel B\u00e9arn. Tra queste, si conta la pubblicazione del catechismo di Calvino in bearnese (1563), la fondazione di un'accademia protestante ad Orthez (1566), la redazione di nuove Ordinanze ecclesiastiche (1566, 1571), la traduzione in basco del Nuovo Testamento da Jean de Li\u00e7arrague (1571), e la traduzione in bearnese del Salterio di Marot, di Arnaud de Salette (1568). Nel 1567, Jean de Lacvivier divenne uno dei suoi pi\u00f9 vicini consiglieri.\nRenata di Francia, duchessa di Ferrara, figlia del re Luigi XII di Francia, che si convert\u00ec al protestantesimo, critica nella sua corrispondenza il fanatismo religioso della regina di Navarra, che giudicava pericolosa per il paese. L'accusa di mentire, di proselitismo e di rispondere a delle voci che avvieranno l'odio tra i protestanti e i cattolici.\nIn molte di queste pubblicazioni, Giovanna ha scritto delle Memorie e qualche poema. Tra questi, quattro sonetti tra cui il \"Response de la Royne aux louanges de du Bellay\"; una Canzone sugli amori di Cond\u00e9 e di Mademoiselle de Limeui.\nConsapevole del focolaio calvinista che era nato sotto Giovanna e del fatto che suo figlio Enrico avrebbe potuto essere l'erede al trono, se i suoi figli Valois fossero morti senza prole, Caterina de' Medici temeva i Borbone, tenuti sempre lontani da corte, e la regina di Navarra, che a La Rochelle risiedeva e organizzava la sua politica militare. Con questa, Caterina cerc\u00f2 di utilizzare tutta la sua capacit\u00e0 diplomatica per evitare guerre civili.\nUltimi anni e morte.\nAl proposito di Caterina far sposare sua figlia Margherita di Valois con Enrico di Navarra, Giovanna all'inizio rifiut\u00f2 poi, dietro insistenza della consuocera, firm\u00f2 il contratto il 12 aprile 1572.\nGiovanna non riusc\u00ec per\u00f2 a vedere sull'altare il figlio: gi\u00e0 malata di tubercolosi, mor\u00ec qualche mese prima per un accesso di febbre.\nDiscendenza.\nGiovanna e Antonio di Borbone ebbero cinque figli, tra cui solo due raggiunsero l'et\u00e0 adulta:\nTitoli.\nDa parte sua, eredit\u00f2 dal padre Enrico d'Albret i titoli di:\nCon il suo matrimonio con Antonio di Borbone, primo principe del sangue:"}
{"id": "1452624", "revid": "75421", "url": "https://it.wikipedia.org/wiki?curid=1452624", "title": "Physical Fatness", "text": ""}
{"id": "1452628", "revid": "486946", "url": "https://it.wikipedia.org/wiki?curid=1452628", "title": "$winging Utter$", "text": ""}
{"id": "1452631", "revid": "75421", "url": "https://it.wikipedia.org/wiki?curid=1452631", "title": "Life in the Fat Lane", "text": ""}
{"id": "1452634", "revid": "767487", "url": "https://it.wikipedia.org/wiki?curid=1452634", "title": "Yssouf Kon\u00e9", "text": "Carriera.\nPrima di approdare al Cluj ha giocato nel campionato marocchino di calcio con Raja Casablanca e Olympique de Safi. Ha trascorso una stagione in Cina con il Qingdao Hailifeng.\nNel 2001 fu portato in Italia da Pantaleo Corvino, allora ds del Lecce, per\u00f2 non super\u00f2 le visite mediche a causa di un'ipertrofia cardiaca.\nNel 2007, all'epoca al Rosenborg, era considerato il giocatore pi\u00f9 importante del club norvegese.\nIl 29 gennaio 2013, rescisse il contratto che lo legava al V\u00e5lerenga."}
{"id": "1452635", "revid": "339392", "url": "https://it.wikipedia.org/wiki?curid=1452635", "title": "Rosenborg Calcio", "text": ""}
{"id": "1452636", "revid": "599013", "url": "https://it.wikipedia.org/wiki?curid=1452636", "title": "Guillermo Mart\u00edn", "text": "Carriera.\nPer diversi anni ha difeso la porta del . Con la Nazionale di calcio a 5 della Spagna ha partecipato allo UEFA Futsal Championship 2001 in Russia e al FIFA Futsal World Championship 2000, vincendo entrambe le manifestazioni. Pur essendo in rosa, nella Coppa del Mondo non and\u00f2 in panchina nella finale a causa di un infortunio, cos\u00ec come il secondo portiere Luis Amado. Per sostituirli fu chiamato d'urgenza Ricardo Jim\u00e9nez. In totale, ha disputato 26 incontri con le furie rosse, senza realizzare reti."}
{"id": "1452639", "revid": "1983214", "url": "https://it.wikipedia.org/wiki?curid=1452639", "title": "New Castle", "text": ""}
{"id": "1452640", "revid": "1305772", "url": "https://it.wikipedia.org/wiki?curid=1452640", "title": "Miracleman (disambigua)", "text": ""}
{"id": "1452641", "revid": "15756", "url": "https://it.wikipedia.org/wiki?curid=1452641", "title": "Daniel Iba\u00f1es Caetano", "text": "Carriera.\nA diciannove anni esordisce nella massima serie spagnola con il Mejorada FS dove rimane appena un anno per poi approdare nelle file del ; nella stagione 1998-99 il giovane brasiliano vince il campionato nonch\u00e9 la classifica marcatori, tre coppe di Spagna tra il 1998 ed il 2000, quattro supercoppe ma soprattutto un European Champions Tournament ed una Coppa Intercontinentale di calcio a 5 entrambe nell'anno 2000. Nel 2003 passa ai madrileni del Boomerang Intervi\u00fa con cui vince tre titoli consecutivi tra il 2003 ed il 2005, tre coppe di Spagna, tre supercoppe, tre Coppe UEFA, tre Coppe Intercontinentali (2005, 2006, 2007) e due Coppe Iberiche."}
{"id": "1452645", "revid": "125848537", "url": "https://it.wikipedia.org/wiki?curid=1452645", "title": "Jagiellonia Bia\u0142ystok Sportowa Sp\u00f3\u0142ka Akcyjna", "text": "Lo Jagiellonia Bia\u0142ystok Sportowa Sp\u00f3\u0142ka Akcyjna, noto semplicemente come Jagiellonia Bia\u0142ystok o Jagiellonia, \u00e8 una societ\u00e0 calcistica polacca con sede nella citt\u00e0 di Bia\u0142ystok. Fondato nel 1920, il club milita nella Ekstraklasa, la massima divisione del campionato di calcio polacco.\nStoria.\nIl Jagiellonia Bia\u0142ystok fu fondato il 30 maggio 1920. Il nome originale della squadra \u00e8 stato abbreviato in \"KSBZ 42 PP\". La sua prima partita fu contro il Kresowcy, che vinse per 5-1. Successivamente il nome della squadra \u00e8 stato cambiato in \"WKS 42 PP\", un'abbreviazione per \"Wojskowy Klub Sportowy\". Il 2 novembre 1930 il club perse 1-2 contro il \"WKS 82 PP\" per gli spareggi per avanzare nella divisione 1. Il 27 gennaio 1932 fu la prima volta che \"Jagiellonia\" fu introdotta nel nome del club quando fu cambiato in \"Bia\u0142ystok Sports Club Jagiellonia\".\nIl termine \"Jagellonia\" si riferisce alla dinastia Jagellonica che govern\u00f2 la Polonia per due secoli. Intorno allo stesso tempo, lo stemma del club \u00e8 stato introdotto con i suoi colori rosso e giallo. Nel 1938, a causa di problemi finanziari, il club si sciolse e cess\u00f2 di esistere fino alla sua riattivazione nel 1945. Il 26 gennaio 1957 la fusione del \"Budowlani Bia\u0142ystok\" e dello \"Sparta Bia\u0142ystok\" riattiv\u00f2 lo \"Sport Club Jagiellonia Bia\u0142ystok\" con l'originale maglia giallo-rosso-nera.\nNei primi anni '70 la squadra giocava nella Klasa A e nella lega distrettuale. La situazione \u00e8 cambiata quando Micha\u0142 Urban \u00e8 diventato allenatore della squadra: i giocatori hanno iniziato ad allenarsi in un moderno campo di addestramento con esercitazioni moderne. Molti giovani giocatori hanno iniziato a giocare per il club, compresi i futuri rappresentanti della squadra nazionale juniores della Polonia. Grzegorz Bielatowicz \u00e8 entrato nel club come scout e ha trovato alcuni giovani talenti provenienti dalla regione nord-orientale, tra loro c'era Jerzy Zawi\u015blan, che era stato il secondo miglior marcatore nella stagione 1975-76 della II League, realizzando 13 gol.\nLa squadra inizi\u00f2 ad avere un certo successo e fu promossa alla divisione II dopo aver vinto gli spareggi della promozione nella stagione 1974-75. La squadra fu promossa alla II lega nel 1975, ma dopo 3 stagioni il Jagiellonia venne retrocesso nel 1978. Alla fine degli anni '70 Jerzy Bo\u0142tu\u0107, Leszek Frelek, Ryszard Karalus e Zbigniew Skoczylas iniziarono un grande progetto giovanile per portare una squadra giovane e forte.\nNella stagione 1982-83, il club, guidato da Grzegorz Bielatowicz, conclude al primo posto con un vantaggio di nove punti dal secondo posto, occupato dal Gwardi\u0105 Szczytno, promuovendo la squadra nella Divisione II. Con la medaglia d'argento olimpica Janusz W\u00f3jcik come allenatore, la squadra ha giocato una serie di buone stagioni nella Divisione II terminando al terzo posto nel 1986, mentre l'anno successivo \u00e8 stato promosso in I Liga per la prima volta nella storia del club. Inoltre, il capocannoniere della competizione \u00e8 stato un rappresentante della Polonia, Jacek Bayer, che ha realizzato 20 reti con la maglia del Jagellonia.\nEkstraklasa.\nLe partite della seconda lega avevano gi\u00e0 raggiunto una media di 15.000 spettatori, mentre la prima partita in Ekstraklasa stim\u00f3 35-40.000 sostenitori; ogni partita casalinga, dopo la prima, \u00e8 stata vista da non meno di 20.000 tifosi sugli spalti. Storie di testimoni hanno detto di ricordare bus di sostenitori provenienti da villaggi di tutta la regione. Le prime due stagioni non sono andate bene per la squadra di Bia\u0142ystok, che ha concluso all'8\u00ba ed al 16\u00b0, retrocedendo. L\u2019anno dopo la squadra perde i playoff per la promozione ai calci di rigore contro lo Zag\u0142\u0119bie Sosnowiec. Nell'anno seguente, il club fin\u00ec al 2\u00ba posto guadagnandosi la nuova promozione nella Ekstraklasa. Dopo solo una stagione nel massimo campionato, la squadra \u00e8 stata retrocessa, raggiungendo in poco tempo il 4\u00ba campionato. Entro 3 anni, per\u00f2, il club era di nuovo nella seconda lega.\nNel 2007, il team \u00e8 salito nuovamente in Ekstraklasa, dove lo \u00e8 tuttora. Nella prima stagione, la squadra ha concluso al 14\u00ba posto con 27 punti, mentre l'anno seguente termin\u00f2 ottavo con 34 punti. Nel 2009, il club \u00e8 stato punito con una detrazione di 10 punti a seguito di uno scandalo di corruzione commesso dal precedente presidente del club. Il primo successo del club fu nella stagione 2009-10 in cui il club vinse la Coppa di Polonia, battendo il Pogon Szczecin grazie a un gol di Andrius Skerla. La stagione 2014-15 \u00e8 stata la seconda stagione di maggior successo, in cui la squadra ha concluso con un buon terzo posto. Nella stagione 2016-17 vinse la Coppa di Polonia e concluse, nuovamente, con il terzo posto in campionato. L\u2019Ekstraklasa 2017-2018 \u00e8 stata la migliore della storia del club, chiudendo al secondo posto in classifica, sotto la guida Micha\u0142 Probierz. Prende parte alle qualificazioni di UEFA Europa League 2018-2019, partendo dal 2\u00ba turno. Qui i polacchi eliminano il Rio Ave, vincendo per 1-0 in Polonia e pareggiando con un emozionante 4-4 in Portogallo, ma nulla possono al turno successivo contro il che si impone in entrambi i match (1-0 e 3-1).\nOrganico.\nRosa 2021-2022.\n\"Aggiornato al 22 giugno 2021\""}
{"id": "1452672", "revid": "219110", "url": "https://it.wikipedia.org/wiki?curid=1452672", "title": "Pontedera", "text": "Pontedera (: , \"Pons Herae\" in Latino) \u00e8 un comune italiano di abitanti della provincia di Pisa situato 22\u00a0km a est del capoluogo.\nGeografia fisica.\nPontedera sorge nel Valdarno Inferiore alla confluenza del fiume Era, che divide il comune fra est e ovest, nell'Arno che fa da confine a nord.\n\u00c8 attraversata anche dal canale Scolmatore a ovest e dal Roglio, affluente dell'Era, che segna il confine a sud-est. Ha un piccolo lago nella frazione Pietroconti chiamato Lago Braccini. Pochi metri prima di entrare a Pontedera l'Arno riceve le acque del canale Usciana.\nLa citt\u00e0 ha per confini la Piana di Pisa a ovest, la Piana di Lucca a nord-ovest, le Cerbaie a nord-est e la Valdera a sud. Seppure geograficamente non si trovi in Valdera, bens\u00ec all'estremit\u00e0 orientale della piana di Pisa, \u00e8 tradizionalmente considerata il maggiore centro di essa.\nIl territorio comunale, di 43\u00a0km quadrati, \u00e8 completamente pianeggiante ad esclusione della zona est, corrispondente alle frazioni di Montecastello (massimo 132\u00a0m. s.l.m.), Treggiaia (massimo 120\u00a0m. s.l.m.) e La Rotta (massimo 45\u00a0m. s.l.m.), che presentano qualche rilievo. Tali localit\u00e0 fanno parte delle cosiddette Colline pisane. Questa zona collinare si estende per circa un migliaio di ettari e rappresenta la zona a minor densit\u00e0 abitativa del comune.\nIl territorio del comune \u00e8 compreso quindi tra i 10 e i 167 metri sul livello del mare, con un'escursione altimetrica complessiva pari a 157 metri.\nClima.\nLa temperatura media annua \u00e8 di 14,80 \u00b0C. Rispetto alle altre zone circostanti, Pontedera subisce maggiori precipitazioni atmosferiche a causa del sollevamento costante di aria umida provocata dal vicino Monte Pisano. Il clima \u00e8 sub-umido con estati di tipo mediterraneo.\nLa tabella sottostante riporta i valori medi che si registrano in citt\u00e0 nel corso dell'anno:\nOrigini del nome.\nIl nome della citt\u00e0 deriva chiaramente dal ponte sull'Era. Questo ponte nel Medioevo \u00e8 rimasto per molti secoli l'unico ad attraversare il fiume ed era quasi un passaggio obbligato per i viandanti tra Pisa a Firenze. Il nome ufficiale in latino \u00e8 appunto \"Pons Herae\" ma su talune carte e mappe rinascimentali della Toscana si trova anche la variante \"Pons ad Heram\" da cui \"Ponte a Era\" (da ci\u00f2 deriverebbe il termine \"pontaderese\"). Il nome divenne poi \"Ponte d'Era\" ed infine Pontedera.\nAncora oggi viene usato il termine \"pontaderese\". I cittadini vengono tradizionalmente divisi in due categorie: i \"pontederesi\" e i \"pontaderesi\"; quella che a una prima occhiata pu\u00f2 sembrare una differenza solo dialettica in realt\u00e0 non lo \u00e8. Vengono detti \"pontederesi\" coloro che risiedono a Pontedera, ma non ne sono originari; al contrario sono definiti \"pontaderesi\" i cittadini nati e vissuti a Pontedera.\nAnche in latino esistono due termini per indicare gli abitanti di Pontedera: \"Heraepontici\" oppure \"Heraepontani\".\nStoria.\nL'area del comune di Pontedera risulta abitata fin dal 4500 a.C. circa, come conferma il recente ritrovamento di un insediamento in localit\u00e0 \u201c\"Cava Erta\"\u201d. La posizione era strategica per la vicinanza alla foce dei fiumi Era e Cascina, che si immettevano nel vasto \"sinus\" lagunare che a quel tempo lambiva le colline pisane. \u00c8 attestato un insediamento stabile nel Neolitico, mantenutosi per almeno tre secoli (tra 5.350 e 5.000 anni fa) in una zona asciutta in prossimit\u00e0 di una foresta planiziale e lungo un paleoalveo fluviale, forse l'antico corso dell'Era o del Rotina.\nSebbene la pianta del centro storico sia tipica degli insediamenti romani, non esistono tracce documentate di quel periodo storico nella zona, n\u00e9 sono stati rinvenuti segni di una precedente civilt\u00e0 etrusca.\nNella frazione di Gello sono peraltro documentati siti di et\u00e0 imperiale abbandonati nel III secolo d.C., verosimilmente a seguito della formazione del padule di Lavaiano.\nIn passato \u00e8 stata identificata con Valvata, una localit\u00e0 romana dell'Etruria che la Tavola Peutingeriana situa a 8 miglia romane da Pisa. L'autore della identificazione \u00e8 Niccol\u00f2 Sansone nella Tavola dell'Italia antica, come riporta il Targioni Tozzetti. Valvata per\u00f2 \u00e8 stata identificata anche con Cascina e con Fornacette, anche se queste restano solo ipotesi.\nNel 2010 sono stati scoperti resti di una fattoria romana, probabilmente una fattoria dell'et\u00e0 imperiale augustea, in localit\u00e0 Scoffia, nei pressi del vecchio Ponte alla Navetta.\nIl nome della citt\u00e0 deriva dal ponte che fu fatto costruire dagli Upezzinghi alla foce dell'Era, quando ancora il borgo di Pontedera non esisteva. Le prime tracce della presenza del ponte risalgono al 1099. Esisteva invece all'epoca un villaggio, ora scomparso, di nome Travalda, mentre le prime tracce di Pontedera si hanno nel 1163, quando venne inclusa nell'elenco dei castelli pisani. Si presuppone per\u00f2 che a quei tempi non fosse ancora dotata di fortificazioni, la cui presenza \u00e8 attestata solamente nella prima met\u00e0 del XIII secolo. Nello stesso anno 1183 si ha notizia della chiesa di San Martino, posta sotto la pieve di Calcinaia. Nel 1172 i Pisani respinsero la coalizione di Cristiano di Magonza (Lucca, Siena, Pistoia e i Guidi): fu il primo scontro avvenuto a Pontedera.\nNei secoli si succedettero molte altre battaglie tra Pisa e Firenze con esito alterno, portando Pontedera sotto il controllo ora dell'una ora dell'altra. Il castello fu pi\u00f9 volte distrutto: la prima nel 1256 per volere di Firenze e Lucca, vincitrice contro Pisa; l'ultima nel 1554. La battaglia pi\u00f9 importante si tenne nel 1369: fu combattuta tra l'esercito fiorentino e quello mercenario di Bernab\u00f2 Visconti signore di Milano, comandato dal celebre condottiero John Hawkwood, gi\u00e0 al servizio della Repubblica Fiorentina, la quale fu sconfitta in questa occasione.\nCessato il periodo di ostilit\u00e0, a partire dal Rinascimento Pontedera assunse sempre di pi\u00f9 le caratteristiche di un comune a forte vocazione commerciale, ottenendo l'autorizzazione ad una fiera annuale prima e ad un mercato settimanale poi. Con il 1565 il borgo, dopo esser stato per lungo tempo sotto la giurisdizione di Cascina, acquist\u00f2 una sua propria competenza giurisdizionale estesa al territorio di Ponsacco e Camugliano, Calcinaia, Gello, Montecastello, Pozzale. Nel 1637 Ferdinando II dei Medici, istituendo il marchesato di Ponsacco e Camugliano con sede di residenza del Commissario feudale, elimin\u00f2 la podesteria di Pontedera su questo comune.\nNel 1924 l'ingegner Rinaldo Piaggio rilev\u00f2 le \"Costruzione Meccaniche Nazionali di Pontedera\" trasferendovi parte dell'industria genovese Piaggio di costruzioni aeronautiche. Riconvertita a produzione civile nel primo dopoguerra, la Piaggio ingrand\u00ec gli stabilimenti cittadini, divenendo sempre pi\u00f9 parte integrante della citt\u00e0 e costruendo addirittura un intero quartiere per i propri dipendenti.\nIl 30 maggio 1930, per regio decreto, Pontedera fu proclamata \"\"citt\u00e0\". Durante la Seconda guerra mondiale Pontedera fu duramente bombardata a causa della presenza degli stabilimenti aeronautici della Piaggio. Con la fine della guerra e la conversione in fabbrica di motocicli, la Piaggio, e con essa Pontedera, parteciparono attivamente al boom economico degli anni sessanta.\nIl 4 novembre 1966 il fiume Era ruppe gli argini e inond\u00f2 la citt\u00e0.\nOggi Pontedera \u00e8 un importante centro industriale e commerciale che presenta un ampio sviluppo edilizio.\nSimboli.\nLo stemma \u00e8 \"d'azzurro al ponte a due luci d'argento, sormontato nella pigna centrale da un casotto dello stesso, col tetto di verde e posto sul fiume al naturale\"\".\nIn realt\u00e0, nel corso degli ultimi anni si \u00e8 avuta una variazione rilevante nei colori dello stemma. In origine il sottofondo dello scudo cittadino non era azzurro, bens\u00ec bipartito verde e bianco (il verde a destra ed il bianco a sinistra) sovrapposti dal ponte. Ci\u00f2 \u00e8 dimostrato da una riproduzione dello stemma, che presentava tali caratteristiche, rimasto appeso per molti anni al balcone del palazzo municipale, dalla maglia di riserva del , di colore verde/bianco, ed infine dalla Fiamma e dai Foulard bipartiti verde/bianco del primo Gruppo Scout ASCI Pontedera 1\u00b0 \"San Michele Arcangelo\" (la \"\"Vecchia Asci pontederese\") dal 1922 al 1948.\nIl gonfalone \u00e8 un \"drappo di colore azzurro, riccamente ornato di ricami d'oro e caricato dello stemma della citt\u00e0 con l'iscrizione centrata in oro: \u00abCitt\u00e0 di Pontedera\u00bb\"\".\nL'antico ponte sull'Era, lungo la strada che da Firenze conduce a Pisa, \u00e8 certamente all'origine del nome della citt\u00e0, come anche dell'immagine contenuta nello stemma. Il ponte, il casotto dal caratteristico tetto verde e le acque dell'Era che scorrono copiose sono segni desunti da un antico sigillo del secolo XV, che raffigurava il ponte com'era a quel tempo.\nMonumenti e luoghi d'interesse.\nArchitetture religiose.\nDuomo.\nLa \"Propositura dei Santi Jacopo e Filippo\" \u00e8 anche chiamata la grande \"chiesa nuova\". Venne eretta, in stile neoclassico, fra il 1840 e il 1864 su progetto dell'ingegnere fiorentino Giuseppe Michelacci. Solo successivamente fu aggiunto il porticato, i campanili e la fontana in mezzo alla piazza. I campanili furono minati e fatti saltare in aria durante la Seconda guerra mondiale, sostituiti poi da un enorme campanile in cemento armato. L'edificio conserva al suo interno molte opere d'arte, tra cui l\"'Annunciazione\" di Jacopo Chimenti e le reliquie di San Faustino martire.\nSanta Lucia.\nLa chiesa di Santa Lucia fu edificata sulle strutture della preesistente rocca. Nel 1260 risulta suffraganea della pieve di San Gervasio e nel 1431 venne elevata a pieve. Il 13 luglio 1944 militari tedeschi minarono e abbatterono il campanile della chiesa e con questo la chiesa stessa. Rimase in piedi il muro perimetrale a nord e quello dell'abside. La nuova chiesa fu ricostruita nel dopoguerra e inaugurata il 14 luglio 1948. L'interno \u00e8 diviso in tre navate e concluso da un'abside semicircolare al centro della quale \u00e8 conservata una statua con le reliquie di Santa Lucia. Tra le opere d'arte, un artistico frontale di tabernacolo in marmo scolpito del XV secolo con lo stemma della famiglia Galletti, una pila per l'acqua santa, una statua in legno raffigurante San Rocco.\nSantissimo Crocifisso.\nCostruita fra il 1270 e il 1272, la chiesa fu completamente trasformata a partire dal 1633, nel corso dei secoli XVII e XVIII.\nTra le opere pi\u00f9 importanti che vi possiamo ammirare troviamo:\nSull'altare maggiore \u00e8 presente un tabernacolo ottocentesco di Gaspare e Silvestro Mariotti, in argento sbalzato, commissionato per accogliere il \"Crocifisso\"\" ligneo del XVI secolo.\nCimitero della Misericordia.\nProgettato nel 1911 dall'architetto pontederese Luigi Bellincioni, fu costruito tra il 1912 e il 1913.\nVi riposa, tra gli altri, il Presidente della Repubblica Italiana Giovanni Gronchi.\nSanta Maria Madre della Chiesa.\nNella frazione de Il Romito fu eretta una parrocchia indipendente l'8 dicembre 1966, scorporandola da quella di San Giuseppe, e, dieci giorni dopo, fu benedetta e aperta al culto una chiesetta prefabbricata intitolata alla Vergine. L'edificio era in origine un capannone prefabbricato, poi demolito a seguito dei lavori per la costruzione della Strada di grande comunicazione Firenze-Pisa-Livorno. La chiesa attuale ha una pianta a settore circolare ed \u00e8 stata progettata dall'architetto Luciano Giorgi.\nChiesa della Misericordia.\nProgettata dall'architetto pontederese Luigi Bellincioni, in uno stile misto di elementi rinascimentali e gusto decorativo ottocentesco, fu iniziata nel 1883 e conclusa nel 1892. La chiesa, molto piccola, ha una pianta esagonale e conserva al suo interno il venerato dipinto della \"Madonna della Misericordia\" del XIX secolo.\nSan Giuseppe al Ponte.\nOggi rimangono solo i resti di questa chiesa seicentesca, posta sulla salita del ponte napoleonico. \nL'oratorio \u00e8 composto da un'aula centrale, con un altare tardo-barocco, e da una cappella sul lato est, insieme ad una piccola sacrestia. Sono sopravvissute solo le mura laterali ed il soffitto della piccola cappellina, intitolata alla Madonna del Divino Aiuto. I tetti vennero danneggiati gravemente durante l'ultima guerra mondiale, a seguito degli intensi cannoneggiamenti subiti nell'estate del 1944. Nel corso degli ultimi decenni le intemperie e l'incuria hanno fatto cadere ci\u00f2 che restava della copertura.\nNel 2007 la porta in legno \u00e8 stata sostituita con una vetrata ed \u00e8 ora possibile osservare l'interno della vecchia chiesa. Per l'occasione sono stati collocati al suo interno alcune opere dello scultore Nado Canuti.\nSan Giuseppe.\nVoluta in occasione della elevazione a parrocchia del quartiere di Fuori del Ponte, la chiesa di San Giuseppe in Oltrera fu costruita fra il 1958 e il 1962.\nDon Vasco Giuseppe Bertelli, gi\u00e0 vescovo di Volterra, \u00e8 stato il primo parroco della chiesa dal giorno dell'inaugurazione fino al suo passaggio come preposto di Pontedera.\nMadonna dei Braccini.\nA poca distanza dalla scomparsa cappella di San Michele di Travalda (secolo XI), fra il 1651 e il 1652 fu eretta l'attuale chiesa in un podere della famiglia Braccini, col titolo di Santa Maria della Tosse, per ospitare un'immagine della Vergine venerata come miracolosa.\nChiesa dei Cappuccini.\nL'arrivo dei Cappuccini a Pontedera risale al 1639 e la primitiva chiesa, dedicata alla \"Visitazione\", sorgeva dove oggi si trova il centro ospedaliero.\nSacro Cuore ai Villaggi.\n\u00c8 una chiesa moderna, eretta nel secondo dopoguerra per rispondere alle rinnovate esigenze parrocchiali del Villaggio Piaggio, in sostituzione della vecchia chiesetta posta al centro del villaggio stesso. Dal precedente oratorio proviene la statua lignea del Sacro Cuore di Mario Bertini, del 1954.\nMadonna di Ripaia.\nQuesta chiesa di stile romanico si trova nella frazione di Treggiaia.\nCostruito nel secolo XIII, l'edificio presenta una semplice facciata a capanna con un portale in pietra serena. Nella lunetta soprastante persiste tuttora l'immagine affrescata, ma sbiadita, della \"Madonna con Bambino\", con in alto una bifora con tre colonnine. L'oratorio fu ampliato nel 1696 con la costruzione dell'abside e del piccolo campanile, mentre nella seconda met\u00e0 dell'Ottocento fu oggetto di un restauro completo. Nel 1992 la chiesa \u00e8 stata nuovamente restaurata.\nAll'interno si conserva la preziosa immagine della \"\"Madonna con Bambino tra San Lorenzo e San Bartolomeo\", venerata con l'appellativo di \"Madonna di Ripaia\". Il dipinto \u00e8 stato recentemente attribuito al Maestro di San Torp\u00e8, pittore attivo a Pisa nella prima met\u00e0 del secolo XIV.\nSan Lorenzo e San Bartolomeo.\nCollocata nella frazione di Treggiaia, ha una pianta a croce latina con un'unica navata, due cappelle ricavate nei bracci del transetto e un massiccio campanile laterale.\nL'originale stile romanico venne alterato in seguito ad alcuni interventi di ammodernamento agli inizi del Settecento, con l'applicazione di sovrastrutture barocche tra cui spiccano il portone in arenaria e il campanile, entrambi del 1720. Nel 1957 la facciata \u00e8 stata riportata all'iniziale stile romanico con la tamponatura delle due finestre laterali e la scoperta del rosone centrale.\nVi sono conservate due sculture lignee policrome: un \"San Bartolomeo\" di Francesco di Valdambrino e una \"Madonna con Bambino\" di fine Cinquecento.\nInstallazioni artistiche.\nDa alcuni anni l'amministrazione comunale colloca monumenti o installazioni temporanee di importanti artisti contemporanei in varie zone cittadine:\nQuesti si vanno ad aggiungere ad opere gi\u00e0 esistenti:\nIl castello.\nIl castello di Pontedera era considerato il pi\u00f9 grande e pi\u00f9 fortificato della zona, se non addirittura il migliore posto in pianura, secondo lo storico del XVI secolo Scipione Ammirato. Fu teatro di molte guerre e venne pi\u00f9 volte distrutto e ricostruito.\nIl castello aveva quattro porte: \"Porta pisana\" (a ovest), \"Porta vecchia\" (a nord), \"Porta fiorentina\"\" (a est) e un'altra porta di cui non si conosce il nome. Fino al 1945 esisteva una \"via circondaria\", che disegnava un rettangolo esterno al perimetro murario. Fino al 1850 questo sistema di vie conservava ancora tracce dell'antico fossato sotto forma di piccoli canali.\nL'ultima porzione di mura medievali e la rocca dell'XI secolo esistenti vicino all'attuale piazza Cavour venne ritenuta un ostacolo allo sviluppo delle attivit\u00e0 commerciali e quindi distrutta nel 1846 dal Granduca Leopoldo su richiesta dei commercianti locali.\nOggi non \u00e8 rimasta alcuna traccia dell'antico castello di Pontedera. Gli unici segni ancora visibili sono dei cubetti di marmo bianco sulla pavimentazione stradale in piazza Cavour, dove nel 1992 vennero ritrovate tracce dell'antica Porta pisana. Segni delle antiche mura castellane sono riscontrabili nel \"Vicolo del Moro\", il sottopasso che collega via Palestro a Via Roma.\nIl ponte napoleonico.\nCostruito interamente in marmo bianco del Monte Pisano, su progetto dell'architetto Garella, fu eretto sotto la dominazione francese e per questo motivo venne chiamato \"napoleonico\". \nDocumenti di archivio testimoniano che il vecchio ponte in legno venne venduto il 9 settembre 1814 e disfatto il 16, motivo per cui a queste date il nuovo ponte doveva essere gi\u00e0 operativo, anche se vi \u00e8 traccia di lavori alle \"pedate\" del ponte ancora nell'ottobre dello stesso anno.\nLa costruzione era molto diversa rispetto alla precedente. L'asse viario era in origine leggermente spostato verso sud e partiva dall'attuale Piazza del Ponte. Dalla nuova collocazione era possibile invece avere una visuale di tutto il Corso Matteotti. Per la sua costruzione fu necessario abbattere alcuni edifici e rialzare la strada contigua per rendere il ponte pi\u00f9 pianeggiante.\nFu distrutto durante la Seconda guerra mondiale e ricostruito fedelmente subito dopo.\nPalazzi.\nPalazzo Stefanelli.\nCostruito nel primo Ottocento, l'edificio si eleva su quattro piani, con finto bugnato a terreno e grandi finestre con timpano triangolare e triglifi a gocce al 1\u00ba piano. All'interno, ristrutturato negli anni trenta, troviamo un ampio scalone in marmo a tre rampe che d\u00e0 accesso alla sala consiliare. Sulla facciata, restaurata nel 2001, oltre all'omaggio a Vittorio Emanuele II, una lapide del 1860 ricorda il plebiscito con cui la Toscana vot\u00f2 l'autoannessione alla \"monarchia costituzionale\" del Regno di Sardegna, in vista dell'Unit\u00e0 d'Italia; un'altra lapide del 1885 ricorda che Pontedera \u00e8 citt\u00e0 natale dello scultore Andrea Pisano; un'altra ancora, apposta nel 1954, ricorda i bombardamenti del gennaio 1944.\nIl palazzo \u00e8 sede del Comune dalla met\u00e0 del XIX secolo. Fino agli anni venti ospitava l'ufficio delle poste, nel luogo dove invece ora sorge un bar. All'interno troviamo alcuni dipinti del secondo Novecento. Nella saletta d'accesso alla sala della Giunta tre grandi olii di Otello Cirri (\"\"Paesaggio\", \"Natura morta\", \"Uomo seduto\") e, nell'atrio antistante la sala consiliare, la recente opera di Romano Masoni \"Cadute\"\" (2002), in piombo e foglia d'oro, a ricordo delle vittime degli attentati dell'11 settembre 2001 contro il World Trade Center di New York).\nPalazzo Pretorio.\nIl palazzo, come dice il nome stesso, gi\u00e1 sede della sezione distaccata del Tribunale di Pisa, oggi trasformata in locale commerciale (bar ristorante) Ha un loggiato in cui possiamo vedere gli stemmi in pietra dei vicari che si sono succeduti alla guida di Pontedera. \u00c8 sovrastato da una torre detta \"civica\" o \"dell'orologio\", posta in angolo.\nPalazzo Paoletti Zeppini.\nSede dell'omonimo pastificio, costruito tra il 1868-1870 da Luigi Bellincioni. L'attuale costruzione non corrisponde al progetto originale.\nPalazzo Bellincioni.\n\u00c8 la prima opera di Luigi Bellincioni, nonch\u00e9 casa paterna progettata nel 1866. Si trova nell'angolo sud-est della piazza Curtatone. Possedeva un portone sormontato da un terrazzo con balaustra a colonnine, rimosso nel secondo dopoguerra per dar spazio ai negozi. Oggi possiamo ammirare ancora la porta-finestra con timpano a lunetta, mentre gli altri timpani delle finestre sono a triangolo, incorniciate da paraste ioniche.\nPalazzo Pitschen.\nQuesto palazzo si trova all'angolo tra Via Lotti e Corso Matteotti. Fu costruito nel 1883 da Luigi Bellincioni per i fratelli svizzeri Pitschen, che aprirono al pian terreno un negozio. Si eleva su quattro piani, ha ampie finestre in stile pseudo-rinascimentale con pulvino e timpano a lunetta.\nPalazzo Ciompi.\nSi trova sul corso Matteotti. Costruito nel 1872 da Luigi Bellincioni per la famiglia Ciompi, possiede finestre con cornicioni sorretti da volute ornamentali. Venne restaurato negli anni cinquanta dall'ingegnere Gastone Barbi.\nVille.\nVilla la Cava.\nLa villa si trova nella localit\u00e0 omonima, posta a sud-est di Pontedera. Appartenuta nella met\u00e0 del XVI secolo alla famiglia Riccardi, acquisisce l'aspetto attuale verso la met\u00e0 del XVIII secolo, quando diventa di propriet\u00e0 della famiglia Toscanelli. Il parco che circonda la villa vanta un vasto repertorio di conifere, con varie specie di abeti, cipressi e cedri.\nVilla Crastan.\nDi stile neorinascimentale, si trova in via della Stazione vecchia e fu progettata da Arrighi per Manlio Crastan nel 1928. \u00c8 rimasta vuota dopo il trasferimento della Biblioteca Comunale.\nVilla Torrigiani Malaspina.\nLa villa era originariamente di propriet\u00e0 della famiglia Galletti, per passare poi, nel XVII secolo, ai Franceschi, famiglia del marito di Antonia Galletti. Nel XIX secolo, dopo il matrimonio di Vittoria di Lelio Franceschi con il Marchese Torquato Malaspina, la villa pass\u00f2 ai suoi figli, divenendo propriet\u00e0 Torrigiani-Malaspina.\nSociet\u00e0.\nEvoluzione demografica.\nSi pu\u00f2 riscontrare una crescita demografica a partire dagli anni sessanta, in concomitanza con il momento economico favorevole della Piaggio, e, viceversa, un declino a partire dagli anni novanta, con il ridimensionamento e la crisi dell'azienda stessa.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone (15% della popolazione totale). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nPontedera \u00e8 sede del Museo Piaggio \"Giovanni Alberto Agnelli\". Ricavato nel 2000 da una parte delle vecchie officine Piaggio, ospita oggi numerosi modelli prodotti dalla Piaggio oltre ad un vasto archivio storico intitolato a Antonella Bechi Piaggio.\nNel 2003 ha aperto il \"Centro per l'arte Otello Cirri\", dedicato al sindaco ed artista Otello Cirri.\nDalla vecchia mensa della Piaggio \u00e8 stato ricavato il Polo Valdera della Scuola Superiore Sant'Anna di Pisa.\nVerso la fine del XVII secolo venne costruito il primo teatro a Pontedera. Si chiama \"\"dei Ravvivati\" (o \"dei Risorti\"\") e a met\u00e0 800, dopo alcuni restauri, era capace di ospitare fino a cinquecento spettatori. Solo successivamente prese il nome di Andrea da Pontedera. Dopo l'Unit\u00e0 d'Italia sorse anche l'Arena Niccolini e altre sale private. Fu completamente distrutto dal bombardamento sub\u00ecto durante la Seconda guerra mondiale e non venne pi\u00f9 ricostruito; sorgeva presso l'attuale piazzetta del teatro.\nNel quartiere Oltrera si trova il nuovo Teatro Era.\nDal 1835 \u00e8 attiva in citt\u00e0 la filarmonica \"Volere \u00e8 Potere\" fondata da don Angelo Magnani.\nIstruzione.\nBiblioteche.\nNel territorio comunale sono presenti le seguenti biblioteche:\nScuole.\ndiviso in due edifici e licei distinti:\ncon due sezioni:\ncon due sezioni:\nQuotidiani.\nPontedera \u00e8 sede di redazioni locali dei quotidiani Il Tirreno e La Nazione, concernenti il bacino dell'intera Valdera.\nNella citt\u00e0 viene stampato anche un periodico di cultura pisana, con testi sia in italiano che in dialetto pisano, denominato \"Er Tramme\", diretto da Benozzo Giannetti.\nCinema.\nIn citt\u00e0 \u00e8 presente il complesso \"Cineplex Pontedera\", nato nel 2004 e dotato di 9 sale di proiezione, il circolo cinematografico \"Agor\u00e0\" e un cinema drive in.\nFino a qualche anno fa esistevano altri tre cinema: \"\"Roma\", \"Massimo\" e \"Italia\". I primi due vennero chiusi nei primi anni 2000 in concomitanza della nascita del multisala sopracitato, mentre il cinema Italia chiuse intorno al 1990.\nTeatro.\nNel 1974 nasce il Piccolo Teatro di Pontedera, nei locali della ex Villa Crastan, per divenire poi il Centro per la Sperimentazione e la Ricerca Teatrale di Pontedera, che negli anni '80 si trasfer\u00ec nella sede storica di Via Manzoni, 22, nel centro della citt\u00e0. Il Centro per la Sperimentazione e la Ricerca Teatrale di Pontedera, diretto da Roberto Bacci \u00e8 stato per decenni la pi\u00f9 grande realt\u00e0 teatrale della zona e una delle pi\u00f9 apprezzate in Italia.\nNel 1986 il regista teatrale polacco Jerzy Grotowski fond\u00f2, su invito del Centro, il Workcenter of Jerzy Grotowski (poi divenuto Workcenter of Jerzy Grotowski and Thomas Richards), con il contributo della University of California e in collaborazione con Peter Brook del Centre International de Recherches Th\u00e9\u00e2trales.\nNonostante l'intensa sperimentazione, che ha fruttato al Centro per la Sperimentazione e la Ricerca Teatrale innumerevoli riconoscimenti, da quando il Teatro Andrea da Pontedera fu abbattuto dalle bombe alleate durante la Seconda guerra mondiale, la citt\u00e0 non ha pi\u00f9 avuto un vero e proprio teatro fino al 2008 con l'inaugurazione del Teatro Era.\nLa Stagione Teatrale, gestita negli anni da soggetti diversi, si \u00e8 tenuta per quasi trenta anni al cinema Teatro Roma, di propriet\u00e0 della Curia pontederese.\nIl Teatro Era, progettato dall'Architetto Marco Gaudenzi, \u00e8 un teatro di struttura moderna, con due sale spettacolo, una da 500 posti e l'altro da 90 posti, due sale prova e uno splendido teatro all'aperto.\nEconomia.\nRisultano insistere sul territorio comunale, secondo l'ultimo censimento, 462 attivit\u00e0 industriali con 6.116 addetti pari al 43,41% della forza lavoro occupata, 745 attivit\u00e0 di servizio con 2.155 addetti pari al 15,29% della forza lavoro occupata, altre 827 attivit\u00e0 di servizio con 3.037 addetti pari al 21,55% della forza lavoro occupata e 166 attivit\u00e0 amministrative con 2.782 addetti pari al 19,74% della forza lavoro occupata.\nRisultano occupati complessivamente 14.090 individui, pari al 54,17% del numero complessivo di abitanti del comune.\nAgricoltura.\nUn tempo le campagne attorno a Pontedera erano coltivate a viti, olivi, frumenti, granturco e foraggi. Le aziende agricole erano molte e piccole. Nonostante nella citt\u00e0 si tenessero molte fiere degli animali, non c'erano molti allevamenti se non quelli di animali da cortile. Dalla seconda met\u00e0 dell'Ottocento inizi\u00f2 la coltura del gelso e l'allevamento dei bachi da seta.\nNel XX secolo iniziarono le colture degli ortaggi e degli alberi da frutto. La maggior parte dei poderi era di medie e piccole dimensioni. I grandi proprietari in genere non risiedevano in zona, mentre i pi\u00f9 piccoli furono gli artefici della costituzione del \"Consorzio agrario\" nel 1903. C'erano anche molti mezzadri, che per\u00f2 col tempo trovarono lavoro nelle manifatture o come facchini nei mercati cittadini.\nIndustria.\nDal Medioevo e fino all'inizio del XX secolo era rilevante la produzione di laterizi. Si potevano trovare fornaci lungo tutto il corso dell'Arno da Fornacette a La Rotta.\nPontedera \u00e8 sede della Piaggio, societ\u00e0 internazionale produttrice della storica Vespa e maggiore complesso industriale del Centro Italia.\nNella frazione di La Rotta la ditta Amedei produce il cioccolato omonimo, ritenuto dalla prestigiosa Academy of Chocolate di Londra il pi\u00f9 buono del mondo nel 2005 e nel 2006. Gli Amedei sono gli unici maestri cioccolatai italiani che hanno una piantagione propria di cacao in Venezuela.\nA Pontedera troviamo anche la sede, dopo il trasferimento da Fornacette, della CDC, societ\u00e0 cui fanno capo le catene italiane di negozi di informatica Computer Discount. Il Gruppo CDC ha scelto Pontedera anche per la societ\u00e0 Micronica (assemblaggio computer) secondo produttore italiano di PC desktop consumer e in passato per Compy (catena di elettronica di consumo) poi venduta all'Euronics(Gruppo Butali).\nAltra importante azienda, l'unica rimasta nell'antica zona industriale fino all'inizio del XXI secolo, \u00e8 la Crastan, societ\u00e0 produttrice di caff\u00e8, surrogati e affini. Sono inoltre presenti depositi di stoccaggio merci di societ\u00e0 della Grande distribuzione organizzata (GDO) come il Gruppo PAM (ipermercati Panorama, supermercati Pam), Lidl e Unicoop Firenze (col centro distributivo freschi).\nRecentemente un protocollo di intesa tra Regione, Provincia, Comune, Universit\u00e0 di Pisa, Scuola Sant'Anna, Pont-Tech e Pontedera&amp;Tecnologia ha istituito la Filiera dell'idrogeno. Questo progetto servir\u00e0 ad aiutare a sviluppare imprese in questo settore e a destinare un'area pubblica per l'installazione di un generatore eolico che servir\u00e0 anche per produrre idrogeno. \nA luglio 2008 sono stati terminati inoltre i quattro generatori eolici di oltre 2 MW l'uno (dove adiacenti ad essi sorgeranno altri 3 generatori dello stesso tipo). Nel settembre 2008 \u00e8 previsto l'inizio della produzione elettrica. Da ricordare che gi\u00e0 adesso \u00e8 presente una delle pi\u00f9 importanti industrie di produzione di idrogeno in Italia, la Ilt.\nNel 2002, nella zona industriale Gello di Pontedera, \u00e8 nata una Carrozzeria automobilistica artigianale la Mazzanti Automobili, ora l'azienda \u00e8 un vero e proprio costruttore di automobili e da fine 2011 ha aperto proprio nella zona industriale Gello il proprio showroom.\nNel 2007 dopo un accordo con il comune la Mitsuba, societ\u00e0 giapponese di componentistica per motocicli, trasferir\u00e0 qua i suoi stabilimenti locati vicino a Pisa. La nuova fabbrica aprir\u00e0 nel 2009.\nCommercio.\nPontedera ha una forte vocazione commerciale per la sua confluenza tra la Valdera, la Valdinievole, la Piana di Lucca e Valdarno inferiore. Fin dal XVI secolo si tiene il mercato settimanale il venerd\u00ec. Ogni ottobre si tiene la fiera campionaria di San Luca.\nPontedera attira molte persone dai paesi vicini per i suoi negozi del centro. Tale \u00e8 l'importanza del commercio per la citt\u00e0 da organizzare, ogni fine estate, una \"Festa dei commercianti\".\nSituata in Pontedera risulta anche la prima Fumetteria (adesso NonSoloFum3tto) Toscana (1993), luogo di ritrovo per molti ragazzi che condividono la passione per i fumetti ma non solo. Negli anni si sono avvicendate diverse gestioni fino a giungere a quella attuale, che ha dato un forte slancio al settore, grazie ad un'organizzazione costante di eventi che coinvolgono ragazzi di tutte le et\u00e0.\nInfrastrutture e trasporti.\nStrade.\nPontedera \u00e8 attraversata da ovest a est dalla Strada statale 67 Tosco Romagnola, che la collega direttamente a Pisa e Firenze. In prossimit\u00e0 del centro, nel secondo dopoguerra, \u00e8 stata costruita una variante che affianca l'Arno evitando il centro abitato. Appena fuori della citt\u00e0, presso Fornacette (comune di Calcinaia), la strada si dirama per Livorno, dando origine alla Strada statale 67bis dell'Arnaccio.\nIl Comune \u00e8 servito da due uscite della Superstrada FI-PI-LI: \"Pontedera\".\nLa statale 439 collega Pontedera a nord con Lucca fino a Pietrasanta, costeggiando il lato orientale del Monte Pisano, e a sud con Saline di Volterra fino a Piombino.\nTrasporti pubblici.\nLa stazione di Pontedera si trova sulla linea RFI Pisa-Firenze ed \u00e8 servita da corse ogni 20 minuti circa in entrambe le direzioni che fanno parte del servizio regionale Trenitalia.\nLeopoldo II, Granduca di Toscana, nel 1839 diede ordine di costruire la linea ferroviaria Firenze-Pisa-Livorno all'ingegnere inglese Robert Stephenson. I lavori iniziarono l'anno seguente da Livorno. Il secondo tratto, da Pisa a Pontedera, entr\u00f2 in funzione il 19 ottobre 1845. Il terzo, che collegava Pontedera a Empoli, il 21 giugno 1847.\nNel 1847, lungo questa nuova ferrovia chiamata \"Leopolda\", venne inaugurato il primo telegrafo elettromagnetico in Italia. La stazione ferroviaria originariamente si trovava sopra l'attuale sottopasso \"Caduti battaglia di Nikolajewka\", vicinissima al cosiddetto \"\"piazzone\", il centro commerciale della citt\u00e0 a quell'epoca.\nNel 1903 la stazione venne trasferita nella sua attuale posizione, circa 800 metri pi\u00f9 a est. Lo spostamento avvenne per due ragioni fondamentali: prima, la scomodit\u00e0 del carico-scarico delle merci per la posizione rialzata della stazione; seconda, ma pi\u00f9 importante, il fulcro dell'economia pontederese era ormai costituito dalla zona industriale, collocata appunto nella parte sud-ovest della citt\u00e0. La vecchia Stazione Leopolda venne poi completamente distrutta nei bombardamenti della citt\u00e0 del 1944.\nAgli inizi del XX secolo venne progettata la linea ferroviaria Lucca-Pontedera-Saline di Volterra. Nel 1922 iniziano i lavori che termineranno sei anni pi\u00f9 tardi solo per il tratto Lucca-Pontedera. A causa dei danni della Seconda guerra mondiale, la linea venne dismessa e definitivamente smantellata nel 1958.\nIl trasporto pubblico a mezzo autobus \u00e8 gestito dalla societ\u00e0 CTT Nord con tre linee urbane e due servizi di navetta gratuite. Sono presenti linee extraurbane che la collegano con Pisa, Fucecchio, Volterra, Lucca.\nDal 1881 al 1951 la localit\u00e0 costituiva il capolinea dalla tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione che si distaccava in localit\u00e0 Navacchio, con Caprona e Calci. Tale Il tram venne definito in loco \"Er trammino de' Pontaderesi\" o anche \"lo strasciapoveri\"\"\nLa stazione tranviaria era inizialmente costituita da un semplice binario un tronco che sorgeva in piazza Cavour, preceduto da una piattaforma girevole che immetteva su due brevi tronchi trasversali per le manovre di attestamento della locomotiva in testa ai treni di ritorno a Pisa. Tale sistemazione fu in seguito superata con la realizzazione di una stazione vera e propria, che sorgeva in corrispondenza dell'attuale stazione ferroviaria.\nAeroporto.\nPontedera fino alla met\u00e0 del novecento fa era dotata di un aeroporto, nato per uso militare come aeroscalo per dirigibili e successivamente riadattato per gli aerei. Dopo la Seconda guerra mondiale lo stesso pass\u00f2 in uso alla Piaggio.\nSport.\nLa squadra di calcio maggiore \u00e8 il , fondata da Lando Ferretti. Non ha mai raggiunto la Serie B, ma ne ha sfiorato la promozione 6 volte.\nNel 1994, allora militante in Serie C2, ha battuto la Nazionale maggiore italiana 2-1 in amichevole a pochi mesi dal mondiale. Attualmente disputa il campionato di Lega Pro.\nAltre societ\u00e0 di calcio presenti sul territorio comunale fin dagli anni 60/70 sono Bellaria Cappuccini, Oltrera, Stella Azzurra, Il Romito, Treggiaia. Le prime squadre di queste societ\u00e0 navigano tra seconda e terza categoria ma il fiore all\u2019occhiello sono i settori giovanili e le scuole calcio nei quali sono impegnate fin dalla nascita.\nNel Volley Pontedera \u00e8 ben rappresentata fin dagli anni \u201860 dalla VBC Pontedera Femminile, oggi Ambra Cavallini, che vanta tutto il settore giovanile ed una prima squadra in serie B2. A livello maschile da due anni Pontedera disputa il campionato di serie B grazie alla societ\u00e0 Era Volley Project.\nNel 1978 nasce la societ\u00e0 canottieri Pontedera.\nDal 2004 (per la prima volta nella sua storia) la squadra di basket femminile Juventus Basket Pontedera disputa, con ottimi risultati, il campionato di serie A2. Nel 2008 vince la coppa Italia di serie A e l'anno successivo dopo una stagione dominata vince i play-off e viene promossa in A1. Attualmente milita nelle serie regionali.\nDal 2009-2010 la squadra maschile Juve Zetagas Pontedera disputa il campionato Serie C Dilettanti di basket.\nNella frazione di Treggiaia esiste, da oltre 10 anni, il centro ippico \"Scoiattolo Valdera equitazione\" che organizza concorsi a livello nazionale.\nPresso il CREC Piaggio ha sede la Sezione Scacchi che ha a lungo militato nella serie A2 del campionato italiano. Nella squadra ha pi\u00f9 volte partecipato la pluricampionessa italiana Rita Gramignani. La squadra maggiore milita in serie B.\nUn'importante e ben curato Circolo Tennis, che da qualche anno organizza un importante Master, \u00e8 presente in via di Montevisi (Tennis Club Pontedera).\nAltra societ\u00e0 storica della citt\u00e0 \u00e8 la Stella Azzurra di ginnastica maschile/femminile.\nDal 2009 nasce il Pontedera Bellaria Rugby, squadra che partecipa al campionato di serie C e che ha conquistato nella stagione 2011-2012 il titolo di campione nel campionato di serie C3 e relativa promozione. Nella stagione 2015-2016 per la prima volta nella sua breve storia il Pontedera Bellaria Rugby conta un settore giovanile completo a partire dalla categoria Under 6.\nDal 2008 Pontedera \u00e8 rappresentata anche nel calcio a 5 FIGC dall\u2019asd Futsal Pontedera che nella stagione sportiva 2008/09 \u00e8 inserita nel girone A di serie D Toscana. La societ\u00e0 dai colori bianconeri ha ottenuto una promozione in C2 vincendo i play off nel 2010/2011.\nAl primo anno di C2 ha sfiorato nuovamente la promozione perdendo ai supplementari la finale dei play-off. Nel 2014/15 ha ottenuto uno storico double vincendo campionato e coppa Toscana di C2.\nDopo due buoni stagioni in C1, nel 2017/2018 arriva una rocambolesca retrocessione in C2 ma subito nell\u2019anno successivo la societ\u00e0 vince nuovamente il campionato di C2 girone A e torna nella massima serie regionale.\nAnche nella stagione 2019/20 non mancano le soddisfazioni, infatti la squadra vince la Coppa Toscana di C1 e accede agli ottavi della fase nazionale di coppa Italia in cui il sorteggio la mette di fronte al Val d\u2019Lans vincitrice della coppa regionale di C1 del Piemonte. Al momento dell\u2019interruzione della stagione causa Coronavirus, oltre alla coppa la squadra ha centrato gi\u00e0 matematicamente i play off a 5 giornate dalla fine della regular season trovandosi in quarta posizione a soli tre punti dalla prima con ottime chances, con le due competizioni, di lottare per il salto in serie B.\nNell'Agosto 2020 la Divisione Calcio a 5 FIGC, secondo i criteri stabiliti per decidere i meccanismi di promozioni e retrocessioni dei vari campionati a seguito dell'interruzione causa Covid, premia i bianconeri per i risultati ottenuti sul campo con la promozione in serie B, terza serie nazionale.\nIl Futsal Pontedera sta ottenendo importanti risultati anche a livello di settore giovanile tanto che Under19 regionale e Under17 regionale nella stagione 2019/20 al momento dell\u2019interruzione occupavano entrambe il secondo posto in classifica del proprio campionato e nella stagione sportiva precedente l\u2019Under17 regionale aveva centrato la Final Four per la conquista del titolo regionale fermandosi solo in semifinale. Nella stagione 2020/2021 l\u2019Under19 ha partecipato al campionato nazionale di categoria ed ha ottenuto la storica vittoria della fase regionale qualificandosi ai sedicesimi di finale dei play off scudetto.\nNegli ultimi anni stabilmente molti giovani del settore giovanile sono stati convocati nelle rappresentative regionali per il torneo delle Regioni annualmente organizzato dalla FIGC. \nAltre societ\u00e0 sportive storiche nelle varie discipline con numerosi tesserati e ben radicate sul territorio sono:\n- Accademia Pugilistica Mazzinghi e Boxe Team Fusco (Pugilato)\n- Bellaria Cappuccini sez. Tiro con l'arco\n- Pontedera Atletica, Braccio Forte, Atletica Granducato, Associazione Sportiva la Galla (Atletica e Triathlon)\n- Club Scherma Valdera\n- Italy Dance Village, Pontedera Danza\n- Shin Yama Arashi (Arti marziali)\n- Unione Ciclistica Pontedera (Ciclismo)\n- Dimensione Nuoto, CSI/Uisp (nuoto)\n- Polisportiva bientinese Pontedera (Pattinaggio)\nManifestazioni ospitate.\nIl 20 maggio 1980 la 5\u00aa tappa a cronometro del Giro d'Italia 1980 \u00e8 partita da Pontedera.\nIl 30 maggio 1994 la 9\u00aa tappa del Giro d'Italia 1994 si \u00e8 conclusa a Pontedera con la vittoria del ceco J\u00e1n Svorada.\nIl 18 maggio 2006 la 11\u00aa tappa del Giro d'Italia 2006 \u00e8 partita e arrivata a Pontedera. La tappa \u00e8 stata vinta da Jan Ullrich.\nNel 2005 ha ospitato alcuni incontri tra cui la finale del Campionato di calcio europeo Under 17 vinto dalla nazionale turca.\nIl CREC Piaggio ha ospitato per oltre venti anni uno dei pi\u00f9 importanti tornei semilampo di scacchi a livello nazionale.\nIl 26 Settembre 2017 ha ospitato \"Il giro di Toscana\".\nCircuito di Pontedera.\nNei pressi della citt\u00e0 \u00e8 in fase di progettazione un circuito la cui destinazione d'uso sar\u00e0 quella di nuovo polo tecnologico legato ai mezzi di trasporto in particolare al motorsport. Il nome ufficiale del complesso \u00e8 \"Centro Internazionale Innovazione Tecnologica Automotive e Motorsport\".\nGeografia antropica.\nQuartieri.\nCentro.\nOltre a comprendere l'antico nucleo del castello, si estende verso ovest fino alla stazione ferroviaria. \u00c8 delimitato a nord dall'Arno, a est dall'Era e a sud dalla ferrovia. Nel centro troviamo le vie dello shopping cittadino: corso Matteotti, via Gotti, via Lotti, via Roma e via I Maggio. Nel censimento comunale del 2007 il quartiere contava 7943 abitanti.\nBellaria.\n\u00c8 la zona a sud della ferrovia. Vi troviamo la sede della Piaggio, il museo omonimo, il Polo Valdera e l'ospedale. La zona residenziale \u00e8 composta prevalentemente da villette. La zona ovest, di recente sviluppo, pu\u00f2 essere suddivisa in \"Sozzifanti\" a nord e \"Galimberti\" a sud. La prima \u00e8 l'unica zona in tutta Pontedera a non disporre di una chiesa propria. Nel censimento comunale del 2007 il quartiere contava 4648 abitanti.\nOltrera.\nCome dice il nome, \u00e8 il quartiere al di l\u00e0 del fiume Era; \u00e8 chiamato da sempre dai pontederesi \"\"Foriderponte\", ma anche \"La Cina\"\" per la presenza in passato di grossi condomini popolari. Il quartiere si \u00e8 sviluppato storicamente lungo l'asse Ponte Napoleonico - via Vittorio Veneto - via Fiorentina, con due deviazioni a sud verso via delle Colline e a nord verso la Strada statale 439 Sarzanese-Valdera, gi\u00e0 via Valdinievole.\n\u00c8 il quartiere ad aver subito negli ultimi anni la pi\u00f9 ampia espansione, partita alla fine degli anni cinquanta con la costruzione del Villaggio \"Gronchi\" - Viale Italia. Oggi \u00e8 sede del mercato settimanale, della fiera annuale, del teatro \"Era\", dei due principali stadi: il Mannucci e il Marconcini, dei centri commerciali \"Il ponte\" e \"La galleria\". Nel censimento comunale del 2007 contava 6779 abitanti.\nVillaggi.\nLa zona pi\u00f9 importante \u00e8 il Villaggio Piaggio, costruito dalla Piaggio per i suoi dipendenti. Ha come particolarit\u00e0 la presenza al suo interno di infrastrutture che tesero a renderlo autonomo dal resto della citt\u00e0: trovarono, infatti, sede nel villaggio un asilo, una chiesa, un cinema, un circolo ricreativo, uno spaccio ed una foresteria.\nLa peculiarit\u00e0 di essere \"protetto\" da un muro perimetrale e l'autonomia del villaggio portarono ben presto i suoi residenti ad identificarsi tra loro come \"\"Villaggini\" piuttosto che come \"pontaderesi\"\".\nIl Villaggio Piaggio non \u00e8, tuttavia, l'unico villaggio di Pontedera. Altrettanto importante \u00e8 il villaggio comunale intitolato ad Antonio Gramsci, che si sviluppa a nord della ferrovia ad est del Villaggio Piaggio. Il \"Gramsci\" nasce come quartiere residenziale per le persone disagiate, da cui l'appellativo di \"villaggio dell'ignudi\" con il quale i \"cugini\" dell'adiacente Villaggio Piaggio lo additavano.\nLocalit\u00e0.\nTra le altre localit\u00e0 minori sparse nel territorio sono da ricordare: La Porzia, Le Cantine, Le Pinete, Magazzini, Tiro a Segno e via del Pino."}
{"id": "1452677", "revid": "43530", "url": "https://it.wikipedia.org/wiki?curid=1452677", "title": "Sidr", "text": ""}
{"id": "1452681", "revid": "113218254", "url": "https://it.wikipedia.org/wiki?curid=1452681", "title": "Fotoperiodismo", "text": "Col termine fotoperiodismo si indica quel complesso di reazioni che gli organismi presentano al ritmo ambientale giornaliero e stagionale dei periodi di luce (fotofase) e di oscurit\u00e0 (scotofase).\nQuesto fenomeno ha un'enorme importanza biologica, perch\u00e9 influenza la morfologia, la fisiologia, l'etologia e l'ecologia dei viventi.\nIl numero delle ore che intercorrono fra l'alba ed il tramonto varia, nei diversi luoghi, in funzione del periodo dell'anno e della latitudine :\nI cicli stagionali sono circa gli stessi ogni anno e i viventi coordinano con essi le loro attivit\u00e0. \nIl fotoperiodismo nelle piante (scoperto nel 1920) determina, in particolare, l'epoca della fioritura, infatti se queste non sono sottoposte ad una precisa serie di ore di luce e di buio, non fioriscono; possiamo distinguere a tal fine: \nIn generale sono brevidiurne le piante che si sono evolute fino a 30\u00b0 di latitudine, longidiurne quelle delle latitudini pi\u00f9 elevate.\nGirasole tabacco riso mais pisello e pomodoro sono neutrodiurne.\nIl fotoperiodismo ha grande importanza anche per gli animali. Ad esempio, quando verso la fine dell'autunno i giorni si accorciano sensibilmente, gli insetti cominciano a subire adattamenti fisiologici necessari alla loro sopravvivenza invernale."}
{"id": "1452684", "revid": "149726", "url": "https://it.wikipedia.org/wiki?curid=1452684", "title": "Ibernamento", "text": ""}
{"id": "1452685", "revid": "149726", "url": "https://it.wikipedia.org/wiki?curid=1452685", "title": "Esapodi", "text": ""}
{"id": "1452686", "revid": "106456", "url": "https://it.wikipedia.org/wiki?curid=1452686", "title": "Casa di riposo", "text": "Una casa di riposo \u00e8 un alloggio ammobiliato multi-residenza destinato agli anziani almeno parzialmente autosufficienti. Storicamente il termine originario per designare il luogo dove venivano ricoverati gli anziani era quello di \"ospizio\" dalle caratteristiche cos\u00ec negative che il lemma \u00e8 stato sostituito con vocaboli meno sgradevoli come \u00abcasa di riposo o di ricovero, pensionato, istituto, o pi\u00f9 genericamente soggiorno, albergo, residence, ecc., specificando di volta in volta la loro destinazione\u00bb. La capacit\u00e0 ricettiva di una \"casa di riposo\" non pu\u00f2 superare di norma gli 80 posti residenziali; per le case gi\u00e0 operanti tale limite \u00e8 elevato a 120 unit\u00e0 .\nCaratteristiche.\nIl modello ideale di casa di riposo \u00e8 che ogni persona o coppia nella casa ha una stanza arredata o una \"suite\". Ulteriori servizi vengono forniti entro l'edificio. Spesso questo comprende le strutture per i pasti, un luogo di incontro, la ricreazione, e una qualche forma di assistenza sanitaria od \"hospice\". Il livello dei servizi varia enormemente. Un posto in una casa di riposo pu\u00f2 essere pagato per una locazione base, come un appartamento, o possono essere acquistati in perpetuo sulla stessa base di un condominio.\nI villaggi per i pensionati e le comunit\u00e0 di pensionati, a differenza delle case di riposo, offrono case per i residenti separate e autonome.\nModalit\u00e0 d'accesso.\nIn una struttura pubblica o convenzionata, bisogna presentare la domanda presso l'Ufficio dei Servizi Sociali del comune di residenza, al quale consegue la visita presso l'U.V.G. (unit\u00e0 di valutazione geriatrica), nella quale il medico-geriatra, valuta le condizioni cliniche del futuro ospite. Alla visita medica, consegue l'attesa del posto letto, mediante la graduatoria. Nelle strutture private, \u00e8 sufficiente prendere contatto con la struttura. Nelle strutture pubbliche o convenzionate, l'ospite paga la retta in base al proprio reddito. Nelle strutture private, l'ospite paga in base alla retta decisa dalla struttura.\nServizi offerti.\nLe case di riposo, garantiscono all'ospite il servizio completo alberghiero e l'assistenza sanitaria di base. All'ospite viene garantita la prima colazione, il pranzo, la cena, assistenza sanitaria, assistenza nell'igiene personale, assistenza durante i pasti e la fisioterapia con ginnastiche attive e passive. Il personale infermieristico e socio-sanitario, garantisce 24h su 24, il monitoraggio delle condizioni di salute, dei parametri vitali degli ospiti e dove prevista, la somministrazione delle terapie farmacologiche. L'animazione prevede attivit\u00e0 come il gioco delle carte, la lettura del giornale, il bricolage e l'ascolto della musica.\nNel mondo.\nItalia.\nUna casa di riposo differisce da una Residenza Sanitaria Assistenziale (RSA) poich\u00e9 quest'ultima \u00e8 destinata a persone non autosufficienti e da una casa di cura per il livello di cure mediche fornite. In alcune regioni italiane (ad esempio in Lombardia), la distinzione tra casa di riposo e RSA \u00e8 pi\u00f9 sfumata.\nL'attualit\u00e0 della cronaca denuncia in Italia la situazione reale a tutt'oggi in alcune case di riposo:"}
{"id": "1452688", "revid": "125844885", "url": "https://it.wikipedia.org/wiki?curid=1452688", "title": "Residenza sanitaria assistenziale", "text": "Le residenze sanitarie assistenziali, sigla RSA, introdotte in Italia a met\u00e0 degli anni novanta, sono strutture non ospedaliere ma comunque a impronta sanitaria, che ospitano per un periodo variabile da poche settimane al tempo indeterminato persone non autosufficienti, che non possono essere assistite in casa e che necessitano di specifiche cure mediche di pi\u00f9 specialisti e di un'articolata assistenza sanitaria. Si differenziano dalle strutture riabilitative per la minore intensit\u00e0 delle cure sanitarie e per i tempi pi\u00f9 prolungati di permanenza degli assistiti, che in relazione al loro stato psico-fisico possono in alcuni casi trovare nella stessa anche \"ospitalit\u00e0 permanente\".\nSecondo il GNPL National Register, la banca dati realizzata dal Garante nazionale per la geolocalizzazione delle strutture sociosanitarie assistenziali sul territorio italiano, al 2020 le RSA in Italia sono 4.629 (contro le 2.475 nel 2007) ed includono sia quelle pubbliche che quelle convenzionate con il pubblico e le private, di cui 2.651 al Nord, 668 al Centro e 493 al Sud, 817 nelle Isole.\nCaratteristiche.\nNel \"Progetto Obiettivo Anziani\" nazionale (POA), approvato dal Parlamento nel gennaio del 1992, che rivoluzion\u00f2 la cura e l'assistenza degli anziani con problemi di disabilit\u00e0, venne delineata la rete dell'Assistenza Geriatrica e si indicava tra le articolazioni fondamentali di tale rete la RSA quale \u00ab\"struttura extra-ospedaliera per anziani disabili, prevalentemente non autosufficienti, non assistibili a domicilio, abbisognevoli di trattamenti continui e persistenti, finalizzata a fornire\" [loro] \"accoglienza ed erogazione di prestazioni sanitarie, assistenziali, di recupero funzionale e sociale\u00bb\". La denominazione contiene una precisa valenza \u00ab\"sanitaria extra-ospedaliera\"\u00bb; l'aggettivo \u00ab\"assistenziale\"\u00bb tende a sottolineare che le prestazioni sanitarie devono integrarsi con prestazioni e figure professionali di tipo sociale.\nPi\u00f9 recentemente il sottogruppo \"Mattone 12\" del progetto \"Mattoni SSN\" (Ministero della Salute, 2007) ha chiarito che la prestazione si caratterizza di norma come \u00ab\"prestazione di assistenza a lungo termine, a persone non autosufficienti in condizioni di cronicit\u00e0 e/o relativa stabilizzazione delle condizioni cliniche, distinguendosi quindi dalle prestazioni di \u201cterapia post-acuzie\u201d (riabilitazione e lungodegenza post-acuzie) svolte di norma in regime ospedaliero o in strutture extra-ospedaliere specializzate per la riabilitazione\u00bb.\" Oltre a distinguersi dagli ospedali, perci\u00f2, sono differenti anche dalle case di cura, rivolti ai pazienti sofferenti di una patologia acuta, e dalle case di riposo, destinate agli anziani almeno parzialmente autosufficienti.\nL'utenza delle RSA \u00e8 quindi caratterizzata da una significativa complessit\u00e0 clinica, legata all'elevata comorbilit\u00e0, alla severit\u00e0 delle patologie attive, all'importante prevalenza di sindromi geriatriche (cadute, delirium, lesioni da decubito), all'instabilit\u00e0 delle condizioni cliniche, ma anche al sempre pi\u00f9 frequente ricovero in tali strutture di pazienti ad alta complessit\u00e0 (pazienti in stato vegetativo o affetti da SLA; in fase terminale, in dialisi, in ventilazione meccanica, in alimentazione enterale, eccetera). Alla comorbilit\u00e0 somatica infine si associano sempre di pi\u00f9 le patologie di tipo \"psichiatrico-comportamentale\", dalla depressione alle psicosi alla demenza, quest'ultima ormai diventata la patologia pi\u00f9 frequente e la causa principale del ricovero in RSA.\nI percorsi che portano all'assistenza sanitaria residenziale possono prevedere la provenienza dell\u2019utente dall\u2019ospedale per acuti, da una struttura di post-acuzie o dal domicilio. Il sistema prevede diversi livelli di intensit\u00e0 di cura; il diritto di accesso alle stesse dovr\u00e0 essere subordinato alla verifica della effettiva appropriatezza dell'indicazione, sulla base di criteri oggettivi di una \"valutazione multidimensionale\" dei bisogni dell\u2019utente.\nLa RSA non \u00e8 a priori una soluzione finale e a \"tempo indeterminato\" del percorso assistenziale di un individuo. Le prestazioni residenziali hanno una durata strettamente connessa al perdurare delle condizioni di bisogno e di appropriatezza dell\u2019erogazione. Sono contemplate e garantite soluzioni di ricovero temporaneo, anche per sollievo del nucleo familiare.\nTipicamente, in una RSA vengono garantite:\nI membri dell\u2019\"\u00e9quipe\" sanitaria sono tenuti, per ciascun ospite, a predisporre all'ingresso il piano assistenziale individualizzato (PAI), il documento di sintesi che raccoglie e descrive la valutazione multidisciplinare della persona, nonch\u00e9 a verificarlo e aggiornarlo periodicamente. La valutazione periodica dell\u2019ospite costituisce il parametro per stabilire la dimissione o la proroga del trattamento ed eventualmente per mantenere o cambiare il livello di intensit\u00e0 dell'assistenza.\nDisciplina normativa.\nLa RSA trova riferimento normativo nella legge 67/88 e nel DPCM 22.12.89.\nCon le Linee guida del Ministero della Sanit\u00e0 n. 1 del gennaio 1994, \u201cIndirizzi sugli aspetti organizzativi e gestionali delle Residenze Sanitarie Assistenziali\u201d, vengono fornite indicazioni sulle caratteristiche strutturali delle RSA (vengono ripresi e confermati i requisiti dettati dal DPCM 22.12.89) e sugli aspetti gestionali e criteri per la determinazione dei costi (suddivisi in costi totalmente sanitari, costi totalmente non sanitari e costi misti). \u00c8 inoltre introdotta la differenziazione tra RSA e le R.A. (Residenze Assistenziali), che si pongono al di fuori delle strutture del Servizio Sanitario Nazionale.\nLe RSA possono essere pubbliche (del Comune o della ASL), private convenzionate col SSN o completamente private. In una stessa struttura possono esserci sia posti letto in convenzione sia privati.\nPer gli ospiti che accedono privatamente, \u00e8 sufficiente rivolgersi alla struttura scelta e fare domanda di ingresso, gli incaricati della struttura daranno tutte le informazioni in merito alla documentazione necessaria per il ricovero e la direzione sanitaria valuter\u00e0 lo stato di salute dell'ospite; i tempi di attesa in questo caso variano semplicemente in base alla disponibilit\u00e0 dei posti letto della struttura.\nPer verificare l'idoneit\u00e0 all'accesso in RSA in regime di convenzione col SSN, ed eventualmente avviare la procedura di ingresso in una struttura, \u00e8 necessario rivolgersi alla ASL territorialmente competente o al servizio sociale del Comune di residenza (con la guida del medico di medicina generale di riferimento o del medico ospedaliero in caso di ricovero), che avvier\u00e0 una \"valutazione multidimensionale\" (VMD) dei bisogni socio-sanitari da parte di una UVG (Unit\u00e0 di Valutazione Geriatrica) multidisciplinare, una commissione composta da medici, infermieri, assistenti sociali ed eventuali altre figure professionali. La VMD consiste nell\u2019utilizzo di varie scale di valutazione validate, per analizzare gli aspetti fisici, psichici e funzionali ma anche quelli economici, sociali e relazionali della persona. Di norma la VDM viene effettuata ambulatorialmente, salvo esigenze particolari. All'eventuale riconoscimento della condizione di non autosufficienza, la UVG fornisce indicazioni delle progettualit\u00e0 e degli interventi da attivarsi. Se la commissione, oltre a una condizione di non autosufficienza, dovesse ritenere la persona non idonea all'assistenza a domicilio o comunque pi\u00f9 adatta all'assistenza continua in una RSA, autorizzer\u00e0 l\u2019ingresso convenzionato o l\u2019accesso alla lista d\u2019attesa. L'utente ha diritto di scegliere il luogo di cura nell\u2019ambito delle diverse opzioni offerte dalle strutture accreditate con il SSN coerentemente con la disponibilit\u00e0 dei posti in quel momento.\nLe spese, stabilite dagli enti che gestiscono le residenze sanitarie assistenziali in accordi con il comune, possono essere in parte a carico del Servizio sanitario nazionale, in parte a carico del comune e in parte a carico dell'utente.\nLa quinta sezione del Consiglio di Stato, con la sentenza n\u00ba 1607 del 15 febbraio 2011, depositata il 17 marzo 2011, ha riaffermato il principio secondo il quale per le persone con grave disabilit\u00e0, ai sensi dell'art. 3 comma 3 L. n\u00ba 104/92, e per gli anziani ultrasessantacinquenni non autosufficienti accertati dalle ASL per la fruizione di servizi domiciliari, diurni o residenziali in percorsi sociosanitari, la contribuzione ai costi deve avvenire sulla base del solo ISEE personale e non familiare.\nResidenza sanitaria assistenziale per disabili (R.S.D.).\nLa Residenza Sanitaria Assistenziale per Disabili (R.S.D.) \u00e8 pensata per le persone adulte con disabilit\u00e0 psico-fisica grave, che hanno bisogno di assistenza continua.\nControversie.\nDurante la pandemia di COVID-19 in Italia, sono finite al centro di inchieste giudiziarie molte delle RSA per non aver rispettato i protocolli di sicurezza e aver causato l'esplosione di grossi focolai di contagio, nonch\u00e9 la conseguente morte di un numero di anziani pari a circa 6.000-7.000 in un arco temporale di due mesi, e in alcuni casi portando al sequestro di alcune delle suddette. Al contempo hanno probabilmente contribuito all'esplosione dei focolai le decisioni di diversi enti regionali di inviare pazienti affetti da COVID-19, o comunque con sintomatologia attribuibile al COVID-19, nelle RSA per terminare la quarantena o nella parte finale della convalescenza e liberare in tal modo posti letto nelle strutture ospedaliere.\nL'Istituto Superiore di Sanit\u00e0 (ISS) ha avviato, a partire dal 24 marzo 2020, in collaborazione con il Garante nazionale dei diritti delle persone detenute o private della libert\u00e0 personale, una \u201c\"Survey nazionale sul contagio COVID-19 nelle strutture residenziali e sociosanitarie\"\u201d al fine di monitorare la situazione e adottare eventuali strategie di rafforzamento dei programmi e dei principi fondamentali di prevenzione e controllo delle infezioni correlate all\u2019assistenza. L'indagine si \u00e8 conclusa il 17 giugno 2020, con pubblicazione di un report finale. Ha risposto al sondaggio il 41,3% delle strutture contattate, perlopi\u00f9 dal nord Italia. Nel totale dei 9154 soggetti deceduti, 680 erano risultati positivi al tampone e 3092 avevano presentato sintomi simil-influenzali. In sintesi, il 7,4% del totale dei decessi ha interessato residenti con riscontro di infezione da SARS-CoV-2 e il 33,8% ha interessato residenti con manifestazioni simil-influenzali a cui per\u00f2 non \u00e8 stato effettuato il tampone. Il picco dei decessi \u00e8 stato riscontrato nel periodo 16-31 marzo.\nDelle 1259 strutture che hanno risposto alla domanda, 972 (77,2%) hanno riportato al momento del completamento del questionario la mancanza di Dispositivi di Protezione Individuale, mentre 263 (20,9%) hanno riportato una scarsit\u00e0 di informazioni ricevute circa le procedure da svolgere per contenere l\u2019infezione. Inoltre, 123 (9,8%) strutture segnalano una mancanza di farmaci, 425 (33,8%) l\u2019assenza di personale sanitario e 157 (12,5%) difficolt\u00e0 nel trasferire i residenti affetti da COVID-19 in strutture ospedaliere. Infine, 330 strutture (26,2%) dichiarano di avere difficolt\u00e0 nell\u2019isolamento dei residenti affetti da COVID-19 e 282 hanno indicato l\u2019impossibilit\u00e0 nel far eseguire i tamponi."}
{"id": "1452689", "revid": "599013", "url": "https://it.wikipedia.org/wiki?curid=1452689", "title": "Canonichesse di Sant'Agostino della Congregazione di Nostra Signora", "text": "Le Canonichesse di Sant'Agostino della Congregazione di Nostra Signora sono un istituto religioso femminile di diritto pontificio.\nStoria.\nLa congregazione di queste canonichesse sorse in Lorena alla fine del XVI secolo a opera di Pietro Fourier (1564-1640), dei Canonici Regolari di Sant'Agostino, e di Alix Le Clerc (1576-1622): parroco dei villaggi di Mattaincourt e Hymont, nel 1597 il Fourier affid\u00f2 la scuola locale a una piccola comunit\u00e0 di donne guidata dalla Le Clerc, sua fedele discepola. Il 25 dicembre di quell'anno la giovane si consacr\u00f2 a Dio insieme a quattro compagne. La congregazione si diffuse rapidamente ed apr\u00ec scuole in numerose citt\u00e0 del ducato di Lorena (Poussay, Mattaincourt, Saint-Mihiel, Nancy) e poi anche al di fuori (Verdun, Ch\u00e2lons). Papa Urbano VIII concesse alle religiose la bolla d'approvazione nel 1628.\nLe comunit\u00e0, in origine, avevano un'organizzazione monastica e ogni casa era autonoma. Agli inizi del XX secolo inizi\u00f2 un processo di riunificazione che port\u00f2 vari monasteri a federarsi e a costituire l'unione di Jupille (1910) e poi l'unione Romana (1932): nel 1963 le due unioni, che comprendevano ormai la quasi totalit\u00e0 delle case, si fusero in un'unica congregazione con sede a Roma, alla quale si unirono anche le rimanenti case.\nAttivit\u00e0 e diffusione.\nLe Canonichesse di Sant'Agostino sono dedite all'istruzione e all'educazione cristiana della giovent\u00f9.\nSono presenti in Belgio, Francia, Gran Bretagna, Italia, Lussemburgo, Paesi Bassi, Slovacchia, Ungheria, Repubblica Democratica del Congo, Brasile, Messico, Hong Kong e Vietnam: la sede generalizia \u00e8 a Roma.\nAl 31 dicembre 2005, la congregazione contava 557 religiose in 94 case."}
{"id": "1452696", "revid": "20931", "url": "https://it.wikipedia.org/wiki?curid=1452696", "title": "Chiesa del Santissimo Crocifisso (Pontedera)", "text": ""}
{"id": "1452699", "revid": "6923", "url": "https://it.wikipedia.org/wiki?curid=1452699", "title": "Pietro Fourier", "text": "Biografia.\nNato in una cittadina dei Vosgi da un'agiata famiglia di mercanti di tessuti, studi\u00f2, tra il 1578 ed il 1585 presso il collegio gesuita di Pont-\u00e0-Mousson, dove ebbe come compagni di studi Didier de La Cour (fondatore della Congregazione dei Santi Vitone e Idulfo) e Servais de Lairuels (riformatore dei Premostratensi).\nConclusa la sua formazione, entr\u00f2 come novizio nell'abbazia dei Canonici Regolari di Chaumousey: fece professione di voti solenni nel 1586 e fu ordinato sacerdote a Treviri il 29 febbraio 1589. Torn\u00f2 quindi a Pont-\u00e0-Mousson per approfondire gli studi teologici.\nSentendosi vocato al ministero parrocchiale, il 1\u00ba giugno del 1597 venne messo a capo della comunit\u00e0 del villaggio di Mattaincourt, dove rimase fino al 1632. Dovendo scegliere il nuovo insegnante della scuola del paese, Fourier si rivolse alla giovane Alix Le Clerc, sua figlia spirituale, con la quale diede vita alle Canonichesse di Sant'Agostino della Congregazione di Nostra Signora, un istituto dedito all'istruzione della giovent\u00f9 che conobbe una rapida diffusione, anche fuori dalla Lorena.\nIl processo di riforma della vita religiosa nel ducato avviato nel 1595 da Carlo III e dal cardinale di Lorena, aveva gi\u00e0 coinvolto i Benedettini e i Premostratensi (la cui gestione era stata affidata rispettivamente ai gi\u00e0 citati de La Cour e de Lairuels): per risollevare le sorti della vita spirituale dei Canonici Regolari di Sant'Agostino, Jean des Porcelets de Maillane, vescovo di Toul, si rivolse proprio a Pietro Fourier. Conformemente ai decreti del Concilio di Trento, Pietro decise di riunire le abbazie lorenesi nella Congregazione del Nostro Salvatore e di stabilire un noviziato a Lun\u00e9ville: la congregazione venne approvata da papa Urbano VIII nel 1628.\nCostretto a rifugiarsi nella Franca Contea a causa della Guerra dei Trent'Anni, mor\u00ec nel 1640.\nIl culto.\nAlla propagazione del suo culto contribuirono notevolmente i religiosi delle congregazioni da lui fondate (particolarmente i canonici, che amministravano numerose parrocchie). Popolarissimo in Lorena, papa Clemente XII, con un breve del 10 gennaio 1730, autorizz\u00f2 la sua beatificazione che venne celebrata il 29 gennaio successivo. \u00c8 stato canonizzato da papa Leone XIII il 27 maggio del 1897.\nIl Martirologio Romano fissa per la sua memoria il 9 dicembre.\nNel 1853 al posto della chiesa parrocchiale ove Pietro Fourier aveva officiato come parroco, ne venne eretta una nuova a lui dedicata, la Basilica di San Pietro Fourier."}
{"id": "1452700", "revid": "6923", "url": "https://it.wikipedia.org/wiki?curid=1452700", "title": "Alix Le Clerc", "text": "Biografia.\nAppartenente a un'agiata famiglia borghese della Lorena, condusse in giovinezza una vita mondana. \nVerso i vent'anni si stabil\u00ec a Hymont, dove conobbe il canonico Pietro Fourier, parroco di Mattaincourt, che divenne il suo direttore spirituale.\nEmise il voto di castit\u00e0 e avvi\u00f2 un'opera per l'educazione delle fanciulle: nel giugno del 1596 apr\u00ec una scuola a Poussay e nella notte di Natale del 1597, insieme con quattro compagne, diede inizio a una nuova congregazione di religiose insegnanti.\nLe suore della congregazione aumentarono rapidamente di numero e poterono aprire scuole in tutta la Lorena e anche fuori (Verdun, Chalon).\nLa Santa Sede approv\u00f2 l'istituto nel 1615; la prima professione ebbe luogo il 2 dicembre 1618.\nAlix Le Clerc fu eletta superiora generale a vita, ma rinunci\u00f2 alla carica prima di morire per spegnersi come semplice monaca presso la casa di Nancy.\nIl culto.\nIl processo diocesano per la beatificazione di Alix Le Clerc fu aperto a Saint-Di\u00e9-des-Vosges il 3 dicembre 1885 e prosegu\u00ec a Nancy. \nLa causa di beatificazione fu introdotta il 21 febbraio 1899.\nFu proclamata beata da papa Pio XII il 4 maggio 1947.\nIl suo elogio si legge nel Martirologio Romano al 9 gennaio.\nI suoi resti, scomparsi durante la rivoluzione francese, furono ritrovati nel 1950 e, riconosciuti autentici dalla Congregazione dei riti, furono traslati nella cappella del monastero di Nancy.\nLa sua immagine ci \u00e8 giunta attraverso un ritratto postumo fatto realizzare dai duchi di Lorena; \u00e8 ritratta anche in incisioni di Weyen, Van Lochom e Nicole e in una medaglia di Cornelis Galle."}
{"id": "1452703", "revid": "15756", "url": "https://it.wikipedia.org/wiki?curid=1452703", "title": "Angina di Prinzmetal", "text": "L'angina di Prinzmetal (o angina variante) \u00e8 una forma di angina pectoris, ovvero \u00e8 una sindrome dolorosa retro-sternale che si presenta a riposo e ciclicamente, a differenza dell'angina stabile (o da sforzo) che si presenta dopo attivit\u00e0 fisica.\nTale sindrome \u00e8 causata da un vasospasmo delle arterie coronarie che causa una sofferenza al tessuto cardiaco. In particolare \u00e8 dovuta alla contrazione della muscolatura liscia delle arterie coronarie che induce un minor afflusso sanguigno al cuore.\nStoria.\nMyron Prinzmetal (1908 - 1987) fu il primo a descrivere tale manifestazione nel 1959 insieme a dei collaboratori, trovando forti dolori al torace.\nEpidemiologia.\nRispetto alle altre forme di angina (come l'angina stabile) si mostra in et\u00e0 pi\u00f9 giovanile, si riscontra maggiormente nei fumatori, colpisce maggiormente nelle ore notturne sino al primo mattino.\nEziologia.\nDurante anni di studio si \u00e8 dimostrato che tale angina viene provocata da uno spasmo coronarico, occlusivo o subocclusivo, che a sua volta crea un'improvvisa e transitoria diminuzione del diametro di un ramo coronarico epicardico, tale restringimento \u00e8 indipendente da forme di malattia delle coronarie dell'individuo. Raramente si manifesta dopo un intervento chirurgico e come effetto di alcuni farmaci (5-fluorouracile e ciclofosfamide).\nSintomatologia.\nFra i sintomi e segni clinici che caratterizzano tale angina possiamo ritrovare un forte dolore cardiaco quasi sempre riscontrato quando la persona si trova a riposo e non sotto stress. Inoltre si ritrovano sincope e presenze di aritmie. Gli episodi di ischemia durano 2-10 minuti, potendo recidivare a breve termine. Tipicamente compaiono nelle ore notturne o nella prima mattina. In un quarto dei casi ci pu\u00f2 essere associazione con sforzo, durante o successivamente.\nIn alcuni pazienti si notano:\nDiagnostica.\nL'angina variante si presenta all'ECG standard con sopraslivellamento del tratto ST, indicativo di ischemia transmurale. Talvolta non si ha il sopraslivellamento, ma durante l'angina si notano onde T positivizzate, rispetto alle onde T negative di base, fenomeno chiamato \"pseudonormalizzazione\".\nIn caso non si riesca a ducumentare un'angina con ECG standard, si pu\u00f2 adoperare l'ECG dinamico, test da sforzo (solitamente negativo in realt\u00e0) o test provocativo.\nTerapia.\nLa somministrazione di nitrati nelle forme classiche di angina permette di ottenere notevoli risultati; in questa specifica tipologia di angina tale cura aiuta a prevenire l'ischemia miocardica, se si esegue una vasodilatazione coronarica diretta. I betabloccanti, invece, sono controindicati nel trattamento dell'angina di Prinzmetal.\nCome profilassi vengono usati farmaci calcio-antagonisti."}
{"id": "1452707", "revid": "599013", "url": "https://it.wikipedia.org/wiki?curid=1452707", "title": "Alpo", "text": ""}
{"id": "1452709", "revid": "767487", "url": "https://it.wikipedia.org/wiki?curid=1452709", "title": "Valea Lupului", "text": "Valea Lupului (letteralmente \"Valle del lupo\") \u00e8 un comune della Romania di 3.859 abitanti, ubicato nel Distretto di Ia\u0219i nella regione storica della Moldavia.\nValea Lupului fa parte della Zona Metropolitana di Ia\u0219i."}
{"id": "1452712", "revid": "1305772", "url": "https://it.wikipedia.org/wiki?curid=1452712", "title": "IC 418", "text": "IC 418, conosciuta anche come Nebulosa Spirografo, \u00e8 una nebulosa planetaria situata nella costellazione della Lepre.\nIl nome deriva dal fatto che l'aspetto della nebulosa ricorda i disegni creati con lo Spirograph, uno strumento composto da una serie di elementi forati, con cui si disegnavano spirali concentriche e disegni basati su cerchi e curve.\n\u00c8 probabile che la stella originariamente presente al centro di IC 418 fosse in passato una gigante rossa e la nebulosa sarebbe quindi ci\u00f2 che rimane degli strati pi\u00f9 esterni dopo che questi sono stati espulsi. I resti della stella, presenti al centro della nebulosa, tra alcune decine di migliaia di anni diverranno una nana bianca. Una simile evoluzione probabilmente avverr\u00e0 anche per il nostro Sole, ma solo fra alcuni miliardi di anni. La sua distanza si aggira sui 2000 anni-luce dalla Terra."}
{"id": "1452713", "revid": "810736", "url": "https://it.wikipedia.org/wiki?curid=1452713", "title": "Archivio storico delle arti contemporanee", "text": "L'Archivio storico delle arti contemporanee (ASAC) conserva il patrimonio di documenti della Biennale di Venezia dal 1895 a oggi: arti visive, architettura, cinema, musica, danza, teatro.\nArticolazione.\nLa struttura dell'ASAC si articola in:\nStoria dell'ASAC.\nL'8 novembre del 1928 venne inaugurato l'Istituto storico d'arte contemporanea. Diretto da Domenico Varagnolo, raccoglieva soprattutto cataloghi di mostre in Italia e all'estero. Con la costituzione in ente autonomo il 13 gennaio 1930, l'istituto prese il nome di Archivio storico d'arte contemporanea.\nGi\u00e0 nel 1934 l'archivio pubblicava un proprio periodico \"L'arte nelle mostre italiane\", che usc\u00ec fino al 1941, quando fu sospeso per la guerra.\nDomenico Varagnolo mor\u00ec nel 1949 e gli successe nel 1950 Umbro Apollonio che fu conservatore fino al 1972.\nNel 1973 divenne conservatore Wladimiro Dorigo.\nOffertole vantaggiosamente dalla Cassa di Risparmio di Venezia, che ne era proprietaria, il 28 febbraio 1975 la Biennale di Venezia acquist\u00f2 il palazzo Corner della Regina, per farvi la nuova sede dell'Archivio storico delle arti contemporanee. Esso venne inaugurato nel luglio del 1976, con il compito di \"raccogliere, produrre, riprodurre e conservare materiali documentari inerenti alle arti visive, l'architettura, l'urbanistica, il cinema, la musica, la danza, il teatro, i mass media e la bibliografia del Novecento\".\nDopo il 1995 l'ASAC vive una lunga stagione di incertezza per la necessit\u00e0 di dover restaurare il palazzo. L'accessibilit\u00e0 degli utenti viene limitata e poi, nel gennaio 2003, quando hanno inizio i lavori, completamente azzerata.\nL'ASAC si trova negli edifici del Parco scientifico tecnologico VEGA di Porto Marghera, localit\u00e0 del comune di Venezia, gran parte del patrimonio documentario dell'ASAC \u00e8 ancora conservato presso l'ex sede di Ca' Corner della Regina, nel centro storico di Venezia. Il progetto dell'ex presidente Paolo Baratta di trasferire l'ASAC all'arsenale naufraga definitivamente.\nDal 2002 \u00e8 direttore dell'archivio, Giuliano da Empoli, fino al 2004. Il 1\u00ba settembre 2004 Giorgio Busetto diventa direttore dell'ASAC."}
{"id": "1452714", "revid": "5376", "url": "https://it.wikipedia.org/wiki?curid=1452714", "title": "Operatore di sistema", "text": ""}
{"id": "1452719", "revid": "15756", "url": "https://it.wikipedia.org/wiki?curid=1452719", "title": "Rugby a 15 nel 1978", "text": "Nel 1978, la scena del rugby a 15 \u00e8 dominata dagli All Blacks che nel tour di fine anno superano tutte e quattro le squadre britanniche, conquistando il \"Grande Slam\", che non riotterranno pi\u00f9 sino al 2005.\nL'Argentina di Hugo Porta conquista un prestigioso pareggio a Londra, contro la selezione inglese, ma poi cede a sorpresa all'Italia, guidata dal nuovo allenatore Pierre Villepreux.\nIl galles conquista il Grande Slam nel Cinque Nazioni.\nAttivit\u00e0 internazionale.\nI tour di met\u00e0 anno.\nA met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud.\nA dominare la scena in questo periodo dell'anno 1978 sono il tour di un ottimo Galles e i combattuti test tra un'Australia rinata e la Nuova Zelanda\nI Barbarians.\nNel 1978 la squadra ad inviti dei Barbarians ha disputato i seguenti incontri:"}
{"id": "1452720", "revid": "1543377", "url": "https://it.wikipedia.org/wiki?curid=1452720", "title": "Kenner Products", "text": "Kenner Products \u00e8 stata una ditta statunitense produttrice di giocattoli fondata nel 1947 da tre fratelli: Albert, Phillip e Joseph L. Steiner a Cincinnati, nell'Ohio. L'azienda prese il nome dalla strada in cui si trovavano gli uffici.\nStoria.\nFin dal 1958 \u00e8 stata una delle prime aziende degli Stati Uniti ad usare la televisione come mezzo pubblicitario per i giocattoli.\nNegli anni sessanta la Kenner introdusse la propria mascotte, il \"Kenner Gooney Bird\", che \u00e8 stato usato sia nel logo aziendale che negli spot televisivi, sia come cartone animato che come pupazzo. La mascotte fu abbandonata nel 1974.\nL'azienda \u00e8 stata acquistata da General Mills nel 1967 e nel 1970 la General Mills fuse il suo dipartimento \"Rainbow Crafts\" con la Kenner Products. Nel 1968 la acquis\u00ec anche la Parker Brothers.\nNel 1974 venne ripresa la produzione della linea \"Girder and Panel Sets\" (sospesa dal 1968) con un modello speciale alto 5 piedi rappresentante la Sears Tower di Chicago (la cui costruzione era da poco terminata), seguito poi da altri modelli generici (e di qualit\u00e0 inferiore). Questa seconda vita della linea \"Girder and Panel Sets\" termin\u00f2 nel 1979.\nLa Kenner ottenne i diritti per la produzione delle action figure e i playset della trilogia di Guerre stellari nel periodo 1977-1984 dopo che questi erano stati rifiutati nel 1976 dalla Mego Corporation. A seguito del successo di questa linea di giocattoli il formato della action figure da 3.75\" usati dalla Kenner divennero uno standard per questo tipo di giocattoli.\nOltre a \"Guerre stellari\" la Kenner produsse anche altri giocattoli di famosi show televisivi degli anni settanta, come \"L'uomo da sei milioni di dollari\".\nUna delle linee di prodotti della Kenner di maggiore successo sotto la gestione della General Mills fu la \"Super Powers Collection\", composta da una serie di 33 action figures dei supereroi della DC Comics e commercializzata tra il 1984 e il 1986. La DC Comics decise di concedere la licenza per le action figure per via del successo che in quegli anni stavano avendo quelle dei personaggi dei Masters of the Universe commercializzati dalla Mattel.\nUna delle caratteristiche che garant\u00ec il successo di questi giocattoli fu l'elevata fedelt\u00e0, dal punto di vista della somiglianza grafica, con i personaggi rappresentati nei fumetti e nei cartoni de I Superamici (prodotti da Hanna-Barbera); oltre a questo ogni personaggio aveva la possibilit\u00e0 di compiere un'azione speciale (chiamata \"Superpotere\"), per esempio stringendo le gambe di Superman il suo modello dava un pugno.\nNel 1985 la General Mills fuse la Kenner e la divisione giocattoli della Parker Brothers per creare la \"Kenner Parker Toys, Inc\". La stessa Kenner Parker fu successivamente acquisita dalla Tonka nel 1987, che ricostitu\u00ec la \"Kenner product\" come divisione dell'azienda.\nNel 1990 la compagnia produsse la serie \"Dark Knight Collection\" ispirata al personaggio di Batman, reduce dal successo cinematografico dell'omonimo film.\nTonka (compresa la sua divisione Kenner) \u00e8 stata infine acquisita dalla Hasbro nel 1991. La Hasbro chiuse gli uffici di Cincinnati nel 2000 e i prodotti della Kenner furono inseriti nelle linee di prodotti della Hasbro.\nProdotti famosi.\nTra i suoi giocattoli pi\u00f9 popolari vi sono il \"Girder &amp; Panel Building Sets\" (un gioco di costruzioni simile al Meccano o ai Lego, ma focalizzato sulla costruzione di edifici) introdotto nel 1957, il \"Give-a-Show projector\" (un proiettore che permetteva di vedere su una superficie delle diapositive raffiguranti brevi storie con i personaggi di Hanna-Barbera, Guerre stellari, ecc.) introdotto nel 1959, il Easy-Bake Oven (un forno in miniatura, alimentato elettricamente, con relative ricette e cibi da cucinare, prodotto ancora oggi dalla Habro) nel 1963, lo Spirograph (commercializzato in Italia come spirografo) composto da una serie di ingranaggi forati, con cui si disegnavano spirali concentriche e si realizzavano intricati disegni basati su cerchi e curve, nel 1966.\nEccone una lista parziale:"}
{"id": "1452722", "revid": "287204", "url": "https://it.wikipedia.org/wiki?curid=1452722", "title": "Canto per te (album Andrea Mingardi)", "text": "Canto per te \u00e8 un album di Andrea Mingardi del 1998."}
{"id": "1452725", "revid": "247222", "url": "https://it.wikipedia.org/wiki?curid=1452725", "title": "6- al duemila", "text": "6- al duemila \u00e8 un album di Andrea Mingardi del 1994."}
{"id": "1452728", "revid": "110157", "url": "https://it.wikipedia.org/wiki?curid=1452728", "title": "Fu\u00dfball-Bundesliga 1969-1970", "text": "Ledizione 1969-1970 della Bundesliga si \u00e8 conclusa con la vittoria finale del Borussia M\u00f6nchengladbach, che conquista il suo primo titolo. Capocannoniere del torneo \u00e8 stato Gerd M\u00fcller del con 38 reti, che grazie a questo traguardo ha conquistato anche la Scarpa d'oro.\nStagione.\nIl campionato viene vinto dal Borussia M\u00f6nchengladbach di Hennes Weisweiler, che rimane nelle zone alte della graduatoria per gran parte del girone di ritorno, e che viene momentaneamente superato dal Colonia alla ventisettesima giornata; i biancorossi finiscono poi quarti a otto punti dalla vetta, e sono anche battuti nella finale della Coppa nazionale dal Kickers Offenbach, squadra militante in Regionalliga. Tornando al campionato, alle spalle dei vincitori si piazzano i campioni in carica del , alla cui guida \u00e8 subentrato durante il corso della stagione Udo Lattek, mentre al terzo posto giunge invece l'. Retrocedono infine il , vincitore del titolo solo quattro anni prima, e l'Alemannia, secondo nella passata edizione.\nIn campo internazionale lo \u00e8 protagonista di una buona prova nella Coppa delle Coppe, dove giunge fino in semifinale; \u00e8 qui battuto dai futuri campioni del Manchester City.\nClassifica finale.\nLegenda:"}
{"id": "1452731", "revid": "729019", "url": "https://it.wikipedia.org/wiki?curid=1452731", "title": "Sfigh\u00e8", "text": "Sfigh\u00e8 \u00e8 il tredicesimo album di Andrea Mingardi, venduto assieme a Come ridevamo."}
{"id": "1452732", "revid": "228587", "url": "https://it.wikipedia.org/wiki?curid=1452732", "title": "Tiro ai Giochi della XXV Olimpiade", "text": "Si sono svolte 13 gare, 9 maschili e 4 femminili presso il \"Camp de Tir Ol\u00edmpic\" di Mollet del Vall\u00e8s."}
{"id": "1452734", "revid": "287204", "url": "https://it.wikipedia.org/wiki?curid=1452734", "title": "Arthrocnemum macrostachyum", "text": "La Salicornia glauca (\"Arthrocnemum glaucum\" ), \u00e8 un frutice della famiglia delle Chenopodiaceae (Amaranthaceae secondo la classificazione APG), comunemente diffusa su suoli salini presso stagni e paludi costiere. \u00c8 una delle principali essenze che compongono la vegetazione alofita delle zone umide costiere.\nDescrizione.\nL'habitus della salicornia glauca \u00e8 molto simile a quello delle sue congeneri e di altre Chenopodiaceae alofite che si insediano nello stesso ambiente. Si confonde facilmente con l\"Arthrocnemum fruticosum\", da cui differisce per pochi caratteri e con il quale \u00e8 spesso associata. La pianta ha un portamento cespitoso, formante un cespuglio fittamente e irregolarmente ramificato fin dalla base. L'altezza, in genere di pochi decimetri, pu\u00f2 raggiungere anche gli 80\u2013100\u00a0cm. I rami sono articolati, lignificati, di consistenza erbacea e carnosa nelle porzioni terminali, con articoli lunghi circa 1\u00a0cm. I rami sterili sono generalmente pi\u00f9 lunghi di quelli fertili.\nDurante la piena attivit\u00e0 vegetativa, in inverno e primavera, la pianta ha una colorazione verde glauca (da cui il nome), mentre in estate e in autunno ha una colorazione con tinte rossastre.\nLe foglie sono opposte; apparentemente assenti, sono in realt\u00e0 ridotte a squame carnose saldate a formare una guaina che avvolge il ramo. Il margine della guaina \u00e8 pi\u00f9 alto e leggermente acuto in corrispondenza dell'apice delle due foglie, mentre \u00e8 conformato a V aperta in corrispondenza della saldatura delle foglie.\nI fiori sono poco appariscenti e riuniti in spighette di tre elementi, di colore all'inizio giallastro poi scuro in corrispondenza della maturazione dei frutti. Le spighette sono inserite in fossette formate negli articoli, da cui per\u00f2 sporgono vistosamente, e sono portate dai rami fertili inseriti sui rami dell'anno precedente. Il perianzio \u00e8 ridotto, i fiori maschili sono provvisti di due stami.\nIl frutto \u00e8 leggermente allungato, di colore nero e lucente, completamente avvolto dal perianzio, che diventa carnoso.\nBiologia.\nL'attivit\u00e0 vegetativa si concentra in particolare nelle stagioni pi\u00f9 fresche (inverno e primavera), mentre la fioritura si protrae dalla primavera all'estate.\n\u00c8 una pianta tipicamente alofila e che accumula grandi quantit\u00e0 di sale all'interno dei rami carnosi. Rispetto all\"A. fruticosum\" tollera una salinit\u00e0 pi\u00f9 elevata e in genere si insedia su suoli permeati da acque salse, che hanno concentrazione salina maggiore di quella marina.\nDistribuzione e habitat.\nLa salicornia glauca \u00e8 una delle specie pi\u00f9 rappresentative delle zone umide costiere degli ambienti mediterranei. \u00c8 diffusa in tutto il bacino del Mediterraneo. In Italia vegeta in tutto il litorale adriatico, da Trieste in gi\u00f9, nel litorale tirrenico, da Livorno in gi\u00f9 e in quello delle Isole.\nL'habitat tipico \u00e8 rappresentato dai suoli adiacenti alle zone umide salmastre (stagni, paludi, lagune) occupando anche aree soggette a temporanea sommersione da parte di acque salse. Forma con altre specie praterie pi\u00f9 o meno rade, chiamate comunemente \"salicornieti\", la cui composizione varia secondo la stazione, ma in genere \u00e8 associata con altre comuni Chenopodiaceae alofite e con specie di altre famiglie, sempre con adattamenti alla concentrazione salina e sodica.\nI salicornieti, insieme ai canneti di aree interessate da un minore accumulo di salinit\u00e0, sono i pi\u00f9 importanti siti di nidificazione e rifugio dell'avifauna delle zone umide costiere. Gli stessi frutti della salicornia glauca sono utilizzati come fonte di cibo da diversi uccelli."}
{"id": "1452738", "revid": "123072426", "url": "https://it.wikipedia.org/wiki?curid=1452738", "title": "Comunit\u00e0 montana della Murgia Tarantina", "text": "La Comunit\u00e0 montana della Murgia Tarantina era una comunit\u00e0 montana comprendente 9 comuni della Provincia di Taranto. La sede amministrativa era a Mottola.\nNe facevano parte:\nQuesta comunit\u00e0 montana era tra le pi\u00f9 basse d'Italia; aveva un'altitudine media di 213 m sul livello del mare. \u00c8 citata indirettamente all'inizio del libro \"La Casta\" di Gian Antonio Stella parlando del caso eclatante del comune di Palagiano che faceva parte della Comunit\u00e0 montana pur avendo un'altezza media di 44\u00a0m s.l.m. e un'altezza massima di 91\u00a0m s.l.m.\nObiettivi.\nLa comunit\u00e0 aveva l'obiettivo di imprimere una forte spinta promozionale all'intero territorio della Murgia ionica, inteso quale espressione dei valori sociali, culturali, religiosi ed economici che rappresentano il cardine della sua storia.\nSoppressione.\nDopo varie lamentele da parti sia politiche che popolari, la Comunit\u00e0 montana della Murgia Tarantina ha cessato di esistere l'8 gennaio 2009, con un decreto del presidente della giunta della regione Puglia, Nichi Vendola. La Comunit\u00e0 era stata quindi posta sotto tutela di un commissario liquidatore.\nIn sostituzione, alcuni comuni avevano pensato di dare continuit\u00e0 alla ex-Comunit\u00e0 montana, fondando un'unione di comuni che appunto sostituisse l'ente montano non pi\u00f9 esistente. Avevano mostrato interesse per la costituzione di tale unione i comuni di Ginosa, Laterza, Palagiano, Palagianello e Castellaneta.\nIl 24 luglio 2009, in base alle motivazioni di una sentenza della Corte Costituzionale per un ricorso di Veneto e Toscana, la legge regionale che scioglieva gli enti veniva dichiarata incostituzionale.\nL'ente impiegava diverse persone: il presidente Arcangelo Rizzi (all'epoca assessore PdL del comune di Laterza), 6 assessori, 27 consiglieri, 3 amministrativi e 8 lavoratori socialmente utili.\nDi fatto la comunit\u00e0 montana ha cessato di esistere nel periodo che va da novembre 2009 a marzo 2010, quando \u00e8 stata definitivamente messa in liquidazione."}
{"id": "1452739", "revid": "767487", "url": "https://it.wikipedia.org/wiki?curid=1452739", "title": "Rinnegata", "text": "Rinnegata (\"Renegade Girl\") \u00e8 un film western del 1946 diretto da William A. Berke.\nProtagonista del film \u00e8 Ann Savage, regina dei B-movie degli anni quaranta e avvezza a recitare ruoli di \"femme fatale\" e di donna maledetta. La pellicola segue la falsariga dei film sugli eroi fuorilegge, cara alla cinematografia statunitense di quegli anni, ispirandosi al mito del bandito Jesse James.\nTrama.\nJean Shelby \u00e8 una ragazza del profondo sud, agli inizi della Guerra di secessione americana. Suo fratello, appartenente alla famigerata Banda Quantrill, storicamente esistita e dedita ad azioni di sabotaggio contro le forze unioniste, viene braccato dagli Stati Confederati d'America. Tuttavia il fratello viene ucciso da un capo indiano, Nuvola Bianca, che decide di eliminare tutta la famiglia di Jean e la ferisce gravemente. La ragazza viene soccorsa dal capitano yankee Fred Raymond del quale ella si innamora.\nDopo un anno di convalescenza, Jean si rimette all'inseguimento dell'assassino dei suoi familiari, e, per far questo, si allea con i superstiti della Banda Quantrill, stringendo con loro un accordo: Jean far\u00e0 parte della banda se la banda l'aiuter\u00e0 a vendicarsi di Nuvola Bianca; la ragazza sposer\u00e0 l'assassino materiale del capo indiano. Il bandito Jerry Long \u00e8 innamorato di Jean che per\u00f2 continua a respingerlo. Anche gli altri membri della banda sono attratti dalla ragazza: spinti dalla sua promessa si elimineranno a vicenda l'un l'altro in una sparatoria, nella quale sopravvive Jerry Long.\nDopo essere fuggita dai banditi, Jean viene soccorsa da una pattuglia di soldati che la porteranno dal capitano Raymond al quale confesser\u00e0 il suo amore. Tuttavia Jean \u00e8 ossessionata dalla sua sete di vendetta e, pur avendo ricevuto una promessa di matrimonio dal capitano, fugge nuovamente e raggiunge finalmente Nuvola Bianca, che riesce ad uccidere in una concitata sparatoria dove anche lei rimane ferita a morte, spirando fra le braccia del suo amato capitano, giunto troppo tardi in suo soccorso."}
{"id": "1452745", "revid": "6923", "url": "https://it.wikipedia.org/wiki?curid=1452745", "title": "Peseros", "text": ""}
{"id": "1452750", "revid": "51323", "url": "https://it.wikipedia.org/wiki?curid=1452750", "title": "Dave Hungate", "text": ""}
{"id": "1452756", "revid": "729019", "url": "https://it.wikipedia.org/wiki?curid=1452756", "title": "Tour della nazionale di rugby a 15 della Nuova Zelanda 1978", "text": "Il \"tour\" del 1978 degli \"All Blacks\" nelle Isole britanniche \u00e8 storicamente rilevante per due ragioni; la prima \u00e8 che in esso la Nazionale oceaniana realizz\u00f2 il primo Grande Slam nell'Emisfero Nord della sua storia, impresa che fu bissata solo 27 anni dopo nel 2005; la seconda fu la sconfitta, l'unica in tutto il \"tour\" a opera di a Limerick: fu la prima volta che una squadra irlandese, club o selezione nazionale che fosse, sconfisse i neozelandesi e, fino al \"tour\" del 2016 rimase l'unica volta.\nAll'impatto culturale di tale vittoria (per 12-0, frutto di una meta trasformata e due \"drop\") sono dedicate due opere letterarie, \"Alone it Stands\", dramma teatrale del 1999 di John Breen e \"Where Miracles Happen - The Story of Thomond Park\", libro-racconto del 2015 di Charlie Mulqueen e Brendan O\u2019Dowd, che raccontano degli spaccati di vita e di societ\u00e0 dell'epoca.\nNonostante le quattro vittorie sulle quattro \"union\" delle Isole Britanniche, gli \"All Blacks\" faticarono a realizzare lo Slam, perch\u00e9 contro l' il risultato era pari sul 6-6 fino al tempo di recupero e solo una meta di Andy Dalton diede ai visitatori la vittoria; parimenti, contro il , essi vinsero solo nei minuti finali ribaltando il risultato con una meta a due minuti dalla fine; contro la , invece, conducevano 12-9 e a tempo scaduto un \"drop\" dello scozzese Ian McGeechan and\u00f2 fuori dai pali negando il possibile pareggio alla sua squadra.\nTecnico dei neozelandesi era Russell Thomas, mentre il capitano della spedizione fu Graham Mourie."}
{"id": "1452757", "revid": "339392", "url": "https://it.wikipedia.org/wiki?curid=1452757", "title": "Mercedes W124", "text": ""}
{"id": "1452758", "revid": "12390147", "url": "https://it.wikipedia.org/wiki?curid=1452758", "title": "Mercedes C126", "text": ""}
{"id": "1452761", "revid": "2014155", "url": "https://it.wikipedia.org/wiki?curid=1452761", "title": "Storia della provincia di Cabinda", "text": "Regno di N'Goyo.\nQuando i primi Europei sbarcarono sulle coste dell'Africa centro-occidentale, trovarono un sistema di regni o feudi, abitati da popolazioni di etnie bantu, che rispondevano all'autorit\u00e0 suprema del Re del Congo. Cabinda era la capitale di uno di questi regni, detto Regno di N'Goyo; il territorio circostante era suddiviso fra il regno di N'Goyo, quello di Loango e dello di Kakongo.\nIl nome \"Cabinda\" (che nelle fonti scritte europee dei secoli XVI e XVII appare anche come \"Cabinde\", \"Cabenda\", \"Kapinda\" o \"Kabinda\") deriva etimologicamente dall'agglutinazione tra il termine \"mafuka\" (che indicava l'incarico di intendente al commercio del re di N'Goyo) e \"binda\", un antroponimo appartenuto a qualcuno che in passato aveva ricoperto quella carica.\nAvvento degli Europei.\n\u00c8 possibile, ma non certo, che a Cabinda avesse attraccato nel 1482 l'esploratore portoghese Diogo C\u00e3o, nel corso della spedizione in cui vennero stabiliti i primi contatti diplomatici fra i portoghesi e il re congolese Manicongo. Di sicuro sbarc\u00f2 nella baia di Cabinda Rui de Sousa, a bordo della caravella \"Nossa Senhora da Atalaia\", nel 1491.\nNel 1545, il sovrano del Kakongo concesse ai portoghesi il permesso di commerciare nella regione. Nel 1570, Alvaro I, re del Congo convertito al Cristianesimo, si dichiar\u00f2 vassallo del Regno di Portogallo, e il permesso di commercio per i portoghesi fu esteso anche al regno di N'Goyo e a Cabinda.\nLa contesa fra le potenze europee.\nA partire dalla seconda met\u00e0 del XVII secolo, Cabinda divenne un importante centro del commercio degli schiavi africani; il traffico di navi europee nel suo porto si fece sempre pi\u00f9 intenso, e non mancarono anche momenti di tensione fra le diverse potenze europee che avevano interessi economici nell'area (nel 1702, per esempio, due flottiglie una inglese e una francese si diedero battaglia di fronte a Cabinda). Nel 1722 un gruppo di corsari inglesi costru\u00ec un fortino nei pressi di Cabinda; il re del Portogallo Giovanni V invoc\u00f2 il diritto storico del Portogallo sulla regione, e nel 1723 il suo esercito rase al suolo il fortino britannico. Il Portogallo aveva comunque difficolt\u00e0 sempre maggiori a tenere sotto controllo Cabinda, e l'11 gennaio 1758 il re cedette, dichiarando la citt\u00e0 porto franco.\nNel 1783 i Portoghesi fecero un nuovo tentativo di riprendere il controllo di Cabinda, costruendo un forte (Santa Maria di Cabinda). La guarnigione fu per\u00f2 decimata dalla malaria e nel 1784 il forte fu espugnato da un esercito francese guidato da Bernard de Marigny. La successiva tensione diplomatica fra Portogallo e Francia port\u00f2, con la mediazione della Spagna, alla Convenzione di Madrid (30 gennaio 1786) che riconosceva ufficialmente la sovranit\u00e0 portoghese sulla costa di Cabinda.\nNuove tensioni fra Francia e Portogallo si ebbero alla fine del XIX secolo. Il 12 marzo 1883, l'esploratore italiano Pietro Savorgnan di Brazz\u00e0, incaricato dai francesi nelle vesti ufficiali di \"commissario per l'Africa dell'Ovest\", strinse un accordo con il re Makosso Ma Nsangu, ottenendo per la Francia la sovranit\u00e0 sullo stato di Loango, sull'odierna Pointe-Noire, e su Landana. Contemporaneamente, i Portoghesi infittivano i loro rapporti diplomatici con i capi locali di Cabinda, firmando una serie di trattati: uno a Chinfuma il 29 settembre 1883, uno a Chicambia il 26 dicembre 1884 e uno a Simulambuco il 1\u00ba febbraio 1885; quest'ultimo, siglato con re Ibiala Mamboma di Cabinda, ufficializzava il protettorato portoghese sul regno.\nLa situazione politica dell'area fu definita dalla conferenza di Berlino del novembre 1884, dopo la quale le potenze europee procedettero alla cosiddetta \"spartizione dell'Africa\". Il 12 maggio 1886 Francia e Portogallo definirono i confine tra Cabinda e l'odierna Repubblica del Congo (allora Brazzaville) mentre la definizione dei confini con il Congo Belga richiesero una serie di ulteriori accordi bilaterali, firmati tra il 1891 e il 1927. Retaggio di questa lunga trattativa \u00e8 l'importante corridoio verso l'Oceano Atlantico ottenuto dai Belgi, e che ancora oggi separa Cabinda dal resto dell'Angola, facendone una exclave.\nPrima unificazione con l'Angola.\nNel XX secolo la regione di Cabinda acquis\u00ec un nuovo motivo d'interesse per gli Europei, il petrolio. Nel 1954 il governo portoghese rilasci\u00f2 una concessione alla Gulf Oil Company statunitense per la ricerca di giacimenti; seguirono nel 1956 una concessione per cominciare le estrazioni e nel 1957 l'esclusiva sullo sfruttamento degli idrocarburi nella regione.\nNello stesso anno il Portogallo riun\u00ec Cabinda e l'Angola, due colonie precedentemente separate, sotto l'autorit\u00e0 di un amministratore unico. Questa azione (che contraddiceva tra l'altro la costituzione portoghese, in cui Cabinda e Angola erano citati come territori separati e indipendenti) fu poi confermata dalla risoluzione 1542 (XV) dell'Assemblea Generale delle Nazioni Unite, in cui si definivano i tempi e i modi del processo di decolonizzazione, e si indicava l'Angola come \"comprendente l'exclave di Cabinda\". Nello stesso periodo, per\u00f2, altre istituzioni esposero posizioni diverse. L'Organizzazione dell'Unit\u00e0 Africana (OUA), per esempio, rese nota nel 1964 una lista di paesi da decolonizzare, e menzion\u00f2 in maniera distinta l'Angola (riportata come caso n. 35) e Cabinda (n. 39).\nMovimenti indipendentisti.\nParallelamente all'ondata di movimenti per la decolonizzazione africana, presero vita diverse organizzazioni che si ponevano come obiettivo l'indipendenza di Cabinda, alcune delle quali avevano i propri quartier generali nelle regioni circostanti. Nel 1959 nacquero il Mouvement pour la Lib\u00e9ration de l'Enclave du Cabinda (MLEC) a L\u00e9opoldville, il Comit\u00e9 d'Action d'Union Nationale Cabindaise (CAUNC) a Brazzaville e l'Alliance du Mayombe (ALIAMA) a Pointe-Noire. Nel 1961, il Mouvement de Lutte pour l'Ind\u00e9pendance du Cabinda (MLIC), un'organizzazione politico-militare comandata da Alexandre Taty, apr\u00ec le ostilit\u00e0 con l'esercito portoghese. L'abate Fulbert Youlou, presidente del Congo-Brazzaville e sostenitore delle rivendicazioni di indipendenza di Cabinda, facilit\u00f2 la permanenza degli indipendentisti cabindesi nel suo paese.\nNel 1963 i principali movimenti politici indipendentisti si fusero nel Frente para a Liberta\u00e7\u00e3o do Enclave de Cabinda (FLEC), con sede a Pointe-Noire e diretto da Luis de Gonzaga Ranque Franque, ex presidente del MLEC di etnia woyo. Le milizie del FLEC includevano nelle loro file anche mercenari francesi ed ex-soldati dell'esercito coloniale portoghese.\nQuesta gi\u00e0 complessa e frazionata situazione politica fu ulteriormente complicata dalla guerra fredda, che influ\u00ec fortemente sulla situazione interna dell'Angola. I gruppi indipendentisti angolani si divisero in pro-sovietici (raggruppati nel Movimento Popolare di Liberazione dell'Angola, MPLA) e pro-statunitensi, tra cui il Fronte Nazionale di Liberazione dell'Angola (FNLA). Questi ultimi ebbero anche il sostegno della Cina maoista. I movimenti indipendentisti cabindesi confluirono in alcuni casi in quelli angolani; per esempio, il MLIC entr\u00f2 nell'FNLA. Altri, e in particolare il FLEC, rimasero autonomi.\nNel 1965, circa 200 soldati cubani sbarcarono a Pointe-Noire per sostenere (con l'appoggio logistico sovietico) le incursioni dei guerriglieri dell'MPLA a Cabinda. Nello stesso anno l'FNLA decise che Cabinda, rimanendo autonoma, sarebbe comunque dovuta diventare una provincia dell'Angola; per reazione a questa decisione, l'MLIC usc\u00ec dal gruppo.\nVerso la fine degli anni sessanta Henriques Tiago N'Zita (di etnia lindi) fond\u00f2 a Pointe-Noire il Comit\u00e9 R\u00e9volutionnaire Cabindais (CRC), e nel 1967 venne costituito a Tshela (Repubblica Democratica del Congo) un governo cabindese in esilio. Tutto si fece ancora pi\u00f9 complicato nel 1969 perch\u00e9 il nuovo capo di Stato del Congo, Marien N'Gouabi, sosteneva contemporaneamente sia l'MPLA che il FLEC.\nNel 1972 fu ucciso lo scrittore cabindese Nicolau Gomes Spencer, un dirigente dell'MPLA che non era ostile all'indipendenza cabindese (tanto che aveva proposto di cambiare il nome del movimento in MPLAC, con riferimento a Cabinda). Spencer fu sostituito ai vertici dell'MPLA da Maria Pedro Tonha, detto P\u00e9dale, che non condivideva le posizioni del suo predecessore e che \u00e8 sospettato di averne pianificato l'omicidio. In reazione a questi eventi, parte dei quadri cabindesi dell'MPLA (in particolare quelli fedeli al comandante Bissafi) decisero di confluire nel FLEC.\nIl processo di decolonizzazione.\nCon la caduta del regime dittatoriale in Portogallo, la prospettiva dell'indipendenza per le colonie portoghesi divenne decisamente pi\u00f9 concreta. Tutte le organizzazioni nazionaliste cabindesi si trasferirono a Cabinda, che divenne teatro di forti scontri tra fazioni. Il 30 giugno 1974 alcuni militanti del FLEC, rientrati dal loro esilio in Zaire, aprirono un ufficio di rappresentanza nella citt\u00e0, che contemporaneamente fu occupata dalle truppe del FLEC.\nIl 10 agosto 1974, il governo Congolese distacc\u00f2 a Cabinda un reggimento comandato da Jos\u00e9 Auguste Tchioufou, direttore aggiunto della Elf-Congo e responsabile di una frazione del FLEC di stanza a Pointe-Noire detta FLEC Rouge. Il comandante fu accolto trionfalmente e si autoproclam\u00f2 presidente di Cabinda. In seguito la sua popolarit\u00e0 croll\u00f2 rapidamente, anche in seguito alla sua politica apertamente filo-francese, e dovette ritirarsi in Europa.\nNel frattempo Henriques Tiago N'Zita, con l'appoggio della CIA, si era proclamato presidente del FLEC ed era entrato a Cabinda con un'unit\u00e0 militare che massacr\u00f2 i coloni portoghesi rimasti. Nel frattempo, il presidente storico del FLEC, Luis de Gonzaga Ranque Franque, sostenuto dallo Zaire e dal Gabon, negoziava l'indipendenza direttamente con Lisbona.\nNuova annessione all'Angola.\nIl 19 settembre 1974 l'MPLA annunci\u00f2 l'annessione all'Angola della regione di Cabinda. Il 2 novembre dello stesso anno, il nuovo governo portoghese avall\u00f2 l'occupazione di Cabinda da parte delle truppe dell'MPLA, che dovettero scontrarsi con il FLEC e altre milizie indipendentiste locali, fra cui la Revolta do Leste (RDL).\nNel novembre del 1974 le truppe dell'MPLA occuparono Cabinda respingendo l'armata del FLEC verso Massabi in Congo. L'occupazione fu seguita da una politica di terrore portata avanti dai militari, dalla polizia e dagli agenti della DISA, l'intelligence dell'Angola. Numerosi villaggi furono devastati e tutti coloro che si opponevano all'annessione di Cabinda all'Angola furono deportati nel campo di concentramento di Bentiana, nella Provincia di Namibe, nel sud dell'Angola. Migliaia di profughi fuggirono in Congo e in Zaire.\nL'articolo 3 degli Accordi di Alvor del 15 gennaio 1975, che riconoscevano l'indipendenza dell'Angola, sanc\u00ec l'annessione definitiva di Cabinda all'Angola. Questo accordo non fu per\u00f2 accettato dai movimenti indipendentisti cabindesi, che continuarono a opporsi allo status quo a livello politico, diplomatico e militare.\nLa rivoluzione permanente.\nIl 1\u00ba agosto 1975, durante un vertice dell'OUA a Kampala, Luis de Gonzaga Ranque Franque proclam\u00f2 l'indipendenza di Cabinda, nello stesso momento in cui il suo rivale Henriques Tiago N'Zita annunciava la costituzione di un governo cabindese in esilio a Parigi. Il 2 novembre tre colonne di guerriglieri del FLEC, inquadrati da John Stockwell della CIA e assistiti da Bob Denard e dai suoi mercenari, penetrarono a Cabinda dallo Zaire. L'MPLA, asserragliato nella capitale e a protezione delle installazioni petrolifere, riusc\u00ec a respingere l'assalto. Poco dopo sbarcarono a Pointe Noire duemila soldati cubani per dare appoggio militare all'MPLA.\nDopo la disfatta del 1975, il FLEC si divise in varie fazioni antagoniste tra loro. Nel 1977 alcuni quadri del FLEC, accusando di incompetenza e di dispotismo Henriques Tiago N'Zita, dettero vita al Commandement Militaire de Lib\u00e9ration du Cabinda (CMLC), che entr\u00f2 direttamente in conflitto con il FLEC (che nel frattempo aveva cambiato nome in FLEC-Forces Arm\u00e9es Cabindaise, FLEC-FAC).\nSia sul piano politico che su quello militare, il CMLC si affid\u00f2 a Francisco Xavier Lubota, un despota, con una spiccata tendenza al culto della personalit\u00e0 che per\u00f2 aveva importanti legami con la Setta di Moon, che gli garantivano un forte appoggio logistico e militare.\nFine della guerra fredda.\nNegli anni ottanta i gruppi indipendentisti continuarono a combattere contro le truppe angolane e cubane, ma anche a farsi guerra tra loro. Agli inizi degli anni novanta, con la fine della guerra fredda, sia l'URSS che la CIA abbandonarono alla loro sorte i guerriglieri cabindesi, e nel 1991 anche i cubani se ne andarono da Cabinda.\nPersi gli appoggi esterni, gli indipendentisti cercarono di ottenere visibilit\u00e0 a livello internazionale attaccando gli interessi stranieri nella regione, soprattutto quelli delle compagnie petrolifere. Il 19 ottobre 1990 fu rapito un impiegato della Chevron; questo rapimento ne seguirono altri (il 5 luglio 1992 tocc\u00f2 a tre uomini della Mota, il 2 giugno 1994 fu attaccato il terminal petrolifero di Malongo, il 29 novembre 1994 vennero rapiti due tecnici polacchi).\nDi fronte a una simile instabilit\u00e0 politica e militare, le multinazionali occidentali costrinsero il governo angolano a tentare di venire a patti con gli indipendentisti. Le negoziazioni furono affidate al Ministro della Difesa Maria Pedro Tonha, ex capo dell'MPLA. Gli indipendentisti si riunirono provvisoriamente nel Forum des Nationalistes Cabindais (FONAC), che inizi\u00f2 le trattative di pace. Il primo incontro ufficiale ebbe luogo il 7 e l'8 giugno 1995 a Mont Etjo, in Namibia, dove fu stabilita una tregua di quattro mesi. Il 22 luglio 1995 Maria Pedro Tonha fu avvelenato dai servizi segreti angolani e venne sostituito dal ministro degli interni Santana Andr\u00e9 Pitra detto Petroff. In un secondo incontro, l'8 agosto a Midgard Lodge (ancora in Namibia), fu offerta al FONAC l'indipendenza di Cabinda, ma con una partecipazione minima ai proventi dell'estrazione del petrolio che in larga parte sarebbero continuati ad entrare nelle casse del governo dell'Angola. Il FONAC rifiut\u00f2 e ripresero le ostilit\u00e0.\nNel maggio del 1996 l'esercito angolano lanci\u00f2 un'offensiva nella regione di Necuto che sfoci\u00f2 nel massacro di Povo Grande, in cui i militari mitragliarono la folla come rappresaglia per la morte di un poliziotto. Nel frattempo gli indipendentisti ripresero a rapire gli stranieri.\nNel dicembre del 1996, Benicio Mavoungou, ex combattente del FLEC sotto Jean Kay, si autoproclam\u00f2 presidente in esilio di Cabinda a Drachten, nei Paesi Bassi. In seguito anche Luis Antonio Lopes si autoproclam\u00f2 presidente di Cabinda, rifondando il FLEC e aprendo un consolato a Brie-Comte-Robert, in Francia.\nNel luglio del 1997 il FLEC-FAC \u00e8 stato ammesso nell'UNPO, l'Organizzazione delle Nazioni e dei Popoli non rappresentati.\nTutte le organizzazioni vecchie e nuove al momento si definiscono legittimi governi in esilio con contatti pi\u00f9 o meno diretti con i guerriglieri di Cabinda. Ogni movimento ha la sua bandiera e la sua propria iconografia, e rilascia propri passaporti e carte d'identit\u00e0 cabindesi (documenti non riconosciuti a livello internazionale)."}
{"id": "1452766", "revid": "767487", "url": "https://it.wikipedia.org/wiki?curid=1452766", "title": "Murge\u0219ti", "text": "Murge\u0219ti \u00e8 un comune della Romania di 1.096 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 3 villaggi: Batogu, Murge\u0219ti, Valea Ratei."}
{"id": "1452767", "revid": "287204", "url": "https://it.wikipedia.org/wiki?curid=1452767", "title": "Murgesti", "text": ""}
{"id": "1452768", "revid": "767487", "url": "https://it.wikipedia.org/wiki?curid=1452768", "title": "N\u0103eni", "text": "N\u0103eni \u00e8 un comune della Romania di 1.891 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 5 villaggi: F\u00eent\u00eenele, Fin\u021be\u0219ti, N\u0103eni, Pro\u0219ca, V\u00eerf."}
{"id": "1452769", "revid": "287204", "url": "https://it.wikipedia.org/wiki?curid=1452769", "title": "Naeni", "text": ""}
{"id": "1452770", "revid": "29244", "url": "https://it.wikipedia.org/wiki?curid=1452770", "title": "Idalina elegans", "text": ""}
{"id": "1452772", "revid": "3831", "url": "https://it.wikipedia.org/wiki?curid=1452772", "title": "UNRRA", "text": ""}
{"id": "1452777", "revid": "767487", "url": "https://it.wikipedia.org/wiki?curid=1452777", "title": "Od\u0103ile", "text": "Od\u0103ile \u00e8 un comune della Romania di 1.005 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 10 villaggi: Capu Satului, Corneanu, Gor\u0103ni, Lacu, Od\u0103ile, Piatra Alb\u0103, Posobe\u0219ti, Scoro\u0219e\u0219ti, Valea F\u00eent\u00eenei, Valea \u0218tefanului."}
{"id": "1452778", "revid": "287204", "url": "https://it.wikipedia.org/wiki?curid=1452778", "title": "Odaile", "text": ""}
{"id": "1452783", "revid": "484362", "url": "https://it.wikipedia.org/wiki?curid=1452783", "title": "Spas-Klepiki", "text": "Spas-Klepiki \u00e8 una cittadina della Russia europea centrale (Oblast' di Rjazan'), situata nella pianura della Me\u0161\u010d\u00ebra sul fiume Pra, 67 chilometri a nordest del capoluogo; \u00e8 capoluogo del distretto di Klepiki.\nFondata nel XVI secolo con il nome di \"Klepiki\", ottenne \"status\" di citt\u00e0 nel 1920.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1452784", "revid": "80339", "url": "https://it.wikipedia.org/wiki?curid=1452784", "title": "Spas Klepiki", "text": ""}
{"id": "1452786", "revid": "767487", "url": "https://it.wikipedia.org/wiki?curid=1452786", "title": "Padina (Buz\u0103u)", "text": "Padina \u00e8 un comune della Romania di 4.533 abitanti, ubicato nel distretto di Buz\u0103u, nella regione storica della Muntenia.\nL'esistenza di Padina \u00e8 attestata in un documento datato 28 maggio 1536; nel corso degli anni ha assunto successivamente le denominazioni Bora, Padina Borai e Macoveiul."}
{"id": "1452787", "revid": "767487", "url": "https://it.wikipedia.org/wiki?curid=1452787", "title": "Progressione (musica)", "text": "Nella teoria musicale, la progressione \u00e8 la ripetizione successiva, ogni volta trasposta di un certo intervallo, di un elemento melodico e/o armonico, che prende il nome di modello; essa si pu\u00f2 svolgere nell'ambito di una voce o, in forma imitativa, in maniera alternata tra pi\u00f9 voci.\nSi parla di progressione ascendente o discendente a seconda della direzione delle trasposizioni del modello. Si parla inoltre di progressione monotonale se essa si mantiene sempre nell'ambito della medesima tonalit\u00e0; di progressione modulante se ci\u00f2 non si verifica.\nLe ripetizioni del modello possono essere del tutto letterali, ma si parla di progressione anche nel caso di ripetizioni fiorite o variate in diversi modi.\nUtilizzo della progressione.\nLa progressione \u00e8 una forma di ripetizione, e quindi ha in primo luogo la funzione di ribadire un pensiero musicale. Essendo tuttavia una ripetizione trasposta, essa non comunica un effetto di staticit\u00e0, ma fa evolvere il discorso musicale verso una tappa pi\u00f9 o meno provvisoria.\nLa progressione \u00e8 stata impiegata assai largamente dalla musica del XVII e XVIII secolo, e anzi la sua frequenza nell'arte musicale barocca costituisce, insieme al tipico ritmo pulsivo, uno degli elementi caratteristici pi\u00f9 marcati.\nLa progressione ha un ruolo architettonico importante in diverse forme musicali. In particolare:"}
{"id": "1452789", "revid": "287204", "url": "https://it.wikipedia.org/wiki?curid=1452789", "title": "Anakainen", "text": ""}
{"id": "1452795", "revid": "2055784", "url": "https://it.wikipedia.org/wiki?curid=1452795", "title": "Pardo\u0219i", "text": "Pardo\u0219i \u00e8 un comune della Romania di 515 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 5 villaggi: Chiperu, Costomiru, Pardo\u0219i, Valea lui Lalu, Valea \u0218chiopului."}
{"id": "1452797", "revid": "287204", "url": "https://it.wikipedia.org/wiki?curid=1452797", "title": "Pardosi", "text": ""}
{"id": "1452798", "revid": "92723", "url": "https://it.wikipedia.org/wiki?curid=1452798", "title": "Cristianesimo liberale", "text": "Il cristianesimo liberale \u00e8 una corrente religiosa e politica, nata e sviluppatasi nell'Europa del XIX secolo, che mirava a conciliare il pensiero cristiano con i principi liberali di libert\u00e0 civili e sociali. Si \u00e8 trattato di una corrente tanto teologica quanto politica. \nIl cattolicesimo liberale.\nLa corrente di pensiero in Europa ebbe come primo esponente Hugues-F\u00e9licit\u00e9 Robert de Lamennais (1782-1854), che pubblic\u00f2 nel 1829 l'opera \"Des progr\u00e8s de la R\u00e9volution et de la guerre contre l'\u00c9glise\" (Dei progressi della rivoluzione e della guerra contro la Chiesa). Sempre in ambito francese, si segnala la pubblicazione del giornale \"Avenir\", voce delle istanze cattolico-liberali. A differenza dei \"cattolici intransigenti\", ostili al liberalismo, i cattolici liberali furono favorevoli a una affermazione della libert\u00e0 di coscienza, di stampa e di associazione, della separazione fra Stato e Chiesa. Lo Stato, secondo La Mennais, doveva essere \"indifferente in tema di religione\". Le idee proposte non vennero giudicate bene dalla Santa Sede, tanto che nel 1832 papa Gregorio XVI condann\u00f2 esplicitamente le idee di Lamennais con l'enciclica \"Mirari vos\". Nel 1864 Pio IX riafferm\u00f2 l'incompatibilit\u00e0 del liberalismo con la pubblicazione del \"Sillabo\".\nLa corrente liberale ebbe una particolare rilevanza all'interno della Chiesa cattolica. I cattolici liberali in Europa attraversarono tutte le contraddizioni proprie del mondo liberale di fine Ottocento.Nel campo politico-istituzionale videro la compatibilit\u00e0 tra democrazia parlamentare e cristianesimo, ma nel campo economico-sociale non colsero del tutto l'emergere di una nuova classe sociale, il proletariato, che avrebbe, invece, attirato l'attenzione del nascente mondo socialista. Solo in un secondo momento il cristianesimo democratico riusc\u00ec parzialmente a incanalare le esigenze del mondo del lavoro all'interno della componente del cristianesimo sociale. Il cattolicesimo liberale perse ogni importanza dal punto di vista politico, perch\u00e9, se, da un lato, le sue posizioni in campo economico erano state assorbite dal cristianesimo democratico, la sua attenzione verso la laicit\u00e0 dello Stato era sostenuta dai cristiano-sociali.\nIn campo religioso, le correnti liberali si distaccarono dalla Chiesa cattolica in Svizzera, dove lo scontro con i \"cattolici ultramontani\" (forti nei cantoni rurali e conservatori) fu molto forte tanto da contribuire alla Guerra del Sonderbund, nei Paesi Bassi, dove in particolare venne criticato il dogma dell'infallibilit\u00e0 papale, e in altri Paesi europei per dare vita alla Chiesa vetero-cattolica, alla Chiesa cattolica liberale e ad altre chiese minoritarie. Il cattolicesimo liberale ha trovato poi un terreno molto fertile negli Stati Uniti, dove, come detto, vi era una lunga tradizione di protestantesimo liberale.\nIn Italia.\nIn Italia vengono considerati cattolici liberali personalit\u00e0 come Vincenzo Gioberti, Antonio Rosmini e Alessandro Manzoni. I cattolici liberali italiani si caratterizzarono per il favore dimostrato nei confronti del Risorgimento e della scelta di trasferire la capitale italiana da Torino a Roma. La dottrina neoguelfa di Vincenzo Gioberti proponeva una confederazione di Stati italiani sotto la guida del papa. I termini del rapporto tra trono e altare del legittimismo dell'Ancien r\u00e9gime e della Restaurazione venivano rovesciati: alla fedelt\u00e0 al trono subentrava l'idea del sentimento patriottico, mentre l'altare era inteso in modo meno dipendente dall'autorit\u00e0 della gerarchia cattolica: Gioberti sar\u00e0 nemico dei gesuiti, che per la loro obbedienza al papa erano considerati avversari della conciliazione fra gli Stati liberali e la Chiesa. Gioberti scrisse \u00abNon si pu\u00f2 essere perfettamente italiano da ogni parte senza essere cattolico\u00bb dottrina che trova eco nella definizione di identit\u00e0 nazionale manzoniana: \u00abuna d'arme, di lingua, d'altare, di memorie, di sangue, di cor\u00bb. Proponimento dei cattolici liberali era quello di dare vita a uno Stato unitario in cui fosse preservato il cattolicesimo, come religione identitaria degli italiani. In quest'ottica appariva loro secondaria o controproducente la difesa delle prerogative del clero.\nDal punto di vista politico il connubio tra patria e religione entr\u00f2 in crisi dopo il 1848, quando papa Pio IX abbandon\u00f2 la guerra contro l'Austria e il Regno di Sardegna si avvi\u00f2 verso una politica di separazione tra Chiesa e Stato.\nI cattolici intransigenti erano contrari all'Unit\u00e0 d'Italia ed alla scelta di Roma come capitale, perch\u00e9 ci\u00f2 avrebbe comportato la fine dello Stato pontificio e del potere temporale dei papi. I cattolici liberali, invece, vedevano nell'Unit\u00e0 italiana e nella fine del potere temporale della Chiesa la possibilit\u00e0 per la stessa di ritornare al suo vero ruolo di guida delle anime. La polemica antitemporalista fu sostenuta dall'opera del teologo Carlo Passaglia, che raccolse 10.000 firme per una petizione a papa Pio IX affinch\u00e9 rinunciasse al potere temporale.\nL'eredit\u00e0 del cattolicesimo liberale, in campo politico, fu ripresa dalle aree moderate del cristianesimo democratico per quanto riguarda le libert\u00e0 economiche (\"in primis\" da don Luigi Sturzo, fondatore del Partito Popolare Italiano), da Alcide De Gasperi, leader della Democrazia Cristiana e presidente del Consiglio dei ministri dal 1945 al 1953 e da quelle pi\u00f9 \"sociali\" per quanto concerne le istanze laiche e progressiste in campo etico-sociale (per esempio, i seguaci di Giuseppe Dossetti).\nOggi, nel lessico politico e giornalistico, si usa il termine \"cattolico liberale\" per definire quei politici democristiani o d'ispirazione cristiana che sostengono idee liberali in economia, pur senza disconoscere del tutto i principi dell'economia sociale di mercato, cara tanto al cristianesimo democratico quanto alla dottrina sociale della Chiesa cattolica. In questo senso, ai cattolici liberali, che non sono altro che democristiani d'ispirazione liberale, si contrappongono i cristiani sociali, assertori di politiche sociali e di un maggiore intervento dello Stato in economia, in modo non dissimile alla socialdemocrazia.\nIl protestantesimo liberale.\nSe quasi tutto il protestantesimo tradizionale europeo pu\u00f2 essere considerato liberale, non \u00e8 cos\u00ec negli Stati Uniti, dove hanno preso piede confessioni d\u2019ispirazione conservatrice. Negli Stati Uniti si definiscono dunque appartenenti al cristianesimo liberale i membri di alcune chiese protestanti, molte delle quali di derivazione puritana e congregazionalista, che hanno assunto posizioni progressiste in campo etico e sociale. In questo contesto, va rammentato come nel mondo anglosassone, e specialmente negli Stati Uniti, il termine \"liberal\" abbia un'accezione diversa da quella europea e significhi di fatto \"di sinistra\"."}
{"id": "1452799", "revid": "1788047", "url": "https://it.wikipedia.org/wiki?curid=1452799", "title": "Baian\u00f3polis", "text": "Baian\u00f3polis \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Barreiras."}
{"id": "1452803", "revid": "6923", "url": "https://it.wikipedia.org/wiki?curid=1452803", "title": "P\u0103n\u0103t\u0103u", "text": "P\u0103n\u0103t\u0103u \u00e8 un comune della Romania di 2.754 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 9 villaggi: Begu, Lacu cu Anini, M\u0103guricea, Pl\u0103i\u0219or, P\u0103n\u0103t\u0103u, R\u00eepile, Sibiciul de Jos, Tega, Zahare\u0219ti."}
{"id": "1452804", "revid": "287204", "url": "https://it.wikipedia.org/wiki?curid=1452804", "title": "Panatau", "text": ""}
{"id": "1452805", "revid": "1788047", "url": "https://it.wikipedia.org/wiki?curid=1452805", "title": "Baixa Grande", "text": "Baixa Grande \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Itaberaba."}
{"id": "1452806", "revid": "3115", "url": "https://it.wikipedia.org/wiki?curid=1452806", "title": "I2P", "text": "I2P, originariamente chiamata \"Invisible Internet Project\", \u00e8 un software libero e open source per la realizzazione di una rete anonima. La rete offre un livello in cui le applicazioni possono scambiarsi dati, messaggi, navigare e quant'altro. Tutti i dati sono avvolti con diversi livelli di crittografia.\nGli sviluppatori tendono a sottolineare che vi sia la possibilit\u00e0 di bug e non vi \u00e8 ancora stata abbastanza analisi della rete. Stanno lavorando a rendere gli attacchi molto pi\u00f9 costosi per il montaggio della rete.\nLa rete stessa \u00e8 rigorosamente a base di invio messaggi (come IP), ma non vi \u00e8 una libreria a disposizione per consentire lo streaming di comunicazioni affidabili su di esso (simile al protocollo TCP, anche se dalla versione 0.6 vi \u00e8 un nuovo trasporto dati basato su UDP SSU).\nSebbene molti sviluppatori abbiano preso parte alla community di Invisible IRC Project e Freenet, vi sono differenze significative tra i loro progetti e concetti. IIP \u00e8 stato un server IRC anonimo centralizzato, Freenet \u00e8 una rete peer-to-peer decentralizzata, creata per resistere alla censura. I2P \u00e8 un livello di comunicazione anonimo peer-to-peer distribuito progettato per eseguire qualsiasi servizio Internet tradizionale (ad esempio, Usenet, E-mail, IRC, file sharing, Web hosting e HTTP, Telnet), cos\u00ec come le pi\u00f9 tradizionali applicazioni distribuite.\nI2P \u00e8 ancora in sviluppo beta, quindi non ancora ritenuto idoneo per gli usi che necessitano di un anonimato forte.\nApplicazioni software I2P.\nEssendo I2P un livello di rete anonima, essa \u00e8 progettata per consentire ad altri programmi di comunicare in modo anonimo (livello di applicazione) cos\u00ec che sono stati realizzati diversi software disponibili per I2P e altri in via di sviluppo.\nI2PTunnel.\nI2PTunnel \u00e8 un'applicazione incorporata in I2P che permette arbitrariamente alle applicazioni TCP/IP di comunicare su I2P attraverso la realizzazione di un \"tunnel\", al quale si ha accesso attraverso una determinata porta su localhost.\nSAM.\nSAM \u00e8 un protocollo che consente ad una applicazione client, scritta in qualsiasi linguaggio, di comunicare in I2P, utilizzando una interfaccia basata su socket per il router I2P.\nBittorrent.\nQualsiasi client Bittorrent pu\u00f2 sfruttare la rete I2P per le sue funzionalit\u00e0, semplicemente configurando il client e il browser e scaricando il file .torrent.\nI2P ha una applicazione incorporata chiamata I2PSnark.\nPer Azureus, un famoso client Bittorrent, \u00e8 stato realizzato un plugin per l'accesso alla rete I2P. Questo plugin \u00e8 ancora in una fase iniziale di sviluppo, tuttavia \u00e8 gi\u00e0 abbastanza stabile.\niMule.\niMule \u00e8 un client multipiattaforma della famiglia *Mule, adattato al network I2P e modellato sul client aMule.\nQuesto client non utilizza pi\u00f9 la rete ed2k, bens\u00ec solamente la Kad in ambito I2P.\nNon, quindi, \"la Kad di eMule\", come spesso viene imprecisamente indicata.\nI2Phex.\nI2Phex \u00e8 la versione modificata di Phex che sfrutta la rete Gnutella, adattata per funzionare con la rete I2P. Progetto ancora in via di sviluppo.\nI2P terminologia.\nGli utenti I2P vedranno visualizzati i seguenti termini nella homepage di I2P e nella loro Router Console di I2P.\nEepsite.\nGli Eepsite sono dei siti web ospitati nella rete anonima I2P. Generalmente i domini terminano con \".i2p\" come ugha.i2p o orion.i2p. EepProxy pu\u00f2 individuare questi siti attraverso l'identificatore di chiavi crittografiche memorizzate nel hosts.txt che si trova all'interno del programma I2P. Normalmente, I2P \u00e8 necessario per accedere a questi eepsites.\nEepProxy.\nL'EepProxy \u00e8 un programma che gestisce tutte le comunicazioni tra il browser e qualsiasi eepsite. Funziona come un proxy server che pu\u00f2 essere utilizzato da qualsiasi browser web.\nPeer.\nSono altri utenti o applicazioni che utilizzano I2P e che sono collegati a voi all'interno della rete. Ogni macchina all'interno della rete condivide l'instradamento e la trasmissione di pacchetti cifrati."}
{"id": "1452807", "revid": "1305772", "url": "https://it.wikipedia.org/wiki?curid=1452807", "title": "Banza\u00ea", "text": "Banza\u00ea \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Ribeira do Pombal."}
{"id": "1452809", "revid": "110157", "url": "https://it.wikipedia.org/wiki?curid=1452809", "title": "PDP-7", "text": "Il PDP-7 (Programmed Data Processor-7) fu un computer della serie PDP di Digital Equipment.\nVenne presentato nel 1965 e fu il primo a utilizzare la tecnologia Flip Chip, il suo costo era di circa 72\u00a0000 dollari statunitensi.\nIl PDP-7 fu il terzo sistema Digital con architettura a 18 bit e utilizzava lo stesso set di istruzioni del PDP-4 e del PDP-9.\nNel 1969 Ken Thompson e Dennis Ritchie utilizzarono un sistema PDP-7 per scrivere la prima versione del sistema operativo UNIX, questa versione era scritta nell'assembly della macchina.\nThompson scrisse per la macchina anche una specie di videogioco che simulava un viaggio nel sistema solare. Il PDP-7 fu utilizzato anche per lo sviluppo di MUMPS, o linguaggio M, per il MGH a Boston.\nRimangono alcuni PDP-7 operanti e uno \u00e8 in restauro a Oslo in Norvegia."}
{"id": "1452811", "revid": "767487", "url": "https://it.wikipedia.org/wiki?curid=1452811", "title": "P\u00e2rscov", "text": "P\u00e2rscov \u00e8 un comune della Romania di 6.098 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 12 villaggi: B\u0103dila, Curc\u0103ne\u0219ti, Lunca Frumoas\u0103, Ole\u0219e\u0219ti, P\u00eerjole\u0219ti, P\u00e2rscov, Robe\u0219ti, Runcu, T\u00eercov, Tocileni, Trestieni, Valea Purcarului."}
{"id": "1452812", "revid": "15756", "url": "https://it.wikipedia.org/wiki?curid=1452812", "title": "Gestione della raccolta di intelligence", "text": "La gestione della raccolta di intelligence \u00e8 il processo che tende ad organizzare e amministrare la raccolta di informazioni di \"intelligence\", nell'ambito di attivit\u00e0 di spionaggio, da varie fonti.\nCaratteristiche dell'attivit\u00e0.\nLa struttura statale deputata. Il dipartimento raccolta di un'organizzazione di \"intelligence\" pu\u00f2 tentare una validazione elementare del materiale raccolto, ma non \u00e8 istituzionalmente preposto all'analisi della sua significanza.\nSpesso vi \u00e8 per\u00f2 una demarcazione alquanto sfumata tra \"mera validazione\" e \"vera analisi\"; proprio per questo \u00e8 spesso occasione di diatribe all'interno della \"United States Intelligence Community\", laddove la NSA, secondo CIA o DIA, tenta di interpretare le informazioni, malgrado che detta interpretazione sia ritenuta compito di altra \"agenzia\" (di \"intelligence\", naturalmente).\nDiscipline di raccolta.\nLe principali discipline (alcune in realt\u00e0 consistono pi\u00f9 che altro nell'elaborazione di dati grezzi acquisiti in precedenza) in questo campo sono:\nPer superare i \"colli di bottiglia\" informativi, \u00e8 necessario aumentare la responsabilit\u00e0 ad altissimo livello. Se i vari tipi di raccolta non sono gestiti pi\u00f9 coerentemente attraverso la struttura di controllo, i problemi attuali si complicheranno, e gli sforzi per raggiungere la sinergia di raccolta e per migliorare l'analisi estesa a tutte le fonti andranno incontro a progressiva vanificazione.\nOccorre sviluppare tecnologie uniche, e spesso di elevata delicatezza, per mantenere un'efficienza di prim'ordine in una superpotenza. Anche piccole nazioni possono avere una forza unica.\nAl contempo, la mentalit\u00e0 compartimentata della raccolta di \"intelligence\" (comunemente abbreviata in IC) ha portato spesso ad una situazione in cui si registrano ridondanze e sprechi facilmente evitabili. L'esistenza di un \"lessico comune\" rimane tuttavia ancora pi\u00f9 un'eccezione che la regola nel settore.\nDirezione della raccolta.\nA volte a livello direzionale, a volte nell'organizzazione di raccolta, in conformit\u00e0 alle particolarit\u00e0 del servizio di \"intelligence\", il processo di direzione della raccolta assegna le esigenze informative ad uno o pi\u00f9 gestori di fonti. Ne pu\u00f2 scaturire l'ordine di missioni di ricognizione. Vi possono essere stanziamenti di fondi supplementari per reclutare nuovi agenti. Vi possono essere entrambi i fenomeni, concomitanti allo storno di missioni di ricognizione da altri bersagli.\nRicerca nella direzione della raccolta.\n\u00c8 spesso un'arte, qualche volta una gara per l'acquisizione delle migliori risorse. C'\u00e8 una ricerca congiunta anglo-americana per individuare ed implementare metodi pi\u00f9 formali. Una via in tal senso si esprime nel \"connubio semantico\", basato sull'ontologia, un campo di studi originariamente appartenente alla filosofia pura, che oggi trova una quantit\u00e0 di applicazioni nella ricerca di \"intelligence\". Segnatamente, i ricercatori tentano di coniugare le missioni alle potenzialit\u00e0 operative delle risorse disponibili. La loro definizione di ontologia \u00e8: \"un insieme di assiomi logici intesi a rendere conto dell'appropriato significato di un vocabolario\".\nAl richiedente viene posta la domanda: \"Quali sono i requisiti di una missione?\" Vi si comprendono il tipo di dati da raccogliere (il che \u00e8 concettualmente distinto dal metodo di raccolta), la priorit\u00e0 della richiesta, e l'eventuale esigenza che la raccolta si svolga clandestinamente.\nParallelamente, si richiede ai gestori del sistema IC di precisare le competenze delle loro risorse. L'ontologia \u00e8 focalizzata sui sensori tecnici ISTAR, ma considera anche HUMINT, OSINT, e altre possibili metodologie.\nIl modello intelligente poi compara \"le specifiche di una missione con le specifiche delle risorse disponibili per affermare l'utilit\u00e0 o l'attitudine allo scopo delle risorse disponibili; sulla base di queste affermazioni, ottiene un insieme di risorse consigliate per la missione; decide se sussista una soluzione \u2014 una singola risorsa, o una combinazione di risorse \u2014 che soddisfi i requisiti della missione, o in alternativa fornisce una graduatoria di soluzioni disposte secondo il grado di utilit\u00e0 di ciascuna\".\nPartendo dal loro esempio di soddisfare una richiesta di missione UAV, definiscono \"il concetto di UAV [come un concetto che] incorpora vari generi di UAV, variabili in fatto di costo da poche migliaia di dollari a decine di milioni, ed in fatto di mezzi dai minuscoli MAV dal peso inferiore al kilogrammo ad aeromobili che superano le 40 tonnellate...\"\nDa un punto di vista logico, le sottoclassi di UAV vanno disgiunte. Uno UAV non pu\u00f2 appartenere a pi\u00f9 di una sottoclasse. Esiste una lista di risorse ed un programma di piattaforme disponibili, che mostra i seguenti UAV:\nOra, supponiamo che\u00a0\u2013 nell'ambito di una data missione\u00a0\u2013 sia richiesto che un'attivit\u00e0 di sorveglianza estesa su un'ampia area rilevi ogni movimento sospetto. \u00c8 un compito che postula l'indicazione elettiva di uno UAV di lunga durata, atto a volare per lunghi periodi. \nDalle mere definizioni concettuali sappiamo che:\nSia il Predator sia il Global Hawk riuniscono i requisiti richiesti. Una regola aggiuntiva controlla le previsioni del tempo, e determina la probabilit\u00e0 che vi siano tempeste durante la missione. Ci\u00f2 porta ad un'altra regola: in caso di maltempo, supposto che la piattaforma abbia un sensore che \"penetra le condizioni meteo\", si deve scegliere una piattaforma che possa volare \"sopra\" le perturbazioni. Il Global Hawk \u00e8 la sola piattaforma disponibile che soddisfi tutti i requisiti.\nPer arrivare ad un livello pi\u00f9 raffinato di designazione, il progetto ha usato \"relazioni di contenimento di informazione\", con esempi dal dominio ISTAR. Anche oltre quella tecnica vi \u00e8 una classificazione ordinale di designazione.\n\"Q denota una query che specifica che devono essere soddisfatti alcuni requisiti di \"intelligence\", e S1 \u2212 S5 denota le risorse di ISR (sensori e piattaforme di sensori) da soddisfare in relazione a Q.\nLa nostra \"query\" specifica due requisiti fondamentali da soddisfare:\nIl loro articolo descrive l'ordinamento classificatorio, con un'esatta designazione da Sn a Q, una perfetta soddisfazione dei requisiti per la piattaforma di raccolta, un livello dopo l'altro dell'intera scala. Un'alternativa meno appetibile mette assieme i requisiti del profilo di volo, ma porta il radar ad apertura sintetica invece degli infrarossi, ed una piattaforma che ha solo potenzialit\u00e0 di televisione a spettro visuale, senza operativit\u00e0 notturna, \u00e8 completamente inadatta.\nSi noti che ci\u00f2 che \u00e8 critico sono i requisiti, non le singole piattaforme. Per i requisiti specifici, si potrebbe far ricorso a ricognitori di lunga durata con equipaggio (ad esempio P-3 Orion o Nimrod R), o a satelliti con appropriati sensori ed orbite. Ci\u00f2 esula dall'ontologia usata nella dimostrazione.\nDirezione della raccolta in ambito NATO.\nNella NATO, le domande che guidano l'intero processo di gestione della raccolta sono dette \"Priority Intelligence Requirements\" (PIR). A loro volta fanno parte del \"Collection Coordination and Intelligence Requirements Management\" (CCIRM), focalizzato sul processo di raccolta. Tali requisiti legano gli sforzi di \"intelligence\" allo schema operativo di manovra attraverso \"punti di decisione\" \"(Decision Points - DPs)\". Queste domande, ulteriormente raffinate nei \"requisiti d'informazione\" \"(Information Requirements - IRs)\", permettono al gestore della raccolta \"(Collection Manager - CM)\" di focalizzare le risorse su un determinato problema. Senza questa sincronizzazione con il piano operativo, sarebbe impossibile assicurare che la determinazione dell'impiego di risorse \"intelligence\" fosse effettivamente coerente con requisiti e priorit\u00e0 del comandante.\nSelezione di una disciplina di raccolta.\nUna volta che esiste un PIR (vedi sezione precedente), che definisce l'informazione \"grezza\" da raccogliere, a quel punto tanto gli specialisti della disciplina, quanto i programmatori delle risorse devono scegliere il sistema di raccolta appropriato e pianificare la missione di raccolta. Anche con la tecnologia moderna, le condizioni meteorologiche, il terreno, le abilit\u00e0 tecniche e le contromisure nemiche sono tutti fattori determinanti del potenziale successo nella raccolta. Attraverso una dettagliata comprensione di tutte le piattaforme disponibili, tutte legate a specifiche domande connesse al PIR, il gestore della raccolta (CM) sincronizza le risorse disponibili\u00a0\u2013 raccolta \"di teatro (operativo)\" e \"di corpo\", abilit\u00e0 individuali nazionali, risorse di coalizione come il Torrejon Space Center \u2013 per massimizzare le potenzialit\u00e0.\nTrovare discipline di raccolta alternative.\nSpesso, nonostante il fatto che una specifica disciplina appaia astrattamente appetibile, pu\u00f2 essere impossibile raccogliere l'informazione richiesta a causa di qualche circostanza avversa. La piattaforma preferita pu\u00f2 non essere disponibile. Per esempio, le condizioni meteo e la difesa antiaerea nemica potrebbero limitare l'impiegabilit\u00e0 pratica degli UAV e delle piattaforme IMINT ad ala fissa. Se la limitazione dipende dalla difesa aerea, i pianificatori potrebbero richiedere la cooperazione di un satellite IMINT di livello nazionale. Anche se sar\u00e0 un satellite a fare il lavoro, le orbite dei satelliti disponibili potrebbero non essere compatibili con i requisiti.\nSe il problema sta nelle condizioni meteo, potrebbe esserci l'indicazione di sostituire i sensori MASINT con altri in grado di penetrare le perturbazioni, fornendo almeno parte delle informazioni occorrenti. La SIGINT pu\u00f2 essere appetibile, ma il mascheramento sul terreno e le attitudini tecniche delle piattaforme disponibili possono porre l'indicazione per l'uso di un sensore basato nello spazio o a lungo raggio, o per esaminare se risorse HUMINT possano fornire le informazioni. Il gestore della raccolta deve prendere in considerazione questi effetti e consigliare il comandante sul grado di consapevolezza necessario per la pianificazione e l'esecuzione.\nAltre fonti possono richiedere parecchio tempo per la raccolta delle necessarie informazioni. La MASINT dipende dall'aver costruito un repertorio di tracce normalmente lette dai sensori, in modo da far emergere le deviazioni. La COMINT criptanalitica pu\u00f2 richiedere un tempo indeterminato, senza offrire garanzie, per arrivare ad un rilevante accesso ad un criptosistema.\nGestione delle risorse di sostegno della raccolta.\nAvere la disponibilit\u00e0 della piattaforma di raccolta del tipo giusto non significa per forza avere in mano qualcosa di realmente utile, se il servizio logistico necessario a ricevere e ridurre l'informazione non \u00e8 disponibile. Ci sono due fattori che condizionano direttamente questo processo, la potenzialit\u00e0 dei sistemi di intelligence e l'addestramento e la potenzialit\u00e0 della sezione intelligence.\nPiattaforme di raccolta in grado di raccogliere decine di migliaia di singole informazioni per ora postulano l'esistenza di ricevitori che possano accettare un simile volume. L'odierna impressionante capacit\u00e0 di raccolta, anche con rapporti auto-generantisi pi\u00f9 grandi, tende tipicamente a sopraffare analisti inesperti o sprovvisti di adeguato sostegno di personale ausiliario. Anche se l'interesse del gestore di raccolta \u00e8 orientato soprattutto alla fase di raccolta stessa, egli deve altres\u00ec assicurarsi che la funzione analitica del sistema richiesto abbia le risorse per ridurre e analizzare i dati prodotti dal sensore in un periodo di tempo utile.\nLe stazioni di terra IMINT e SIGINT possono essere in grado di accettare i dati dei sensori, ma le reti ed i sistemi di trattamento dell'informazione sono adeguati per \"servire\" i dati ad analisti e comandanti? Il pi\u00f9 grave problema in questo senso proviene dall'IMINT derivata dagli UAV e dalle piattaforme ad ala fissa. Negli ultimi anni comandanti e stati maggiori si sono abituati a ricevere \"prodotti\" dell'acquisizione di immagini di qualit\u00e0, e materiale dagli UAV per la progettazione e l'esecuzione delle loro missioni. Nell'esercizio ci\u00f2 \u00e8 facilitato spesso da reti fisse ad alta velocit\u00e0, tuttavia in una battaglia fluida e mobile sarebbe quasi impossibile sviluppare una rete in grado di sviluppare la stessa quantit\u00e0 di informazioni.\nIl gestore della raccolta deve decidere se un rapporto analitico piuttosto che l'acquisizione di immagini in s\u00e9 sar\u00e0 in grado di fornire la risposta ricercata, e quando sia richiesta una riproduzione foto o video su supporto durevole, il gestore della raccolta deve informare gli ufficiali di stato maggiore del costo della rete IT e sull'ampiezza di banda del quartier generale.\nDa ultimo, la gestione della raccolta \u00e8 la chiave di volta su cui insiste l'appoggio di \"intelligence\" alle operazioni dell'ARRC. Poich\u00e9 il punto di partenza del processo di raccolta sta nei PIR del comandante, questi ultimi costituiscono una componente critica del processo di pianificazione da parte dello stato maggiore, a conferma del fatto che essi cooperano direttamente nel processo decisionale del comandante.\nLa direzione della raccolta nella CIA.\nI requisiti di intelligence sono un formalismo introdotto dopo la Seconda guerra mondiale. Dopo una fase iniziale in cui il personale sul campo decideva le priorit\u00e0, inizi\u00f2 un periodo transitorio in cui i requisiti furono considerati \"auspicabili ma non si pensava che presentassero alcun problema. Forse l'uomo sul campo aveva, dopo tutto, veramente bisogno di un po' di guida; in tal caso, gli esperti a Washington avrebbero scribacchiato una lista di domande e tutto sarebbe andato a posto.\"\nIn una terza fase (primi anni cinquanta), ci si trov\u00f2 d'accordo sul punto che ci volesse una struttura di requisiti formali. Una volta che si avvi\u00f2 la meccanizzazione, tuttavia, la frontiera del dibattito si spost\u00f2 sullo sviluppo di \"metodologie specializzate\" per la gestione dei requisiti. Tali metodologie furono inizialmente concepite in contrapposizione al blocco cino-sovietico, ed i cambiamenti radicali nel contesto della minaccia possono aver reso non pi\u00f9 appropriate alcune di queste metodologie.\nI requisiti possono essere calati nei termini della tecnica di analisi da usare, o di un metodo di raccolta proposto, o sulla questione dell'argomento, o sulla priorit\u00e0.\n\"I problemi dei requisiti non hanno natura speciale. Alcuni di loro sono coessenziali alla natura stessa del processo che attiene ai requisiti. \u00c8 sconfortante che una frazione tanto piccola del pensiero migliore della comunit\u00e0 si sia cimentato in questi problemi fondamentali dello sviluppo, in una parola, di un'adeguata teoria dei requisiti.\"\n\"Ma c'\u00e8 uno iato notevole tra questi elevati documenti ed i requisiti prodotti a livello operativo. Avere a che fare con questioni generali \u00e8 diventato di per s\u00e9 una specialit\u00e0. Occorre un vigoroso scambio di vedute tra generalisti e specialisti, addetti ai requisiti ed amministratori, membri di tutte le agenzie, analisti in tutti i campi dell\"'intelligence\", operatori di tutti i metodi di raccolta, che possa condurre almeno un chiarimento di idee e nella migliore delle ipotesi ad una soluzione di alcuni problemi comuni.\"\nIl problema delle priorit\u00e0.\nPi\u00f9 esattamente, \u00e8 il problema di come formulare esigenze e priorit\u00e0 in modo da facilitare la soddisfazione delle esigenze in un'approssimativa proporzione al grado delle loro priorit\u00e0, attraverso l'uso pi\u00f9 efficace dei mezzi di raccolta disponibili.\nSe la descrizione dei generi di requisito \u00e8 valida, \u00e8 evidente che ciascuno dei tre generi risponde ad un'esigenza profondamente sentita, ha motivo di esistere, e gioca un proprio ruolo nel complesso totale della direzione dell\"'intelligence\". Poich\u00e9 l'attenzione di questo paragrafo \u00e8 incentrata sul problema delle priorit\u00e0, deve soprattutto occuparsi della direttiva. Ma mentre la direttiva \u00e8 l'unico veicolo pratico per le priorit\u00e0, le richieste sono una parte di rilievo nel quadro complessivo, dato che le priorit\u00e0 debbono governare il loro soddisfacimento.\nAccostandosi alla questione delle priorit\u00e0, \u00e8 naturale pensare in primo luogo in termini di:\nGeneri di requisito.\nNella formulazione generalissima, il requisito di raccolta \u00e8 semplicemente \"un'affermazione sull'informazione da raccogliere\". Ci sono alcune tendenze che davvero non contribuiscono ad aumentare la precisione in proposito:\nQueste tendenze sono suscettibili di completarsi a vicenda fruttuosamente, se il gioco viene mantenuto in un campo di ragionevolezza, ma pi\u00f9 spesso la loro coesistenza \u00e8 stata fonte di attriti.\nCosa caratterizza un requisito?\n\"Requisito\" \u00e8 la stessa cosa che \"richiedere\". Hanno la stessa radice etimologica, assieme a \"inchiesta\", \"questione\" e \"query\". In \"intelligence\", questo significato si \u00e8 ulteriormente specificato. In questa interpretazione, uno (il \"cliente\") fa una richiesta, o pone una domanda ad un altro (il raccoglitore), che la soddisfa o le risponde come meglio riesce.\nC'\u00e8 sul punto una sorta di \"patto fra galantuomini\" per ambedue le parti \u2014 con un filo di sospetto reciproco.\nIn ogni circostanza la relazione \u00e8 reciproca, e nella sua forma pura \u00e8 libera dalla costrizione. L'uso di richieste dirette \u00e8 particolarmente gradito al raccoglitore: secondo lui, ci\u00f2 gli fornisce requisiti pi\u00f9 pratici ed efficaci di qualunque altro metodo. A volte \u00e8 gradito anche all'analista di richieste, che se trova un raccoglitore ricettivo pu\u00f2 in tal modo ottenere pi\u00f9 requisiti accettati di quanto sarebbe altrimenti possibile. Ancora, \u00e8 deludente per entrambi a volte, se il raccoglitore arriva a sentirsi sovraccarico o l'analista a sentirsi trascurato.\nQueste tre connotazioni di necessit\u00e0, costrizione, e richiesta sono intessute nei tre generi di requisito di raccolta, a cui attribuiremo arbitrariamente dei nomi: l\"'inventario delle necessit\u00e0\", rivolto alla comunit\u00e0 in senso ampio, ed a nessuno in particolare; la \"direttiva\", rivolta da un livello pi\u00f9 alto ad uno inferiore; la \"richiesta\", rivolta da un committente al raccoglitore.\nIl requisito come inventario delle necessit\u00e0.\nGli attuali centri di osservazione dell\"'intelligence\", come pure gruppi interdisciplinari quali il \"National Counterterrorism Center\", possono creare ed aggiornare liste di requisiti. Programmi commerciali di \"Customer Relationship Management\" (CRM) o il pi\u00f9 potente \"Enterprise Relationship Management\" (ERM) potrebbero essere adattati, piuttosto flessibilmente, per gestire il flusso di lavoro, separando il contenuto pi\u00f9 delicato. Nessun raccoglitore \u00e8 guidato (\"richiesto\") a raccogliere contro queste liste; le liste non sono rivolte ad alcuno specifico raccoglitore. CRM, ERM, e \"software\" di \"social networking\" ordinariamente creano alleanze \"ad hoc\" per progetti specifici. Si veda quanto abbiamo detto sopra a proposito di direzione della raccolta in ambito NATO.\nAlcuni responsabili della raccolta clandestina hanno rifiutato di trattare i requisiti cos\u00ec ottenuti per il motivo che i medesimi \"non sono veramente requisiti\", ossia non sono richieste di informazioni che il raccoglitore clandestino possa soddisfare.\nNella maggior parte dei casi, tuttavia, tali requisiti sono utilizzati selettivamente nella direzione della raccolta, a dispetto della loro affinit\u00e0 agli inventari. Ci\u00f2 capita per diverse ragioni. Riveduti tre volte l'anno, sono i pi\u00f9 aggiornati tra i requisiti.\nIl requisito come direttiva.\nIn molti momenti della storia dell\"'intelligence\", le direttive per le missioni di raccolta promanavano dagli organi preposti al coordinamento al massimo livello dell'operato delle varie \"agenzie\". Sono quasi sempre brevi e chiaramente definite nelle priorit\u00e0. Le direttive \u2014 una parola che implica l'esercizio di autorit\u00e0 \u2014 spesso provengono da livelli gestionali inferiori.\nLe direttive sono prevalentemente praticabili nelle seguenti circostanze:\nI metodi di raccolta tecnica sono i meno ambigui, e le priorit\u00e0 hanno autentico significato poich\u00e9 hanno a che fare con vere risorse che possono essere pianificate. La HUMINT, tuttavia, \u00e8 flessibile ma implica uno spettro di metodi assai pi\u00f9 ampio. In breve, combina una necessit\u00e0 massima di direzione con un minimo delle caratteristiche che rendono praticabile la direzione.\nLe agenzie con requisiti per la HUMINT preparano anche liste di priorit\u00e0, con questi vantaggi: hanno obiettivi stabiliti, posto che vi sia una base per la programmazione, e riassumono alcune delle pi\u00f9 critiche necessit\u00e0 d'informazione dei \"consumatori\". Laddove utilissime, queste liste sono anche estremamente \"priorizzate\".\nIl requisito come richiesta.\nMolti requisiti ricadono in questa categoria, compresa una gran parte di quelli che portano identificatori traccianti il requisito nel sistema di numerazione \u2014 ampio quanto la comunit\u00e0 \u2014 amministrato da un gruppo centrale.\nUna richiesta pu\u00f2 variare da una domanda di venti parole fino ad un questionario di cinquanta pagine. Pu\u00f2 richiedere un singolo dato o migliaia di dati connessi. La sua essenza non sta nella sua forma o nel suo contenuto, ma nella relazione tra richiedente e raccoglitore.\nUn importante variazione in tema di richiesta \u00e8 il requisito sollecitato. In ipotesi, la richiesta \u00e8 \"auto-prodotta\" dal raccoglitore medesimo. Il raccoglitore, fornito di particolare competenza, ne informa il (virtuale) committente appropriato, richiedendone specifici requisiti \"tagliati su misura\". A quel punto, committente e raccoglitore discutono requisito e priorit\u00e0. Nella raccolta clandestina, il requisito sollecitato \u00e8 usato regolarmente per legittimi viaggiatori, traditori e reduci, e per tutte quelle fonti le cui potenzialit\u00e0 tecniche e conoscitive possono essere sfruttate solo attraverso dettagliate direzione o interrogazione.\nIl requisito sollecitato \u00e8 in vario modo partecipe [anche] della costruzione collaborativa del requisito. In tale seconda fattispecie, raccoglitore e committente elaborano \"a quattro mani\" il requisito, di solito in un'ampia prospettiva, ed altrettanto di solito su iniziativa del raccoglitore.\nSistema e amministrazione.\nUn dipartimento o agenzia implicato nella raccolta in primo luogo per soddisfare i propri requisiti generalmente mantiene un sistema indipendente di requisiti per uso interno, con proprie terminologia, categorie e priorit\u00e0, e con un unico ufficio requisiti per dirigere i suoi elementi di raccolta sulla scorta degli elementi dei suoi committenti. Il medesimo ufficio requisiti (o forse una sua branca separata) rappresenta sia gli elementi del raccoglitore sia quelli del committente nei rapporti con altre agenzie. Vedasi anche: Direzione della raccolta in ambito NATO.\nDove, come nella CIA, i componenti della committenza dipendono da quanti raccoglitori e componenti della raccolta sono a servizio dei committenti in tutta la comunit\u00e0, non \u00e8 possibile un tale sistema uno - a - uno. Ogni componente principale (raccoglitore o \"consumatore\") ha il proprio ufficio requisiti.\nGli addetti all'ufficio requisiti sono degli intermediari, e devono comprendere qualcosa dei problemi \u2014 non della branca (raccolta) che essi rappresentano, ma anche dei loro interlocutori \"esterni\" (committenza di \"intelligence)\":\nEssere informali a volte rende pi\u00f9 efficiente la \"macchina\" dell\"'intelligence\". Questioni sostanziali sono regolarmente discusse tra gli addetti ai requisiti. Gli uffici requisiti non possono vedere requisiti \"negoziati\" finch\u00e9 committente e produttore non sono d'accordo.\nQuando la situazione \u00e8 tale per cui si possono destinare risorse anche ad obiettivi di bassa priorit\u00e0, c'\u00e8 scarso pericolo di fare danno. O dove tanto l'anlista quanto il raccoglitore sono persone competenti e responsabili, i rirultati possono essere eccellenti. Ma le priorit\u00e0 sono insidiose.\nSe il raccoglitore non dovesse dimostrare alcun interesse per un requisito definito \"urgente\", probabilmente il richiedente cercherebbe in vario modo di sollecitarlo. \u00c8 possibile che il richiedente, subodorando le possibili resistenze, avesse \"ab origine\" invocato una qualche relazione tra i propri requisiti e uno dei \"Priority National Intelligence Objectives\" (Obiettivi di \"intelligence\" di priorit\u00e0 nazionale). Ha quasi certamente ragione quando sostiene l'esistenza di una tal relazione, ma pu\u00f2 esservi questione sulla \"cogenza\" della medesima. \u00c8 possibile legare un piccolissimo requisito ad un grandissimo obiettivo.\nUn avviso precece \u00e8 importante, ma non tutto ci\u00f2 che vien descritto come avviso precoce \u00e8 ugualmente importante. Il raccoglitore pu\u00f2 ancora non esserne impressionato.\nPotrebbe intervenire un comitato per la valutazione dei requisiti. Esso, storicamente, ha assume una di queste forme:\nCi potrebbero essere oggi richieste equivalenti dai centri antiterrorismo o antiproliferazione (nucleare). La situazione dei requisiti ha molti altri sistemi e fenomeni significativi:\nDisciplina: metodo e linguaggio.\nPer illustrare i problemi di metodo, dobbiamo ancora una volta partire dall'esperienza del corpo di massimo livello. Il sistema consiste di tre priorit\u00e0, basate sulla misura del beneficio o del danno che potrebbero derivare alla nazione nell'ipotesi di raggiungimento (o, correlativamente, di non raggiungimento) di un dato obiettivo.\nUna, che le commissioni di alto livello hanno tento di risolvere, \u00e8 il fatto che due priorit\u00e0 non consentono un'adeguata estensione. Con vari strumenti\u00a0\u2013 disponendo determinati obiettivi connessi in un ordine interno d'importanza; descrivendo certi obiettivi come sostituti di altri; trattando gli obiettivi come subordinati a \"requisiti di base\" che a volte si espandono in parecchi paragrafi.\nUna seconda difficolt\u00e0 \u00e8 il fatto che un requisito riferito ad un dato livello di priorit\u00e0 non \u00e8 veramente per forza pi\u00f9 importante in s\u00e9 di un altro requisito. In alcuni casi, la scelta ragionevole \u00e8 concentrarsi su un requisito a minore propriet\u00e0, bench\u00e9 ancora produttivo di informazioni, che sia pi\u00f9 facile da soddisfare rispetto ad uno di priorit\u00e0 arbitrariamente pi\u00f9 alta.\nUn'ulteriore terza difficolt\u00e0: un requisito che merita una data priorit\u00e0 nel contesto degli interessi totali della sicurezza statunitense non merita necessariamente la stessa priorit\u00e0 nel contesto di un particolare metodo di raccolta. La stabilit\u00e0 economica di un dato paese amico pu\u00f2 essere di grande importanza, anche se pu\u00f2 non richiedere alcuna raccolta clandestina di \"intelligence\", ma appoggiarsi all'OSINT, eventualmente affidata all\"'outsourcing\" (o appalto, per dirla in italiano).\nSi pu\u00f2 fare affidamento sul fatto che parole come obiettivo, requisito, meta e richiesta significhino (almeno approssimativamente) la stessa cosa per tutti. La situazione ottimale non si pu\u00f2 raggiungere diffondendo glossari ufficiali, ma solo attraverso continua, attenta discussione di problemi comuni fra persone appartenenti a tutti i settori della comunit\u00e0.\nL'aspetto finale della questione del linguaggio, e forse il pi\u00f9 importante, \u00e8 l'abilit\u00e0 con cui i requisiti medesimi vengono espressi. Non c'\u00e8 bisogno di parole differenti, ma di modi pi\u00f9 sicuri per comunicare l'essenza di una faccenda da una mente (o insieme di menti) ad altre. Non vi \u00e8 alcuna formula magica che possa sostituire un'esercitata attenzione contro i pericoli del malinteso. L'esercizio \u00e8 essenziale.\nSensibilit\u00e0 della fonte.\nL\"'intelligence\" \u00e8 tratta da fonti cos\u00ec estremamente sensibili che non pu\u00f2 essere usata senza esporre i metodi o le persone che forniscono tale \"intelligence\". Uno dei punti di forza della penetrazione britannica in danno del sistema crittografico Enigma stava nel fatto che non si adoper\u00f2 mai per le operazioni tattiche alcuna informazione ricavata da tale penetrazione, salvo che fosse possibile mascherare i successi alleati con una diversa spiegazione \"di facciata\" che fosse plausibile per i tedeschi.\nSe, ad esempio, il movimento di una nave veniva conosciuto attraverso la COMINT su Enigma, si spediva un aereo da ricognizione sulla stessa area, e si faceva in modo che le forze dell'Asse lo notassero, cosicch\u00e9 l'affondamento che ne seguiva sarebbe stato associato all'attivit\u00e0 di IMINT. Quando il nemico sa che il suo criptosistema \u00e8 stato violato, per lo pi\u00f9 cambia immediatamente sistema, escludendo la fonte d'informazione. Alcune volte, e forse questo \u00e8 ancor peggio, lascia (apparentemente) tutto invariato, in modo da sfruttare a suo vantaggio la disinformazione conseguente.\nNel contesto della limitazione delle armi strategiche, si applicava un tipo diverso di sensibilit\u00e0 delle fonti. Nelle fasi iniziali del dibattito, l'opinione pubblica temeva che la fotografia satellitare determinasse una situazione per cui \"l'Unione Sovietica potesse essere particolarmente disturbata dal pubblico riconoscimento di questa capacit\u00e0 [fotografia satellitare]... che essa aveva celato.\" Nel contesto politico sovietico, divulgare il fatto che delle \"spie\" potevano attraversare la \"Patria\" senza essere fermate dall'Armata Rossa \u2014 o da \"Spada e Scudo\" degli organi di sicurezza dello stato \u2014 costituiva una minaccia immensa per la \"leadership\".\nSeparare la fonte dal contenuto.\nFin dalle prime battute del processo di raccolta, l'identit\u00e0 precisa delle fonti viene soppressa nei rapporti, per proteggere le fonti dall'individuazione. Un modello elementare prevede la separazione del materiale grezzo in tre parti:\nPoich\u00e9 il committente potr\u00e0 aver bisogno di saper qualcosa sulla qualit\u00e0 della fonte, non \u00e8 raro, nella comunit\u00e0 di \"intelligence\", avere parecchie varianti sull'identificatore della fonte. Al massimo livello, la fonte verr\u00e0 descritta come \"una persona con accesso alle esatte parole degli incontri di Gabinetto\". Al livello immediatamente inferiore, troveremo \"una fonte con buona conoscenza delle discussioni negli incontri di Gabinetto\". Scendendo ancora di un \"gradino\", la descrizione si fa ancora pi\u00f9 ampia, del tipo \"una fonte generalmente affidabile avvezza al modo di pensare degli alti livelli del governo\".\nClassificazioni dell'ufficio raccolta.\nNell'uso americano, un sistema tipico, che usa le scale da \"A\" ad \"F\", e da \"1\" a \"6\", si ricava dal \"Field Manual FM 2.22-3\", e verr\u00e0 illustrato di seguito.\nUn \"voto\" \"A\", ad esempio, potrebbe significare una fonte totalmente fidata, quale un'operazione della tua stessa COMINT. Quella fonte potrebbe essere completamente attendibile, ma, se ha intercettato un messaggio di cui altra \"intelligence\" ha accertato la falsit\u00e0, il rapporto di affidabilit\u00e0 pu\u00f2 esprimere un giudizio \"5\", che \u00e8 come dire \"notoriamente falso\". La classificazione del rapporto sar\u00e0, pertanto, \"A-5\". Pu\u00f2 essere il caso di ridurre l'affidabilit\u00e0 (attesa) di una fonte umana, se questo individuo sta riferendo su un argomento tecnicamente complesso, e non si sa quale sia la competenza specifica del soggetto in questione.\nUn'altra fonte potrebbe essere un mentitore abituale, ma d\u00e0 appena una quantit\u00e0 d'informazioni tale da essere mantenuto in uso. Il suo giudizio di affidabilit\u00e0 potrebbe essere \"E\", ma se quanto riferito venisse confermato da una fonte indipendente, la classificazione complessiva sarebbe \"E-1\".\nLa maggior parte dei rapporti di \"intelligence\" stanno in qualche modo a met\u00e0; un \"B-2\" \u00e8 preso sul serio. A volte \u00e8 impossibile classificare l'attendibilit\u00e0 di una fonte, per lo pi\u00f9 per carenza di conoscenza sulla medesima, per cui un \"F-3\" potrebbe essere un rapporto ragionevolmente probabile da una fonte sconosciuta. Una fonte di assoluta fiducia potrebbe trasmettere un rapporto che non pu\u00f2 essere confermato o smentito, tanto da ricevere una valutazione \"A-6\".\nValutare le fonti.\nNel classificare valutativamente un rapporto, la parte riguardante la fonte \u00e8 un'esperienza complessa e composita, che riflette l'esperienza maturata sulla \"serie storica\" dei rapporti provenienti da tale fonte, oltre alla diretta conoscenza \u2014 da parte della fonte \u2014 sull'oggetto di rapporto, senza trascurare la comprensione della materia che la fonte possa effettivamente raggiungere. In un certo senso, i mezzi tecnici di raccolta di \"intelligence\" possono soffrire l'incertezza che si applica ad un singolo rapporto, come quando si nota un parziale annuvolamento che vela un'immagine fotografica.\nQuando non si \u00e8 mai precedentemente vagliata una fonte, \"allora la valutazione della fonte dev'essere fatta esclusivamente sui suoi meriti, indipendentemente dalle sue origini.\" Una fonte primaria passa conoscenza diretta di un evento all'analista. Una fonte secondaria passa informazioni doppiamente estrapolate dall'evento originale; un osservatore ne informa un altro, che poi estende il resoconto all'analista. Pi\u00f9 sono i passaggi intercorrenti tra l'informazione e la fonte, tanto maggiore sar\u00e0 la probabilit\u00e0 che si verifichino errori o distorsioni.\nUn'altra parte della classificazione delle fonti \u00e8 la \"prossimit\u00e0\". Una fonte umana che ha partecipato ad una conversazione ha la migliore prossimit\u00e0, ma una prossimit\u00e0 inferiore se la fonte riferisce ci\u00f2 che un partecipante asser\u00ec che fosse stato detto. La fonte fu diretto osservatore dell'evento, o \u2014 se si tratta di fonte umana \u2014 sta riferendo \"per sentito dire\"? Sensori tecnici possono percepire un evento, o soltanto inferirlo. Un sensore geofisico di infrasuoni pu\u00f2 registrare l'onda di pressione di un'esplosione, ma pu\u00f2 non essere in grado di indicare se una data esplosione fosse riconducibile ad un evento naturale o ad un'esplosione industriale. Pu\u00f2 suggerire che l'esplosione non era nucleare, dal momento che le esplosioni nucleari sono pi\u00f9 concentrate nel tempo.\nSe, per esempio, una fonte umana che ha fornito informazioni politiche valide, manda un rapporto su dettagli tecnici di un sistema missilistico, l'affidabilit\u00e0 della fonte in questioni politiche d\u00e0 soltanto un generico conforto alla probabilit\u00e0 che il medesimo soggetto comprenda l'ingegneria missilistica. Se l'esperto politico parla di dettagli missilistici che hanno un grado di verosimiglianza paragonabile ad un film di fantascienza di \"budget\" miserabile, sar\u00e0 saggio svalutare il rapporto. Questa componente della valutazione della fonte va sotto il nome di \"appropriatezza\".\nValutare l'informazione.\nLa valutazione delle fonti \u00e8 questione diversa ed indipendente dalla valutazione della sostanza del rapporto. Il primo fattore \u00e8 la \"plausibilit\u00e0:\" indica che l'informazione \u00e8 certa, incerta o impossibile. L'inganno dev'essere sempre considerato per un'informazione diversamente plausibile.\nEssendo basata sulle conoscenze che l'analista ha del soggetto, l'informazione \u00e8 qualcosa che ragionevolmente consegue da altre cose che si conoscono sulla situazione? Questo \u00e8 l'attributo dell\"'attendibilit\u00e0.\" Se l'analisi del traffico ha determinato il quartier generale di un'unit\u00e0 carri in una data localit\u00e0, e l'IMINT ha rivelato che un'unit\u00e0 carri in quel luogo stava svolgendo manutenzione tipicamente prodromica ad un attacco, un separato rapporto COMINT ha suggerito che un ufficiale superiore delle truppe corazzate si sta recando in volo a quel posto, ebbene, da tutti questi elementi \u00e8 ovviamente \"attendibile\" l'imminenza di un attacco.\nNell'esempio precedente, il rapporto COMINT ha il \"conforto\" di analisi del traffico ed IMINT.\nConfermare i rapporti.\nQuando la valutazione di un rapporto \u00e8 difficoltosa, la conferma pu\u00f2 essere responsabilit\u00e0 degli analisti, dei raccoglitori, o di entrambi. In un'ampia e complessa comunit\u00e0 di \"intelligence\", questo pu\u00f2 essere occasione di tensioni. Negli Stati Uniti, la NSA \u00e8 vista come un'organizzazione di raccolta, i cui rapporti vanno analizzati da CIA e DIA. In un sistema cooperativo o piccolo, le cose possono essere meno formali.\nUn classico esempio scatur\u00ec dalla Seconda guerra mondiale, quando i crittanalisti della marina americana intercettarono un messaggio nel sistema cifrato della marina giapponese (JN-25), che si riferiva palesemente all'imminente invasione di \"AF\". Gli analisti di Honolulu e di Washington, tuttavia, si trovarono in disaccordo sul punto se AF si riferisse ad un luogo nel Pacifico Centrale o nelle Isole Aleutine. L'Atollo di Midway era l'obiettivo \"probabile\" nel Pacifico Centrale, ma i comandanti americani avevano bisogno di sapere \"con certezza\" dove concentrare le loro forze. Jason Holmes, un membro della stazione di Honolulu, sapeva che Midway doveva produrre o importare l'acqua potabile, cos\u00ec organizz\u00f2 la spedizione di un messaggio, attraverso un cavo sottomarino sicuro, alla guarnigione di Midway. Era l'invito a trasmettere via radio (utilizzando un codice che gli americani sapevano essere stato violato dai nipponici) un messaggio con cui informavano dell'avaria al proprio impianto di desalinizzazione. Poco dopo, un messaggio in codice JN-25 affermava che \"AF\" era a corto di acqua potabile, fornendo cos\u00ec la conferma che il bersaglio dell'attacco era effettivamente l'atollo di Midway."}
{"id": "1452813", "revid": "287204", "url": "https://it.wikipedia.org/wiki?curid=1452813", "title": "Parscov", "text": ""}
{"id": "1452820", "revid": "834", "url": "https://it.wikipedia.org/wiki?curid=1452820", "title": "UUNet", "text": ""}
{"id": "1452822", "revid": "110157", "url": "https://it.wikipedia.org/wiki?curid=1452822", "title": "Barra (Brasile)", "text": "Barra \u00e8 un comune del Brasile nello Stato di Bahia, parte della mesoregione di Vale S\u00e3o-Franciscano da Bahia e della microregione di Barra.\nSi trova alla confluenza del fiume Rio Grande nel fiume S\u00e3o Francisco."}
{"id": "1452823", "revid": "433605", "url": "https://it.wikipedia.org/wiki?curid=1452823", "title": "Barra da Estiva", "text": "Barra da Estiva \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Seabra."}
{"id": "1452827", "revid": "1788047", "url": "https://it.wikipedia.org/wiki?curid=1452827", "title": "Barra do Cho\u00e7a", "text": "Barra do Cho\u00e7a \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1452829", "revid": "287204", "url": "https://it.wikipedia.org/wiki?curid=1452829", "title": "Pizzolano (Fisciano)", "text": "Pizzolano \u00e8 una frazione del comune di Fisciano, in provincia di Salerno.\nGeografia fisica.\nCollocata a 250 metri sul livello del mare, \u00e8 una delle frazioni di Fisciano di cui si hanno le notizie storiche pi\u00f9 antiche (a.d. 1300). Da Mercato San Severino dista 3\u00a0km ed altrettanti ne dista da Fisciano. Altra localit\u00e0 nei pressi di Pizzolano \u00e8 Vignadonica, sulla strada provinciale per Fisciano e Calvanico che passa per le frazioni di Villa e Carpineto.\nOrigini del nome.\nIl toponimo potrebbe derivare da Pozzolano, un tufo parzialmente cementato, caratterizzato da alto contenuto di silice.\nMonumenti e luoghi d'interesse.\nArchitetture religiose.\nChiesa di San Lorenzo Martire.\nLa chiesa del luogo \u00e8 intitolata a San Lorenzo e le prime notizie pervenute sul sito della Chiesa di San Lorenzo martire sono relative al IX secolo e sono ricordate in un documento dell'801: Un certo Landulo vende una terra arbostata \u201d \"\u2026 in loco Pozzolanu ubi pragellum dicitur\"\u201d.Della chiesa si conosce la prima notizia solo nel 1309: San Lorenzo \u201c\"de Puzulano\"\u201d con il Rettore Matteo \u2018De Lanzano\u2019. La sua rettoria, resa vacante per la morte di Benedetto di Boccalaporta, da Eboli, \u00e8 canonicamente provvista il 18 agosto 1447, dall'arcivescovo Barnaba De Ursinibus, nella persona del Chierico Antonio Russo da Napoli, suo nipote. La relazione di \"S.Visita\" del Cardinal Fregoso la classifica tra le parrocchie dell'Arcipretura di San Severino, \u201c\"super strata\"\u201d, ed osserva che in essa non si conservano il Santissimo Sacramento e gli oli santi perch\u00e9 \u201cin loco solitario sita est\u201d . (G.Crisci \u2013 A. Campana, 1962, Salerno Sacra \u2013 Ricerche Storiche \u2013 edizione della Curia Arcivescovile di Salerno).\nDiviene a tutti gli effetti una chiesa parrocchiale nel secolo XVI poich\u00e9 \u00e8 ricordata nel 1517: Chiesa di San Lorenzo de Presolano (Dall'Arch. Dioc. Bollari cart. II).\nLa struttura del manufatto risale al XIV secolo e consisteva in una cappella votiva del convento dei Barbuti allora esistente.\nLa chiesa fu ricostruita nel XV secolo secondo la forma e le dimensioni attuali, la partitura decorativa a cornici e lesene risale al secolo XVI, mentre il maggiore arricchimento ornamentale avviene nel XVII secolo, con l'aggiunta di nuove cornici, capitelli, altari laterali e gruppi di cherubini sulle arcate laterali e sulla parete absidale.\nCappella della Santissima Annunziata.\nLa cappella della Santissima Annunziata \u00e8 situata nel centro storico del paese.\nCultura.\nIstruzione.\nScuole.\nA Pizzolano, in via San Lorenzo \u00e8 presente la scuola dell'infanzia e primaria, facente parte dell'Istituto Comprensivo \"Rubino Nicodemi\" di Fisciano.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico[7]; la frazione appartiene all'Arcidiocesi di Salerno-Campagna-Acerno. La parrocchia dei Santi Andrea e Lorenzo \u00e8 l'unica parrocchia della frazione.\nSapori tipici.\nMilza, mozzarella di bufala, nocciola, mela annurca, olive, ciliegie.\nCuriosit\u00e0.\nAlcuni degli abitanti della piccola frazione raccontano di un'antica rivalit\u00e0 tra Pizzolano e Villa, quest'ultima sempre una piccola frazione di Fisciano. Attualmente questa rivalit\u00e0, sebbene teorica e comunque molto diminuita, continua ad esserci, ed \u00e8 documentata da alcuni graffiti presenti nei due piccoli villaggi. "}
{"id": "1452830", "revid": "767487", "url": "https://it.wikipedia.org/wiki?curid=1452830", "title": "Gabriele Cerlini", "text": "Biografia.\nInizia nel 1990 come DJ Resident nei club della sua citt\u00e0 natale, Reggio Emilia, proponendo Hip-Hop, ma quasi subito passa alla musica acid house e alla nascente techno.\nNel 1991 il DJ milanese Jeff lo \"battezza\" Doctor DJ Cerla durante una serata in discoteca, a seguito di un riuscito esame a Economia e Commercio, facolt\u00e0 che all'epoca Gabriele frequentava.\nNel 1991 inizia una collaborazione con la locale RadioReggio, proponendo settimanalmente il suo \"MasterMix\", un mixato realizzato interamente al campionatore. Ed \u00e8 proprio lavorando sui campionatori che Cerla incomincia ad avvicinarsi al mondo della produzione. Fa ascoltare alcuni provini al DJ Daniele Davoli (ex Black Box), che d\u00e0 semaforo verde alla produzione di \"Rotterdam '93\".\nIl singolo, realizzato presso gli studi dei Black Box in collaborazione con Fabrizio Ferrari, diventa una hit: disco pi\u00f9 ballato in Spagna nel 1993 e numero 1 di vendita, tra i pi\u00f9 ballati in Italia, dove vende oltre 19000 copie.\nCerla inizia cos\u00ec un lungo tour in Spagna, dal 1993 al 1994, spinto anche dal successo in terra iberica di \"America\" e Dance (If You Can Not) con la voce di Daisy Dee e i remix euro di Benny Benassi sotto lo pseudonimo Alter Ego. Daniele Davoli commissiona poi a Cerla i remix di We're Bad On The Mike by PANKO!, Chiquetere Band \"Chiquetere\", Underground Goodies \"Let it be\" e quello di Lucio Dalla \"Liberi\". Seguono i singoli \"Mi Boca\", \"Everybody Pom Pom\", \"The DJ\".\nNel 1995 pubblica \"Wonder\", singolo dalle sonorit\u00e0 Eurodance realizzato insieme al musicista Elvio Moratto e alla cantante inglese Jo Smith, che va al n.1 della Deejay Parade di Albertino, al n.1 della classifica di vendita italiana e che riscuote degli ottimi riscontri all'estero, per un totale di oltre 100000 copie vendute. Il motivo della canzone \u00e8 basato sulla melodia Wonderful Days, di Charly Lownoise &amp; Mental Theo, uscita nello stesso anno, i quali a loro volta avevano preso il motivo della canzone di Tony Ronald \"Help, Get Me Some Help\" del 1971. Sull'onda del successo, Cerla remixa \"Old Pop in an Oak\" dei Rednex e brani di Fiorello e Adriano Celentano.\nNel 1998, sempre in collaborazione con Moratto, Cerla d\u00e0 vita al gruppo Floorfilla (che vede come frontman l'MC francese \"Momo B.\" e la ballerina tedesca \"Karin\"), con il singolo \"Anthem #1\", che non viene particolarmente notato. Ma nel 1999, con l'uscita di \"Anthem #2\" arriva il grande successo di vendita in Francia: numero 3 nella classifica singoli francese, numero 1 nei club per tre mesi, oltre 260 000 copie vendute. Dalla Francia il singolo si diffonde in tutta Europa, ed entra in classifica in Germania, Austria e altri Paesi, portando il numero totale di copie vendute a 400 000. Anche il primo \"Anthem #1\" viene ristampato e diventa anch'esso una hit.\nSeguono gli anthem 3, 4, 5, 6, il \"Megamix\", il \"Gigamix\". Curiosamente, dopo l'uscita di Anthem #3 la classifica singoli francese conteneva tutti e 3 i primi Anthem, cosa mai riuscita a nessun artista in precedenza. Gli Anthem #2, #3, #4, #5 e il \"Megamix\" entrano nella top-ten di vendita francese.\nSeguono l'album \"United Beatz of Floorfilla\", i singoli \"Technoromance\", \"Sister Golden Hair\", \"Kosmiklove\", la hit \"Komputermelody\".\nNel 1999, nel club \"DNA\" di Carpi Cerla conosce il performer Momo B e gli propone di seguirlo nel tour; seguono anni di tourn\u00e9e in tutto il mondo, in Paesi come Messico, Indonesia, Singapore, Germania, Francia, Svizzera, Europa dell'Est, ed anche in Italia. Il tour di Floorfilla continua anche nel 2008, mentre DJ Cerla in versione \"solista\" si dedica principalmente a serate con musica dance anni novanta.\nCerla \u00e8 stato tra i pochi artisti italiani ad affermarsi nel genere Hands Up, e Jumpstyle e a collaborare costantemente con produttori tedeschi: Manian (producer di Cascada), Rob Mayth, ItaloBrothers, Basslovers United tra gli altri. Ha remixato a fine 2007 \"Doktorspiele\", follow up della hit di Alex C.\nDJ Cerla fino a maggio/giugno 2006 \u00e8 stato anche ospitato in \"TRIBE\", una speciale trasmissione dedicata ai dj pi\u00f9 famosi, sull'emittente italiana m2o. Sempre a partire dallo stesso periodo \u00e8 anche giornalista musicale, in quanto scrive per \"Computer Music &amp; Project Studio\", rivista specializzate in tecniche di produzione musicale.\nDal 2008 \u00e8 resident della one-night \"BOMBON3RA\" di Reggio Emilia, in cui propone un mix innovativo di dance anni novanta e musica contemporanea.\n\u00c8 laureato in Scienze della Comunicazione a Reggio Emilia (dicembre 2008) con una Tesi di Laurea sulla distribuzione digitale della musica su dispositivi wireless.\nNel 2016 entra nelle classifiche di vari Paesi con On&amp;ON (col featuring di Channing) e nel 2018 riconferma il successo con Work That Body, ai primi posti della classifica francese.\nCuriosit\u00e0.\nAttualmente \u00e8 impegnato nel gruppo \"Bombon3ra\", nome sotto il quale organizza eventi e serate nelle discoteche emiliane, con ospiti internazionali. Questo tipo di gruppo \u00e8 volto a riportare la musica commerciale dance italiana su sonorit\u00e0 pi\u00f9 italodance e hands up.\nGli eventi pi\u00f9 importanti si svolgono al \"Circolo Arci Tunnel\" di Reggio nell'Emilia, dove sono ospitati artisti e DJ come Rob Mayth, ItaloBrothers, Gabry Ponte, Basshunter, Benny Benassi, DJ Manian e tanti altri."}
{"id": "1452835", "revid": "1788047", "url": "https://it.wikipedia.org/wiki?curid=1452835", "title": "Barra do Mendes", "text": "Barra do Mendes \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Irec\u00ea."}
{"id": "1452836", "revid": "104458", "url": "https://it.wikipedia.org/wiki?curid=1452836", "title": "Imperatore Enrico VI", "text": ""}
{"id": "1452838", "revid": "838137", "url": "https://it.wikipedia.org/wiki?curid=1452838", "title": "Adeodato di Canterbury", "text": "Biografia.\nNato con il nome di \"Frithona\" o \"Frithuwine\", fu consacrato da Ithamar vescovo di Rochester. Fu il primo arcivescovo di Canterbury non latino essendo un Sassone dell'Ovest.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1452839", "revid": "767487", "url": "https://it.wikipedia.org/wiki?curid=1452839", "title": "Pietroasele", "text": "Pietroasele \u00e8 un comune della Romania di 3.458 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 6 villaggi: C\u00e2l\u021be\u0219ti, Clondiru de Sus, Dara, Pietroasa, Pietroasa Mic\u0103, \u0218ar\u00e2nga.\nIl Tesoro di Pietroasele.\nDurante scavi archeologici effettuati nel 1837, nella zona di Pietroasele furono scoperti importanti reperti chiamati Tesoro di Pietroasele. Si tratta di 22 oggetti in oro risalenti al IV secolo. Sfortunatamente, 10 di questi oggetti sono andati perduti, mentre gli altri 12 sono oggi conservati nel Museo di Storia Romena di Bucarest.\nLe terme romane.\nNei dintorni di Pietroasele \u00e8 stato inoltre ritrovato un importante sito archeologico, con i resti di un complesso termale di epoca romana."}
{"id": "1452843", "revid": "1788047", "url": "https://it.wikipedia.org/wiki?curid=1452843", "title": "Barra do Rocha", "text": "Barra do Rocha \u00e8 un comune del Brasile nello Stato di Bahia, parte della mesoregione del Sul Baiano e della microregione di Ilh\u00e9us-Itabuna."}
{"id": "1452844", "revid": "14691", "url": "https://it.wikipedia.org/wiki?curid=1452844", "title": "Cuando Cubango", "text": ""}
{"id": "1452845", "revid": "36426", "url": "https://it.wikipedia.org/wiki?curid=1452845", "title": "Degli Uberti", "text": ""}
{"id": "1452847", "revid": "287204", "url": "https://it.wikipedia.org/wiki?curid=1452847", "title": "Barreiras", "text": "Barreiras \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Barreiras.\nBarreiras \u00e8 il centro principale dell'Extremo Oeste Baiano.\nPosizione e Geografia.\nBarreiras \u00e8 situata ad 853 Km da Salvador e a 622 Km da Brasilia, la capitale del Brasile. Con una popolazione approssimativa di 157 mila abitanti distribuiti in un'area di circa 7989 Km\u00b2, \u00e8 un importante snodo autostradale tra il Nord, Nord-Est e il Centro-Ovest della nazione. La principale connessione autostradale tra Brasilia e Salvador, chiamata BR 020, passa attraverso Barreiras.\n\u00c8 presente inoltre un aeroporto dove decollano giornalmente aerei per Salvador e Brasilia ma anche per Bahia e S\u00e3n Paulo. Tuttavia non presenta snodi ferroviari.\nGeograficamente si trova nel bacino del Rio Grande, che sfocia a nord-est nel fiume S\u00e3o Francisco. Diversi altri grandi fiumi, il Rio de Janeiro, il Rio de Ondas e il Rio Branco, attraversano il comune."}
{"id": "1452851", "revid": "14691", "url": "https://it.wikipedia.org/wiki?curid=1452851", "title": "Cuanza Norte", "text": ""}
{"id": "1452854", "revid": "14691", "url": "https://it.wikipedia.org/wiki?curid=1452854", "title": "Cuanza Nord", "text": ""}
{"id": "1452855", "revid": "14691", "url": "https://it.wikipedia.org/wiki?curid=1452855", "title": "Provincia di Cuanza Norte", "text": ""}
{"id": "1452860", "revid": "433605", "url": "https://it.wikipedia.org/wiki?curid=1452860", "title": "Barro Alto (Bahia)", "text": "Barro Alto \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Irec\u00ea."}
{"id": "1452861", "revid": "14691", "url": "https://it.wikipedia.org/wiki?curid=1452861", "title": "Cuanza Sul", "text": ""}
{"id": "1452865", "revid": "433605", "url": "https://it.wikipedia.org/wiki?curid=1452865", "title": "Barrocas", "text": "Barrocas \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Serrinha."}
{"id": "1452866", "revid": "196390", "url": "https://it.wikipedia.org/wiki?curid=1452866", "title": "Austro-ungarico", "text": ""}
{"id": "1452867", "revid": "113611234", "url": "https://it.wikipedia.org/wiki?curid=1452867", "title": "Rossese", "text": "Il Rossese \u00e8 un vitigno a bacca nera italiano.\nOrigine e ripartizione geografica.\nIl vitigno \u00e8 di origine sconosciuta ma \u00e8 diffuso da molto tempo nell'Italia del nord. Il nome \"rossese\" appare gi\u00e0 in un componimento poetico in lingua ligure del 1425, opera di Andrea Bulgaro.\n\u00c8 classificato come vitigno supplementare nei vini DOC Riviera Ligure di Ponente Rossese e Rossese di Dolceacqua. \u00c8 classificato \"raccomandato\" nelle provincie di Imperia e Savona in Liguria. Nel 1998, copriva 351 ettari.\nPotenziale tecnologico.\nI grappoli sono medi e gli acini sono di taglia piccola o media. Il grappolo \u00e8 troncato, alato e mediamente compatto. Il vitigno \u00e8 vigoroso e di produzione regolare. Il rossese \u00e8 molto sensibile all'oidio e alle gelate primaverili."}
{"id": "1452873", "revid": "36426", "url": "https://it.wikipedia.org/wiki?curid=1452873", "title": "Francigena", "text": ""}
{"id": "1452874", "revid": "729019", "url": "https://it.wikipedia.org/wiki?curid=1452874", "title": "Au milieu des sollicitudes", "text": "Au milieu des sollicitudes \u00e8 un'enciclica di papa Leone XIII, datata al 16 febbraio 1892, scritta in francese (e non nella lingua ufficiale della Santa Sede, ossia il latino) all'Episcopato, al Clero e ai Fedeli cattolici della Francia.\nCon questa enciclica Leone XIII, riprendendo tematiche gi\u00e0 espresse nella \"Nobilissima Gallorum Gens\" del 1884, si proponeva un riavvicinamento dei cattolici francesi alla Repubblica. La vittoria dei repubblicani moderati nel 1889, che ritenevano pericoloso per la Repubblica un'aperta rottura con la Chiesa, e l'evoluzione di alcuni rappresentanti cattolici del Parlamento verso un'accettazione del governo repubblicano, favorirono un riavvicinamento tra la Francia e la Santa Sede. Leone XIII ritenne che fosse venuto il momento di spingere i cattolici francesi a rinunciare all'idea di poter restaurare una Monarchia cristiana e, attraverso il \"ralliement\" (letteralmente, il \"riallineamento\"), propose l'accettazione della costituzione repubblicana.\nMolta parte del clero e dei fedeli cattolici francesi erano ostili alla Repubblica, e restavano attaccati alla Monarchia o per tradizione di famiglia, o per i sentimenti, o per fedelt\u00e0, aumentando cos\u00ec il rancore dei repubblicani che accusavano i cattolici di scarso senso dello Stato.\nLeone XIII intervenne in modo diretto pubblicando l'enciclica \"Au milieu des sollicitudes\", con la quale invitava senza ambiguit\u00e0 i cattolici francesi ad accettare la costituzione repubblicana, pur cercando di modificarne la legislazione. Lo stesso concetto \u00e8 espresso, ancor pi\u00f9 chiaramente, nella lettera ai cardinali francesi, il 3 maggio 1892: \"Accettate la Repubblica, ossia il potere costituito ed esistente; rispettatela e siatele sottomessi come se rappresentasse il potere stesso di Dio\".\n\u00c8 interessante notare come la politica di Leone XIII in Francia tendeva alla riappacificazione tra Stato e Chiesa, mentre in Italia vi era ancora rottura, con il divieto espresso per i cattolici di partecipare alla vita politica del Paese.\nL'opera di \"ralliement\" non sort\u00ec del tutto gli effetti sperati e comport\u00f2 la spaccatura e il conseguente indebolimento politico dei cattolici, la maggior parte dei quali rest\u00f2 fedele alla tradizione monarchica e diede poi il proprio sostegno all'Action fran\u00e7aise. L'esito di questa politica sar\u00e0 la legislazione laicista culminata con la del 1905."}
{"id": "1452880", "revid": "1788047", "url": "https://it.wikipedia.org/wiki?curid=1452880", "title": "Belo Campo", "text": "Belo Campo \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1452882", "revid": "14691", "url": "https://it.wikipedia.org/wiki?curid=1452882", "title": "Cunene (provincia)", "text": ""}
{"id": "1452884", "revid": "14691", "url": "https://it.wikipedia.org/wiki?curid=1452884", "title": "Provincia di Cunene", "text": ""}
{"id": "1452888", "revid": "14691", "url": "https://it.wikipedia.org/wiki?curid=1452888", "title": "Huambo (provincia)", "text": ""}
{"id": "1452901", "revid": "26601", "url": "https://it.wikipedia.org/wiki?curid=1452901", "title": "Romeo Menti II", "text": ""}
{"id": "1452905", "revid": "122414093", "url": "https://it.wikipedia.org/wiki?curid=1452905", "title": "Guria", "text": "La Guria () \u00e8 una regione della Georgia, situata nella parte occidentale del paese, sulle rive del Mar Nero.\nGeografia fisica.\nLa Guria confina a Nord-ovest con la regione di Samegrelo, a Nord con la regione di Imereti, ad Est con la regione di Samtskhe-Javakheti, a Sud con la Repubblica Autonoma d'Agiaria e ad Ovest \u00e8 bagnata dal Mar Nero. \nLa regione copre un'area di 2.033\u00a0km\u00b2.\nLa regione della Guria \u00e8 suddivisa amministrativamente in tre distretti:"}
{"id": "1452906", "revid": "125681087", "url": "https://it.wikipedia.org/wiki?curid=1452906", "title": "Ponzio Pilato", "text": "\u00c8 ricordato principalmente per il ruolo che le fonti cristiane e Tacito gli attribuiscono nel processo di Ges\u00f9 e per le leggende fiorite nei secoli successivi, che arrivano a considerarlo santo e un martire: per tale motivo \u00e8 ricordato come martire dalla Chiesa copta e come santo dalla Chiesa etiope.\nBiografia.\nIl \"nomen\" di Ponzio sembra rimandare a un'origine sannita o comunque sabellica. Il \"cognomen\" fu da qualcuno fatto derivare da \"pileus\", un copricapo usato durante l'affrancamento degli schiavi, il che ne farebbe un liberto o almeno discendente di liberti; altri lo associano, con pi\u00f9 verosimiglianza, a pilum, un giavellotto; il \"praenomen\" non \u00e8 riportato da alcuna fonte.\nCome tutti i procuratori, doveva appartenere all'ordine equestre.\nLe fonti antiche che parlano di lui sono due autori giudei del I secolo. Flavio Giuseppe, la fonte principale, ne parla nelle opere \"Guerra giudaica\" (scritta negli anni 70) e soprattutto nelle \"Antichit\u00e0 giudaiche\" (scritta negli anni 90); Filone di Alessandria ne parla ne \"L'ambasceria a Gaio\", scritta circa nel 41, il che ne fa temporalmente la fonte pi\u00f9 vicina agli eventi. Un breve accenno \u00e8 inoltre presente negli \"Annali\" di Tacito; i due libri di tale opera in cui, presumibilmente, si doveva parlare anche del mandato di Pilato in Giudea sono andati perduti. Infine bisogna citare anche le lettere di Ignazio di Antiochia agli Smirnei, ai Magnesi e ai Tralli, scritte all'inizio del II secolo.\nDopo Valerio Grato, fu il quinto prefetto della Giudea, su nomina di Seiano e in carica tra gli anni 26 e 36; \u00e8 famoso per il ruolo che svolse nella passione di Ges\u00f9, secondo quanto testimoniano i vangeli, in quanto fu giudice del processo di Ges\u00f9. Rifiutatosi di condannarlo, in seguito si \"lav\u00f2 le mani\", cedendo di fatto alle richieste dei sadducei che volevano la crocifissione.\nSecondo quanto riportato da Flavio Giuseppe, Pilato prov\u00f2 senza successo a romanizzare la Giudea, introducendo immagini dell'imperatore a Gerusalemme (cosa che suscit\u00f2 una forte protesta perch\u00e9 la legge mosaica non lo consentiva) e provando a costruire un acquedotto con i fondi che si raccoglievano nel Tempio. Anche se Gerusalemme rimaneva la capitale, il procuratore romano aveva la sua residenza a Cesarea che, grazie alla sua ubicazione, rappresentava una buona scelta strategica.\nIl governatore (legato) di Siria, Lucio Vitellio (padre del futuro \"princeps\"), lo destitu\u00ec nell'anno 36 o 37 a causa della durezza con la quale aveva represso i Samaritani che avevano messo in atto la rivolta del monte Garizim e lo invi\u00f2 a Roma per rispondere del suo operato davanti al principe. Ma prima che Pilato potesse raggiungere Roma, Tiberio mor\u00ec. Da questo momento la sua figura scompare dalle fonti. Nel ruolo di prefetto della Giudea gli subentr\u00f2 Marcello, amico di Lucio Vitellio.\nFilone di Alessandria racconta che era corrotto, licenzioso e crudele, che rubava e che condannava senza processo.\nIscrizione di Cesarea di Palestina.\nNel 1961 presso l'anfiteatro romano di Cesarea \u00e8 stata rinvenuta casualmente una lapide risalente al periodo tiberiano, sulla quale Pilato veniva menzionato nell'incisione incompleta che recita: \"[Caesarensibu]s Tiberi\u00e9um/[Pon]tius Pilatus/[Praef]ectus Iuda[ea]e\", traducibile forse come \"presso i Cesarensi, Ponzio Pilato, Prefetto di Giudea, [dedicato a] Tiberio\". Altre interpretazioni riferiscono di una possibile attestazione di lavori effettuati da Pilato presso l'anfiteatro della citt\u00e0, forse colpita da un terremoto, o della presenza sul luogo del ritrovamento di un tempio realizzato in onore dell'imperatore da Pilato.\nRuolo nella passione di Ges\u00f9.\nNegli scritti cristiani.\nSecondo il Nuovo Testamento - bench\u00e9 secondo alcuni tali narrazioni non siano storicamente conciliabili e attendibili, rappresentando queste, per certi studiosi, la personale interpretazione teologica di ogni evangelista su precedenti materiali della tradizione cristiana - Ges\u00f9 fu portato al cospetto di Pilato dalle autorit\u00e0 ebraiche di Gerusalemme, le quali, dopo averlo arrestato, lo interrogarono e ricevettero delle risposte che lo fecero considerare blasfemo.\nPilato compare in tutti e quattro i Vangeli canonici. Il Vangelo secondo Marco mostra Ges\u00f9 innocente dell'accusa di avere complottato contro l'impero romano e raffigura Pilato come estremamente riluttante a giustiziarlo, dando la colpa alle gerarchie giudaiche per la condanna, anche se Pilato era l'unica autorit\u00e0 in grado di decidere una condanna a morte. Nel Vangelo secondo Matteo Pilato si lava le mani del caso e, riluttante, manda Ges\u00f9 a morte. Nel Vangelo secondo Luca Pilato riconosce che Ges\u00f9 non aveva minacciato l'Impero. Nel Vangelo secondo Giovanni Pilato interroga Ges\u00f9, il quale non afferma di essere n\u00e9 il Figlio dell'Uomo n\u00e9 il Messia, ma gli d\u00e0 conferma rispondendo \"tu lo dici: io sono\" (Gv 18,37).\nIn merito alla figura di Ponzio Pilato il racconto dei Vangeli non appare storico e gli esegeti del cattolico \"Nuovo Grande Commentario Biblico\" osservano che \"i ritratti che ne danno i vangeli come di un uomo indeciso e preoccupato della giustizia contraddicono altre antiche descrizioni della sua crudelt\u00e0 e ostinazione\", mentre il teologo John Dominic Crossan, ex sacerdote cattolico e tra i cofondatori del Jesus Seminar, rileva come le informazioni \"riguardanti Pilato [che ci giungono] da Flavio Giuseppe mostrano la sua mancanza di interesse per la sensibilit\u00e0 religiosa ebraica e la sua capacit\u00e0 di avere metodi piuttosto brutali per il controllo della popolazione\".\nLa domanda pi\u00f9 importante che Pilato fece a Ges\u00f9 fu se lui considerasse se stesso come \"re dei Giudei\". Nella prosecuzione dell'interrogatorio, secondo il Vangelo secondo Giovanni, Ges\u00f9 afferm\u00f2 di essere venuto nel mondo per rendere testimonianza alla verit\u00e0 e prosegu\u00ec dicendo: \u00ab\"Chiunque \u00e8 dalla verit\u00e0, ascolta la mia voce\"\u00bb; al che Pilato chiese: \u00ab\"Che cos'\u00e8 la verit\u00e0?\"\u00bb. Tale descrizione dell'interrogatorio, data dal solo Vangelo secondo Giovanni, \u00e8 storicamente inverosimile, presentando la massima autorit\u00e0 romana Ponzio Pilato, noto per la sua crudelt\u00e0 nei confronti degli Ebrei, che fa da spola fuori e dentro il pretorio almeno 6 volte, fungendo da portavoce tra Ges\u00f9 e i capi giudei; questo per non urtare la sensibilit\u00e0 religiosa dei suoi sudditi, in quanto i capi dei giudei non vollero entrare nel pretorio per non compromettere la loro purit\u00e0 rituale, in vista della cena pasquale di quella sera. Pilato tent\u00f2 di non condannare Ges\u00f9 e, visto che in occasione della Pasqua era usanza che fosse liberato un prigioniero, Pilato lasci\u00f2 al popolo la scelta tra Ges\u00f9 e un assassino di nome Barabba. Tale episodio, anche secondo molti studiosi cristiani, \u00e8 da ritenersi leggendario e, in merito a questa amnistia per la Pasqua, va rilevato come non sia mai stata documentata storicamente per nessun governatore romano di alcuna provincia e gli stessi evangelisti sono in disaccordo se tale amnistia provenisse dai Romani o dagli Ebrei; anche la figura di Barabba, personaggio che non \u00e8 menzionato al di fuori dei vangeli, probabilmente non \u00e8 storica, ma anch'essa di natura teologica.\nNel solo Vangelo secondo Matteo ci sono alcuni altri elementi: un intervento della moglie di Pilato (secondo la tradizione successiva chiamata Claudia Procula), la quale gli consiglia di rilasciare Ges\u00f9, e l'episodio di Pilato che si lava le mani davanti alla folla dicendo: \u00ab\"Non sono responsabile, disse, di questo sangue; vedetevela voi!\"\u00bb, a cui gli Ebrei rispondono: \"\u00abIl suo sangue ricada sopra di noi e sopra i nostri figli\u00bb\" (). Tutti questi elementi, presenti nel solo Vangelo di Matteo, non sono considerati storici - cos\u00ec come gli episodi matteani, relativi a Giuda, dei 30 pezzi di argento e del Campo di sangue - ma sono elementi tratti da tradizioni popolari e inseriti dall'evangelista per i suoi scopi teologici. In particolare, l'assunzione di responsabilit\u00e0 degli Ebrei, in risposta al lavarsi le mani di Pilato, \"com'\u00e8 noto [...] non \u00e8 storica: proietta all'indietro le polemiche tra i Giudei e i seguaci di Ges\u00f9 della fine del I secolo\"; tale episodio, atto a scagionare Pilato, sar\u00e0 utilizzato dai cristiani in maniera antiebraica e sar\u00e0 \"trattato come se fosse una auto maledizione con la quale la gente ebraica attir\u00f2 su s\u00e9 stessa il sangue di Ges\u00f9 per tutti i tempi successivi\". Il gesto di lavarsi le mani, inoltre, per quanto presente nella letteratura classica greca, \u00e8 stato introdotto dall'evangelista - che scriveva alcuni decenni dopo e in ambiente greco-romano, al di fuori della Palestina - per esprimersi \"con un linguaggio comprensibile per i lettori \u00abgiudeo-cristiani\u00bb che sapevano del rituale\" e non appare storicamente plausibile in riferimento a Pilato.\nRiguardo alla flagellazione di Ges\u00f9, presentata nel processo di fronte a Pilato, gli evangelisti riportano differenti resoconti: Luca parla di una fustigazione (pena meno grave in cui si percuoteva il condannato senza frustarlo) e la pone a met\u00e0 processo, senza evidenziare che tale pena sia poi stata applicata; Giovanni pone la flagellazione (pena pi\u00f9 severa, in cui si colpiva il condannato con un flagello, cio\u00e8 una frusta, fatto di lacci di cuoio aventi in punta schegge d'ossa, piombi e pungiglioni) a met\u00e0 processo, stessa scelta temporale di Luca; Marco/Matteo fanno invece riferimento a una flagellazione a processo terminato; la versione storicamente pi\u00f9 verosimile appare essere quella di Marco/Matteo: la flagellazione era posta dopo la condanna e come parte della pena insieme alla crocifissione.\nPilato \u00e8 anche presente negli \"Atti di Pilato\", un apocrifo biblico del II/III secolo.\nEusebio di Cesarea, citando degli scritti apocrifi, afferma che Pilato non ebbe fortuna sotto il regno di Caligola, che lo invi\u00f2 nelle Gallie, dove si suicid\u00f2 nella citt\u00e0 di Vienna. Anche secondo Agapio di Ierapoli Pilato si suicid\u00f2, durante il primo anno del regno di Caligola.\nFonti antiche non cristiane.\nUn altro testo che parla di Pilato in relazione a Ges\u00f9 \u00e8 il \"Testimonium Flavianum\", un brano tramandato all'interno delle \"Antichit\u00e0 giudaiche\" dello storico giudeo Flavio Giuseppe e risalente all'anno 93 o 94, ma di dubbia autenticit\u00e0:\nIl \"Testimonium Flavianum\" \u00e8 da tempo oggetto di discussione a causa del suo tono celebrativo: la maggioranza degli studiosi lo ritiene autentico nella sostanza, ma oggetto di interpolazioni da parte di copisti medievali. In un manoscritto arabo del X secolo ne \u00e8 per esempio documentata una versione con le stesse informazioni, ma pi\u00f9 scarna e priva degli elementi celebrativi. Altri studiosi lo considerano un'interpolazione di copisti scristiani, probabilmente opera di Eusebio di Cesarea.\nUn riferimento a Pilato \u00e8 inoltre presente nel brano dello storico romano Tacito risalente all'anno 116 o 117:\nSecondo alcuni, in questo passo di Tacito ci sarebbe un errore: a Pilato infatti viene assegnato il ruolo di procuratore e non quello di prefetto, mentre tale titolo, a parere di alcuni studiosi, entr\u00f2 in uso solo dal 44. Altri fanno per\u00f2 notare come il termine \"procuratore\" venga attribuito da Flavio Giuseppe anche a Coponio, il primo \"prefectus cum iure gladii\" della Giudea appena diventata provincia romana. Questo dimostrerebbe una certa confusione nell'uso dei termini da parte degli storici antichi: prefetto indicava un ruolo militare, procuratore un ruolo legato alle finanze. Inoltre il fatto che Pilato venisse anche qualificato con il titolo di prefetto \u00e8 confermato dal rinvenimento dell'iscrizione di Cesarea in cui \u00e8 appunto definito \"Prefetto della Giudea\".\nPilato nella Chiesa ortodossa etiope.\nLa Chiesa ortodossa etiope segue una tradizione secondo cui, dopo il processo a Ges\u00f9, Pilato si convert\u00ec; per questo lo venera come santo, celebrandone la ricorrenza il 25 giugno.\nNella leggenda.\nLa tradizione cristiana ha generato leggende in competizione tra loro sul suo luogo di nascita.\nNumerose localit\u00e0 si contendono l'onore di avergli dato i natali o di averlo ospitato al suo rientro in Italia dopo i fatti evangelici. Per esempio, a San Pio di Fontecchio (AQ) vi \u00e8 un monte detto \"Montagna di Pilato\" dove la tradizione locale colloca la villa in cui Pilato si ritir\u00f2 prima di morire. Il ritrovamento in tempi recenti di resti di edifici romani ha stimolato ulteriormente questa leggenda.\nAltre leggende parlano delle rovine romane di Peltuinum presso L'Aquila. Vi \u00e8 anche una rivendicazione molisana sulla citt\u00e0 natale di Pilato, ossia Isernia, per un'iscrizione romana di dedica sulla storica fontana Fraterna.\nUn'altra leggenda narra che la villa di Pilato fosse localizzata a Tussio (AQ), nelle vicinanze dell'antica Peltuinum. Ad avvalorare la tesi \u00e8 sopravvenuto il ritrovamento di due leoni in pietra risalenti al I secolo, che porterebbero invece a indicarne la tomba. Sempre a Pilato viene accreditata l'introduzione nell'altopiano di Navelli dello zafferano (\"Crocus sativus\").\nSecondo un'altra leggenda, Pilato fu esiliato dall'imperatore Caligola a Vienne, in Francia, e vi mor\u00ec suicida. Sulla via per Vienne avrebbe soggiornato prima a Torino, nella Porta Palatina, e poi a Nus in Valle d'Aosta, dove il castello \u00e8 noto con il nome di \"Castello di Pilato\", nonostante la costruzione attuale risalga al medioevo.\nAltra leggenda vuole i suoi natali ad Atina (FR).\nLa leggenda che vuole Bisenti (TE) quale patria di Ponzio Pilato, a differenza delle altre leggende riferite ad altri luoghi, \u00e8 molto articolata. Non si limita ad affermare che il prefetto sia nato a Bisenti, ma spiega i dettagli dell'origine bisentina del preside romano. Secondo questa tradizione, tramandata di generazione in generazione, un avo del celebre funzionario romano, Ponzio Aquila, avrebbe partecipato alla congiura delle idi di marzo contro Gaio Giulio Cesare; con il ristabilirsi dell'ordine pubblico, le famiglie dei cesaricidi furono confinate presso le colonie romane; tra queste i Ponzi furono esiliati in quel di Berethra (antico nome di Bisenti, dal greco \"Barathon\", \u201cvalle stretta e profonda\"). Nato e cresciuto in questa localit\u00e0, il giovane e futuro prefetto avrebbe avuto dunque la possibilit\u00e0 di conoscere le tradizioni ebraiche e apprendere una lingua \u201cstraniera\u201d, l'aramaico. L'allora Berethra, infatti, era ubicata nel cuore di un territorio dell'area centro-adriatica conosciuto in antichit\u00e0 con la denominazione di \"Palestina piceni\", ma in quanto colonizzato nel 600 a.C. circa da popolazioni mediorientali provenienti dalla terra di Canaan.\nProprio la conoscenza del linguaggio e delle abitudini simil-giudaiche, apprese vivendo nella \u201cPalestina Piceni\u201d, avrebbero avvantaggiato il giovane militare Ponzio Pilato nella nomina di V prefetto della Giudea. A Bisenti \u00e8 visitabile il luogo che la tradizione indica come casa natale di Ponzio Pilato. L'edificio, anche se modificato e ristrutturato nel corso dei secoli, conserva ancora, nel suo impianto, le caratteristiche di una tipica \"domus\" romana: un lato dello stabile presenta un porticato con un cortiletto o \u201cvestibolo\u201d, sul lastrico di tale corte si notano dei resti di un'antica pavimentazione realizzata con ciottoli che formano delle particolari geometrie molto simili alle figurazioni dei mosaici che impreziosivano le ville romane.\nA ridosso di tale cortiletto si trova un locale, l'\u201catrium\u201d della casa di Ponzio Pilato. Al di sotto di tale area dell'edificio sono presenti due enormi cisterne che, per le caratteristiche tecniche costruttive delle murature in \u201copus caementicium\u201d e per la presenza di alcune tracce di intonaco impermeabile di tipo \u201copus signinum\u201d, possono essere fatte risalire all'epoca romana. Sotto l\u2018\"impluvium\u201d, \u00e8 ancora perfettamente conservato un qanat, un sistema di distribuzione idrico molto diffuso nei territori mediorientali. Non si pu\u00f2 dunque escludere che il qanat di Bisenti sia stato realizzato proprio da Ponzio Pilato che, avendone appreso la tecnologia costruttiva in Giudea, una volta tornato in Abruzzo avrebbe costruito un sistema idrico del genere per captare le acque da una falda, incanalarle mediante una galleria sotterranea per alcuni chilometri e prelevarle, per le proprie esigenze personali, da un pozzo situato all'interno della sua casa e, per le necessit\u00e0 degli altri concittadini Berethriani, in una fonte di erogazione pubblica, oggi denominata \"fonte vecchia\", della quale si possono ancora ammirare, integralmente preservati, i cunicoli di adduzione e le vasche di decantazione.\nComunque, ad avvalorare la leggenda che Pilato fosse di origine abruzzese, vi \u00e8 l'ipotesi che lo fa discendere dalla famiglia Vestina dei Ponzi, da cui sarebbero usciti, al tempo della guerra sociale, gli avi di Ponzio Pilato quali condottieri dell'esercito sannita. Questa vecchia tradizione popolare \u00e8 anche presente in un'opera minore di Ennio Flaiano. \u00c8 anche riportata da Angelo Paratico in \"Gli assassini del Karma\" e da Giacomo Acerbo in \"Fra due plotoni di esecuzione\".\nLa figura di Ponzio Pilato \u00e8 legata a diverse tradizioni anche in provincia di Latina: l'isola di Ponza lega il suo nome a una leggenda che lo vuole esiliato qui, mentre i suoi natali sono rivendicati anche dalle antiche citt\u00e0 di Cori\ne Cisterna di Latina.\nNotevole \u00e8 anche la tradizione attestata ad Ameria (oggi Amelia) dove, oltre a essersi tramandata la \"leggenda\" del Palazzo di Pilato ed essere attestata la presenza di una villa romana in localit\u00e0 monte Pelato (ma forse pi\u00f9 correttamente Pilato), nel XVI secolo un'iscrizione ritrovata nei pressi della chiesa abbazia di San Secondo desta sicuramente una certa curiosit\u00e0. Si parla infatti di un certo ['Pilatus/IIII VIR/QUINQ (UENNALIS) (CIL, XI 4396)].\nTale iscrizione avvalorerebbe quanto riportato nel Vangelo apocrifo degli Atti di Pilato, dove pi\u00f9 volte viene citata la citt\u00e0 di Ameria quale luogo di esilio e morte del governatore.\nCirca la morte esistono diverse ipotesi: giustiziato dall'imperatore Caligola; suicida in Gallia dopo esservi stato esiliato; penitente e convertito al Cristianesimo per influenza della moglie Claudia Procula (canonizzata dalla Chiesa greco-ortodossa); morto a Vienne o a Latina.\nAntoine de La Sale, scrittore e viaggiatore francese del XV secolo, riporta una leggenda raccolta durante un viaggio nell'Italia Centrale secondo cui Ponzio Pilato, riportato a Roma da Vespasiano, fu fatto uccidere e il suo cadavere trasportato, su un carro trainato da buoi, verso le pendici del Monte Vettore, nel massiccio dei Sibillini, per essere infine gettato nel lago che oggi porta il suo nome.\nInfluenza nella cultura e nella letteratura.\nIndipendentemente dal giudizio storico o religioso sulla sua figura, il ruolo principale svolto da Pilato nella storia di Ges\u00f9 Cristo ne ha fatto uno dei personaggi pi\u00f9 citati e utilizzati nella letteratura mondiale. La presenza del suo nome all'interno del Credo cristiano (\"pat\u00ec sotto Ponzio Pilato\"), recitato da tutti i fedeli che partecipano alle celebrazioni eucaristiche in tutto il mondo, rende Pilato di gran lunga il personaggio dell'antichit\u00e0 romana pi\u00f9 nominato nei secoli. Inoltre Pilato \u00e8 stato identificato nella \"Divina Commedia\" di Dante Alighieri come \"Vidi e conobbi l'ombra di colui / Che fece per viltade il gran rifiuto\"; la stessa terzina potrebbe per\u00f2 identificare la figura di Papa Celestino V, che abdic\u00f2 dopo solo cinque mesi al Soglio pontificio.\nNel racconto \"Il procuratore della Giudea\" (1902) dello scrittore francese Anatole France, un Ponzio Pilato vecchio e amareggiato rievoca con un commilitone i vecchi tempi del servizio in Palestina, la litigiosit\u00e0 e la ingovernabilit\u00e0 degli Ebrei, le azioni intraprese e le critiche ricevute, i riconoscimenti e le sanzioni a opera della burocrazia imperiale. Dell'episodio della condanna di un eversore a nome Ges\u00f9 il Nazareno, pretesa e ottenuta dai maggiorenti locali, nessun ricordo.\nIl breve romanzo \"Ponzio Pilato\" (1961) di Roger Caillois immagina l'arresto e il processo di Ges\u00f9 Cristo dal punto di vista di Pilato, che qui \u00e8 un funzionario imperiale di basso rango dal carattere debole, e un uomo sostanzialmente laico e razionale, incapace di capire ci\u00f2 che gli appare come il fanatismo degli ebrei. La questione dell'arresto di Ges\u00f9 gli appare inizialmente come una seccatura politica che rischia di provocare una rivolta, di rovinare le relazioni con l'\u00e9lite sacerdotale ebraica e la sua reputazione presso i superiori. A Pilato viene consigliato di sacrificare Ges\u00f9 come il modo pi\u00f9 facile per uscire da questa situazione, ma egli esita perch\u00e9 sente che commetterebbe un'ingiustizia. Alla fine, dopo una notte di tormentose riflessioni, Pilato decide di avere la libert\u00e0 di fare ci\u00f2 che \u00e8 giusto e libera Ges\u00f9, cambiando cos\u00ec tutta la successiva storia umana.\nIl romanzo \"Il maestro e Margherita\" (1966-67) dello scrittore russo Michail Afanas'evi\u010d Bulgakov contiene un romanzo nel romanzo incentrato sull'incontro tra Pilato e Yeshua (il nome ebraico di Ges\u00f9). Nel romanzo di Bulgakov \u00e8 infatti presente una riscrittura del processo a Ges\u00f9 dei Vangeli. Nel finale (nel capitolo \"Il perdono e il rifugio eterno\"), Pilato guarda con \"occhi ciechi\" il disco della luna, condannato insieme al suo unico amico \"fedele guardiano\", un cane scuro (\"... chi ama deve condividere la sorte dell'oggetto del suo amore\"), a dormire da duemila anni in un luogo deserto, ma colpito dall'insonnia quando c'\u00e8 la luna piena."}
{"id": "1452908", "revid": "4193", "url": "https://it.wikipedia.org/wiki?curid=1452908", "title": "Tommaso Minardi", "text": "Biografia.\nStudi\u00f2 l'arte, e il disegno in particolare, presso la scuola privata di Giuseppe Zauli. Nel 1803 si trasferisce a Roma per proseguire gli studi artistici, grazie ad un sussidio, della durata di cinque anni, assegnatogli dalla Compagnia di San Gregorio; a testimonianza dei progressi compiuti, ogni anno era tenuto ad inviare a Faenza una sua opera. Nel 1810 vince un concorso istituito dall'Accademia di belle arti di Bologna e si garantisce di conseguenza un pensionato triennale a Roma, dove operer\u00e0 per tutto l'arco della sua esistenza, relazionandosi con i personaggi pi\u00f9 in vista della vita artistica e politica della citt\u00e0.\nCresce negli ambienti del Neoclassicismo romano, frequentando Felice Giani, Vincenzo Morani e Vincenzo Camuccini, ma non viene completamente preso dal formalismo e dalla teatralit\u00e0 allora in voga. Non dipinge molto, ma in compenso disegna moltissimo e con singolare abilit\u00e0, prediligendo temi letterari e storici.\nNotevole la sua attivit\u00e0 di insegnante: dal 1819 al 1822 \u00e8 direttore dell'Accademia di Belle Arti di Perugia, dal 1821 al 1858 \u00e8 professore di disegno presso l'Accademia di San Luca in Roma dove aveva lo studio in Piazza Venezia nel Palazzo Doria-Panfili.\nOltre ad insegnare, Minardi assume cariche pubbliche nell'ambito della tutela e restauro dell'immenso patrimonio artistico pubblico e privato della citt\u00e0. Col tempo Minardi vede rafforzarsi la propria autorevolezza: gli incarichi pubblici si fanno sempre pi\u00f9 frequenti fino a consolidare la sua posizione di artista ufficiale del governo pontificio. Ininterrotta rimane la sua attivit\u00e0 di maestro di pi\u00f9 generazioni di artisti di ogni provenienza, fra cui Gaetano Palmaroli (1800-1853), Luigi Fontana (1827-1908), Paolo Mei (1831-1900), Ferdinando Cicconi (1831-1886).\nPer gli studi su Minardi, sono assai noti, agli esperti, i fondi, contenenti disegni, taccuini e lettere, conservati nelle biblioteche di Faenza e di Forl\u00ec.\nOpere di Tommaso Minardi sono conservate nelle gallerie d'arte di Faenza, Firenze e Roma, nella collezione d'arte della Cassa dei Risparmi di Forl\u00ec, al Museo Carandente, Palazzo Collicola - Arti visive di Spoleto e nell'archivio storico dell'Accademia di San Luca di Roma."}
{"id": "1452910", "revid": "1305772", "url": "https://it.wikipedia.org/wiki?curid=1452910", "title": "Leonid Ivanovi\u010d Kubbel'", "text": "Nato a San Pietroburgo nel dicembre 1891 (verso la fine del mese, la data esatta non \u00e8 conosciuta), mor\u00ec nella stessa citt\u00e0, che allora si chiamava Leningrado (dal 1991 si chiama ancora San Pietroburgo), nell'aprile del 1942 in seguito alle privazioni subite durante l'assedio nazista.\nLeonid Kubbel \u00e8 unanimemente riconosciuto come uno tra i pi\u00f9 grandi compositori di studi di tutti i tempi. Compose oltre 500 studi di notevole bellezza, profondit\u00e0 e originalit\u00e0. Ottenne numerosissime premiazioni, tra cui 17 primi premi. Compose anche qualche decina di problemi. Era laureato in ingegneria chimica.\nAnche i suoi fratelli Ardid ed Evgenji erano giocatori di scacchi. Ardid Kubbel era un fortissimo Maestro di scacchi (partecip\u00f2 ai primi quattro Campionati Sovietici), mentre Evgenji era anch'egli compositore di studi. Evgenji mor\u00ec come Leonid nel 1942 durante l'assedio di Leningrado.\nTre sue composizioni.\nIl primo diagramma in basso \u00e8 un suo famoso studio, considerato uno dei suoi massimi capolavori. Il pedone nero in a3 sembra inarrestabile, e dopo la promozione a donna, in assenza di controgioco, il Nero vincerebbe facilmente. Il Bianco ha per\u00f2 a disposizione una manovra molto sottile con la quale non solo riesce ad evitare la sconfitta, ma riesce addirittura a vincere, dando scacco matto al re avversario."}
{"id": "1452911", "revid": "729019", "url": "https://it.wikipedia.org/wiki?curid=1452911", "title": "Angina instabile", "text": "Per angina instabile si intende una sindrome caratterizzata dalla presenza di dolore toracico a riposo, che si pone, per gravit\u00e0, fra l'angina stabile da un lato e l'infarto del miocardio dall'altro. Essa viene distinta dall'infarto del miocardio senza sopralivellamento del tratto ST per via di assenza o modesto aumento dei markers di necrosi miocardica.\nSintomatologia.\nDolore toracico a riposo, avvertito solitamente nell'area retrosternale, mancanza di respiro, nausea, vomito.\nLe presentazioni cliniche dell'angina instabile sono sostanzialmente tre:\nGli episodi angiosi in una angina instabile durano pochi minuti, mai pi\u00f9 di 30 minuti, indicando un'ischemia transitoria.\nEziologia.\nNormalmente essa \u00e8 causata da una malattia coronarica, di tipo solitamente ostruttivo, a cui si associa, aumentando i rischi di morte improvvisa o di infarto miocardico. Viene caratterizzata da uno squilibrio fra la biodisponibilit\u00e0 e la richiesta di ossigeno di cui il miocardio ha bisogno.\nCause comuni.\nL'elemento scatenante pi\u00f9 comune dell'angina instabile \u00e8 la diminuzione della perfusione miocardia, dovuta a sua volta al restringimento del lume coronario in seguito alla nascita di un piccolo trombo non occludente.\nAnche tutte le altre cause sono da collegarsi al motivo che ha causato quel restringimento, che pu\u00f2 essere quindi dovuto a:\nFattori di rischio.\nFumo, alta presenza di colesterolo nel sangue, ipertensione arteriosa. A persone di et\u00e0 inferiore a 50 anni, tale angina pu\u00f2 essere causata da un'assunzione di cocaina.\nDiagnosi.\nL'angina instabile \u00e8 caratterizzata da almeno una delle seguenti:\nIl cinquanta percento delle persone con angina instabile presenter\u00e0 prove di necrosi delle cellule muscolari del cuore basate su marcatori sierici cardiaci elevati come la creatinchinasi isoenzima (CK) -MB e la troponina T o I e avr\u00e0 una diagnosi di NSTEMI.\nEsami.\nEsami da effettuare per escludere altre ipotesi di malattie e nel contempo cercarne la causa scatenante al fine di curarla:\nTerapia.\nLa terapia viene valutata in seguito l'esecuzione di esami per comprendere quale sia la causa scatenante dell'angina per consentire l'equilibrio tra domanda e richiesta d'ossigeno del miocardio.\nLa nitroglicerina pu\u00f2 essere utilizzata immediatamente per dilatare il sistema venoso e ridurre il volume del sangue circolante, riducendo quindi il lavoro e la domanda di ossigeno del cuore. Inoltre, la nitroglicerina provoca dilatazione venosa e dell'arteria periferica riducendo il precarico e il postcarico cardiaci. Ci\u00f2 consente di ridurre lo stress sul cuore e quindi ridurre la richiesta di ossigeno delle cellule muscolari del cuore.\nI farmaci antipiastrinici come l'acido acetilsalicilico (somministrazione di 100\u00a0mg, con misure da somministrare che vanno dai 162 ai 325\u00a0mg solo negli USA) e il clopidogrel possono aiutare a ridurre la progressione della formazione della placca aterosclerotica, oltre a combinarli con un anticoagulante come un'eparina a basso peso molecolare."}
{"id": "1452918", "revid": "163662", "url": "https://it.wikipedia.org/wiki?curid=1452918", "title": "Egofonia", "text": "Egofonia, (dal greco \"\u03b1\u1fd6\u03be \u03b1\u1f30\u03b3\u03cc\u03c2\"), \u00e8 un termine con cui si indica la cosiddetta \"voce belante\". In semeiotica rumore patologico, caratterizzato da timbro vocale acuto e nasale auscultabile con l'esame obiettivo del torace.\nImportanza clinica.\n\u00c8 uno dei segni clinici di versamento pleurico, patologia infiammatoria che determina l'accumulo di liquido tra i due foglietti che rivestono i polmoni e la parete toracica interna."}
{"id": "1452932", "revid": "74801", "url": "https://it.wikipedia.org/wiki?curid=1452932", "title": "Hermann Henselmann", "text": "Al suo nome sono legate alcune delle maggiori opere architettoniche realizzate nella Repubblica Democratica Tedesca."}
{"id": "1452939", "revid": "363629", "url": "https://it.wikipedia.org/wiki?curid=1452939", "title": "Conto lavoro", "text": "Si definisce conto lavoro lo stato del materiale di propriet\u00e0 dell'azienda dato in lavorazione a Societ\u00e0 terze. \nLa Societ\u00e0 T. riceve il materiale ed esegue un processo di lavorazione (trasformazione, assemblaggio ecc.) riconsegnando un prodotto semilavorato o finito all'azienda di origine."}
{"id": "1452943", "revid": "287204", "url": "https://it.wikipedia.org/wiki?curid=1452943", "title": "Azazel", "text": "Azazel (aramaico: \u05e8\u05de\u05e9\u05e0\u05d0\u05dc, ebraico: \u05e2\u05d6\u05d0\u05d6\u05dc, Aze'ezel arabo: \u0639\u0632\u0627\u0632\u0644 \"Azazil\") \u00e8 un nome enigmatico presente sia nei testi sacri ebraici sia in quelli apocrifi; il nome \u00e8 presente anche con gli appellativi \"Rameel\" e \"Gadriel\". La prima apparizione di questo nome si trova nel Levitico 16:8, dove una capra \u00e8 designata \"per Azazel\".\nOrigini.\nAzazel \u00e8 il demone dei deserti della mitologia ittita, mesopotamica e mazdea. Egli corrisponde a Shamash (in Babilonia) o Utu o Babbar (in Mesopotamia), era anche considerato, e lo \u00e8 tuttora nel satanismo spirituale, il dio della giustizia e della vendetta, maestro di arti nere e protettore dei viaggiatori.\nSignificato.\nIl nome Azazel (\u2018\u0103zaz'\u0113l) si crede significhi \"Colui che \u00e8 pi\u00f9 potente di Dio\", dall'ebraico \u2018\u0103zaz, terza persona singolare del perfetto di \u2018\u0101zaz, \"essere forte\", e \u2019\u0113l, \"Dio\". Un'altra teoria usa \u2018\u0101zaz nella sua forma pi\u00f9 metaforica di \"sfrontato\" o \"impudente\" nel significato di \"impudente verso Dio\". Azazel \u00e8 inoltre conosciuto come una variante di \"Azael\", \"Aziel\", \"Asiel\".\nAltri studi indicherebbero che l'origine del nome vada ricercata nella parola ebraica \u05e2\u05b2\u05d6\u05b8\u05d0\u05d6\u05b5\u05dc (\"Asas\u00e8l\"), che a sua volta deriva da \u05e2\u05d6 (\"es\"), che significa \u201ccapra\u201d, e dal verbo \u05d0\u05d6\u05dc (\"As\u00e0l\"), che significa \u201candarsene\u201d, e che rimanda alla vicenda biblica ebraica del capro inviato nel deserto dal sommo sacerdote nel Giorno delle Espiazioni (Levitico XVI, 3-31).\nNella Bibbia ebraica e nella letteratura rabbinica.\nLa prima apparizione del nome \"Azazel\" si trova nel \"Libro dei vigilanti\", la prima parte del Libro di Enoch. Il testo in questione \u00e8 anticamente considerato apocrifo internamente all'ebraismo, inoltre il personaggio menzionato non corrisponde ad Azazel, essendo chiamato in realt\u00e0 Asael. Tale nome (Asael) denota uno degli angeli ribelli che insegnarono agli uomini a costruire armi e alle donne ornamenti e cosmesi (1 Enoch 8,1). Dio manda l'arcangelo Raffaele a incatenarlo e seppellirlo nel deserto di Dudael vicino a Gerusalemme (cap. 10), dove egli vorrebbe anche pentirsi ma non pu\u00f2. Il nome compare invece in Levitico 16:8, quando Dio ordina al sommo sacerdote Aronne che nel giorno dello Yom Kippur venga sacrificato al Signore un capro per espiare i peccati degli israeliti e che un altro identico sia mandato nel deserto \"ad Azazel\"; espressione che pare indicare, piuttosto, la non sacrificabilit\u00e0 del capro e il suo essere appunto inviato nel deserto.\nNel dialetto giudaico-romanesco si dice: \"mandare in ngazazelle\" con il significato di mandare in malora, mandare perso. Tale modo di dire, molto probabilmente, \u00e8 un riferimento al capro mandato nel deserto dal Sacerdote."}
{"id": "1452944", "revid": "1543377", "url": "https://it.wikipedia.org/wiki?curid=1452944", "title": "Encefalite californiana", "text": "L\u2019 encefalite californiana \u00e8 un'infezione virale che provoca quasi il 20% delle meningiti acute dell'infanzia, con una relativa mortalit\u00e0 molto bassa.\nEziologia.\nLa causa \u00e8 da riscontrarsi nel virus Bunyaviridae californiane, uno dei cinque virus della famiglia \"Bunyaviridae\". Quasi sempre la sottospecie \u00e8 quella LaCrosse dove in estate e nelle zone centro-settentrionali \u00e8 pi\u00f9 diffuso. L'epidemologia avviene tramite la zanzara denominata \"Aedes triseriatus\".\nSintomatologia.\nLo stadio evolutivo dell'encefalite inizia con uno stato febbrile. Prodomi virali aspecifici, in seguito meningismo per alcuni giorni con spontanea guarigione, i casi gravi sono molto rari. Sintomi minori sono convulsioni, modificazione del comportamento. "}
{"id": "1452945", "revid": "80339", "url": "https://it.wikipedia.org/wiki?curid=1452945", "title": "Mikhail Efimovi\u010d Fradkov", "text": ""}
{"id": "1452947", "revid": "729019", "url": "https://it.wikipedia.org/wiki?curid=1452947", "title": "Saturnino (console 383)", "text": "Biografia.\nSaturnino era probabilmente cristiano: \u00e8 accertato che abbia ospitato un vescovo, che abbia donato un monastero e che sia stato brevemente in contatto con Gregorio Nazianzeno.\nDurante il regno di Costanzo II fu un ufficiale dell'esercito; accolse Temistio quando il filosofo giunse per la prima volta a Costantinopoli, attorno al 350. Giunse al rango di \"cura palatii\", ma nel 361 fu allontanato dall'incarico dal tribunale di Calcedonia, incaricato dal nuovo imperatore Giuliano di giudicare i funzionari di Costanzo II che si erano macchiati di abusi.\nRiprese la carriera militare: \u00e8 attestato come \"comes rei militaris\" nel 373. Nel 377/378 combatt\u00e9 contro i Goti; sopravvisse alla disfatta della battaglia di Adrianopoli.\nIn qualit\u00e0 di \"magister militum per Thracias\", venne incaricato dall'imperatore Teodosio I di concertare una pace con i Goti: nell'ottobre 382 riusc\u00ec a stipulare un accordo in base al quale i Goti si sarebbero stanziati nel basso Danubio divenendo \"foederati\". Questo accordo gli garant\u00ec il favore imperiale, tanto che ricevette il consolato per l'anno 383, e il 1\u00ba gennaio di quell'anno Temistio declam\u00f2 un panegirico in suo onore.\nNel 388 era ancora a corte; nel 396, ormai molto vecchio, fu incaricato insieme a Procopio di giudicare Timasio, che condann\u00f2 malgrado l'opposizione del collega.\nNel 400 serviva l'imperatore Arcadio in Oriente, quando il ribelle \"magister militum\" Gainas chiese all'imperatore di consegnargli Saturnino e Aureliano, per poi mandarli in esilio. Mor\u00ec prima del 404.\nArdente cristiano, ricevette lettere da Gregorio Nazianzeno; la sua vedova Castricia fu un'avversaria di Giovanni Crisostomo. Aveva delle propriet\u00e0 a Costantinopoli."}
{"id": "1452960", "revid": "2008592", "url": "https://it.wikipedia.org/wiki?curid=1452960", "title": "\u0141\u00f3dzki Klub Sportowy", "text": "Il \u0141\u00f3dzki Klub Sportowy, meglio noto come \u0141KS \u0141\u00f3d\u017a o solamente \u0141KS, \u00e8 una societ\u00e0 polisportiva polacca con sede nella citt\u00e0 di \u0141\u00f3d\u017a. \u00c8 nota principalmente per la sua sezione calcistica. Milita nella I liga, la seconda serie del campionato polacco di calcio. Sono attive anche le sezioni di atletica leggera, pallacanestro e di pallavolo, mentre in passato era attiva anche la sezione di hockey su ghiaccio.\nFondato nel 1908, \u00e8 tra i pi\u00f9 antichi club del paese e fu tra i fondatori della Federazione calcistica della Polonia nel 1927. In bacheca vanta due campionati polacchi (1958 e 1997-1998) e una Coppa di Polonia (1957) e occupa il sesto posto nella classifica perpetua della Ekstraklasa, la massima divisione polacca. Vive un'accesa rivalit\u00e0 con l'altra squadra cittadina, il .\nIl club fall\u00ec nel maggio 2013 e fu rifondato come sodalizio tra tifosi e investitori locali, ripartendo dalla quinta serie del campionato polacco di calcio.\nOrganico.\nRosa 2021-2022.\n\"Aggiornata al 7 novembre 2020.\""}
{"id": "1452966", "revid": "830939", "url": "https://it.wikipedia.org/wiki?curid=1452966", "title": "Imre Mad\u00e1ch", "text": "Biografia.\nDi famiglia nobile, studi\u00f2 filosofia, laureandosi in legge a Pest nel 1844; fu un funzionario di provincia. Partecip\u00f2 alla Rivoluzione del 1848 in Ungheria, rappresentante del partito aristocratico liberale, ma al crollo della rivoluzione venne sempre pi\u00f9 emarginato, e anche arrestato nel 1851, per aver aiutato un perseguitato politico. \nDall'isolamento e dal fallimento politico nacque \"La tragedia dell'uomo\", l'opera principale di Mad\u00e1ch, che fino ad allora era un nobile di campagna senza nessuna fama letteraria. Mand\u00f2 il manoscritto al poeta Arany che lo incoraggi\u00f2 entusiasticamente e gli sugger\u00ec alcune correzioni al testo.\nAderente all'individualismo romantico, si dimostr\u00f2 attento al tema delle classi sociali elaborato dalla filosofia idealista.\nLa tematica basilare della sua opera \u00e8 infatti l'alternanza tra le epoche individualiste e quelle collettiviste, senza alcuna possibilit\u00e0 di sviluppo, ma con una visione religiosa pessimistica della storia: Dio segue l'uomo nelle sue lotte, che per\u00f2 si rivelano inutili.\nOpera.\n\"La tragedia dell'uomo\".\nL'opera pi\u00f9 importante di Imre Mad\u00e1ch \u00e8 \"La tragedia dell'uomo\" (in ungherese \"Az ember trag\u00e9di\u00e1ja\"). \u00c8 stata tradotta in pi\u00f9 di 18 lingue e rappresentata largamente nel mondo. Oggi \u00e8 la principale pi\u00e8ce nel repertorio teatrale ungherese ed \u00e8 una lettura obbligatoria per gli studenti delle scuole superiori. Parecchi versi vengono citati di frequente o sono divenuti dei modi di dire.\nInizialmente il dramma venne dato alla stampa e pubblicato, ma non messo in scena: la sua realizzazione infatti prevedeva innumerevoli cambiamenti di scena (ben 15) che erano difficilmente eseguibili con i mezzi tecnici dell'epoca. \n\"La tragedia dell'uomo\" \u00e8 influenzata dal Faust di Goethe ed elabora dei concetti affini. La previsione della scomparsa dell'uomo \u00e8 stata interpretata come una reazione alla ragione illuminista e un rifiuto della fede nel progresso, oltre che un riflesso della vanit\u00e0 delle cose umane.\nL'opera \u00e8 composta di quindici scene, per un totale di circa 4.000 versi nei quali vengono rappresentate dieci epoche storiche. I personaggi principali sono Adamo, Eva e Lucifero. I tre viaggiano nel tempo facendo tappa nei momenti decisivi della storia umana. Lucifero cerca di convincere Adamo che la vita \u00e8 senza senso e lo sar\u00e0 sempre di pi\u00f9, finch\u00e9 il genere umano non si estinguer\u00e0. Adamo e Lucifero vengono presentati all'inizio di ogni scena: Adamo ricopre vari ruoli importanti nella storia, mentre Lucifero generalmente \u00e8 un servo o un consigliere. Eva entra solo pi\u00f9 tardi, a scena in corso."}
{"id": "1452969", "revid": "54253", "url": "https://it.wikipedia.org/wiki?curid=1452969", "title": "Escreato", "text": ""}
{"id": "1452971", "revid": "6923", "url": "https://it.wikipedia.org/wiki?curid=1452971", "title": "Honda CR-V", "text": "La Honda CR-V \u00e8 un crossover SUV compatto di segmento D prodotto dalla casa automobilistica giapponese Honda dal 1995 in serie diverse.\nPrima generazione (1995-2001).\nLa prima generazione di CR-V \u00e8 stata il primo SUV progettato interamente da Honda ed \u00e8 stata disegnata Hiroyuki Kawase. Inizialmente il CR-V \u00e8 stato introdotto in Giappone il 9 ottobre del 1995 solo presso i concessionari \"Honda Verno\" ed era prodotto nello stabilimento di Sayama. Il nome CR-V \u00e8 acronimo di \"Comfortable Runabout Vehicle\".\nPer il mercato nordamericano, \u00e8 stata presentata al Chicago Auto Show del 1996 ed \u00e8 stata messa in vendita nel febbraio 1997.\nInizialmente era alimentato dal motore a benzina da 2.0 litri B20B a quattro cilindri in linea che erogava 128 CV (94 kW) a 5400 giri/min e 180 Nm di coppia a 4800 giri/min. \nIl telaio di base era lo stesso della Civic di sesta generazione, una monoscocca in acciaio con sospensioni completamente indipendenti con avantreno a doppio braccio oscillante MacPherson e retrotreno multilink. La trazione era integrale \"Real Time 4WD\" e il cambio era manuale a 5 rapporti oppure automatico a 4 rapporti. \nAll'interno una caratteristica della vettura erano i sedili posteriori in grado di ripiegarsi in modo da far fuoriuscire un tavolo da picnic, stivato nell'area del pavimento posteriore. Il bagagliaio possiede un volume che varia tra i 374 e i 668 litri con lo schienale posteriore abbassato. Il portellone posteriore possiede la doppia apertura separata con il lunotto apribile. Tutti i modelli presentavano paraurti in plastica grezza sia all\u2019anteriore che al posteriore e la ruota di scorta esterna da far sembrare la vettura un fuoristrada (bench\u00e9 non avesse le doti stradali di tale veicolo essendo derivata dalla piattaforma della Civic e avendo trasmissioni da autovettura tradizionale). Nella maggior parte dei paesi, i CR-V avevano la calandra anteriore cromata; tuttavia, negli Stati Uniti, la calandra anteriore era in plastica grezza. \nRestyling 1999.\nIl 18 dicembre 1998 viene presentato in Giappone il restyling che porta al debutto leggere modifiche estetiche e un nuovo portellone posteriore sui modelli top di gamma privo della ruota di scorta esterna dal design pi\u00f9 automobilistico (stile station wagon), debutta inoltre la versione a trazione anteriore con un prezzo di listino pi\u00f9 basso. Nel 1999 viene presentato il restyling per i modelli europei, americani ed australiani. Le modifiche esterne includevano nuovi paraurti anteriore e posteriori ora disponibili anche in tinta carrozzeria, nuova calandra con logo Honda di dimensioni maggiori, nuove colorazioni per la carrozzeria e interni realizzati con plastiche di maggiore qualit\u00e0. \nIl vecchio motore \u00e8 stato sostituito dal 2.0 litri benzina B20Z, che eroga 150 CV (110 kW) a 6200 giri/min e 180 Nm di coppia a 4500 giri/min.\nL\u2019anno seguente, in seguito alla forte domanda proveniente a livello globale, la produzione del modello destinata al mercato europeo viene spostata nello stabilimento di Swindon nel Regno Unito dove gi\u00e0 veniva prodotta la Civic europea.\nSeconda generazione (2002-2007).\nLa seconda generazione \u00e8 stata presentata nel settembre del 2001 in contemporanea sia per il mercato giapponese che per quello nord americano ed \u00e8 stata completamente progettata utilizzando come telaio di base la piattaforma della settima generazione di Honda Civic. Nei primi anni di produzione ne erano gi\u00e0 stati venduti oltre un milione di esemplari..\nIl modello europeo sar\u00e0 venduto a partire dall'estate del 2002. Possiede una linea pi\u00f9 squadrata e un bagagliaio ancora pi\u00f9 spazioso, ha dimensioni leggermente superiori a quella della prima serie, con una lunghezza di 4 535 mm, una larghezza di 1 785 mm e un'altezza di 1 680 mm. La massa a vuoto varia da 1.538 kg a 1.654 kg in dipendenza delle versioni.\nPerde il portellone apribile in due parti ma mantiene il lunotto apribile separatamente. Netta la differenza a livello di finiture rispetto alla precedente anche se ancora su un livello spartano rispetto alla concorrenza tedesca. All'inizio disponibile solo con il motore i-VTEC di 2 litri, in occasione del restyling di fine 2004 ottiene il 2.2 i-CTDi da 140\u00a0CV che aveva esordito in precedenza sulla Accord, insieme con una rivisitazione del sistema 4WD Dual Pump.\nNel 2002 \u00e8 stata sottoposta ai crash test dell'Euro NCAP, ottenendo il risultato di 4 stelle.\nLa produzione oltre che nella fabbrica di Sayama in Giappone avviene anche nello stabilimento inglese di Swindon dove, oltre agli esemplari europei, vengono fabbricati anche quelli destinati al mercato nord americano. \nNell'aprile del 2004 parte la produzione anche in Cina nello stabilimento di Wuhan della joint venture Dongfeng Honda Automobile (Wuhan); i modelli cinesi sono destinati esclusivamente al mercato locale e sono equipaggiati con il motore benzina 2.0 i-VTEC 16 valvole con trazione integrale e cambio automatico a 4 rapporti.\nTerza generazione (2006-2012).\nLa terza serie della CR-V \u00e8 stata presentata al salone dell'automobile di Parigi del settembre 2006. \u00c8 una vettura completamente nuova, dalla linea sportiva che si avvantaggia anche di sistemi di sicurezza all'avanguardia come il radar che aiuta a evitare le collisioni.\nLe motorizzazioni con la quale viene proposta sono due: un 2.0 benzina da 150 CV e un 2.2 Diesel da 140 CV.\nNel 2007 \u00e8 stata sottoposta ai crash test dell'Euro NCAP, ottenendo il risultato di 4 stelle.\nQuarta generazione (2011-2017).\nLa quarta serie viene presentata in anteprima al salone di Los Angeles nel novembre del 2011 e viene commercializzata nel nord america dal dicembre dello stesso anno mentre il modello europeo sar\u00e0 svelato al salone di Ginevra nel marzo del 2012 e la produzione parte dall'estate dello stesso anno nello stabilimento inglese di Swindon. Progettato da Ryouji Nakagawa \u00e8 disponibile in versione a due o a quattro ruote motrici. La carrozzeria rispetto al modello precedente possiede dimensioni leggermente minori con una lunghezza complessiva ridotta di 5 cm fino a 4.570 metri e l'altezza ridotta di 30 millimetri fino a 1.630 metri; ci\u00f2 per\u00f2 ha migliorato l'aerodinamica del veicolo del 6,5% grazie al sottoscocca quasi completamente carenato. Il bagagliaio \u00e8 stato ingrandito e ora possiede una volumetria che varia da 590 litri con i sedili fissi fino a 1670 litri con lo schienale posteriore reclinato.\nLe motorizzazioni con la quale viene proposta sono tre: 2.0 benzina da 155 CV, 2.2 Diesel da 150\u00a0CV e da ottobre 2013 il nuovo 1.6 Diesel dal 120 CV, che promette consumi davvero bassi. Nel 2015 viene apportato un restyling estetico, che modifica calandra e fari e viene introdotto il nuovo motore 1.6 Diesel biturbo 160\u00a0CV che sostituisce il precedente 2.2 litri. Introdotto anche il nuovo cambio automatico a 9 marce.\nAnche questa serie \u00e8 stata sottoposta ai crash test dell'Euro NCAP, ottenendo il risultato di 5 stelle.\nAlla fine del 2016 \u00e8 stata annunciata la quinta serie del modello.\nQuinta generazione (dal 2016).\nLa quinta generazione di CR-V \u00e8 stata presentata il 13 ottobre 2016 al salone di Detroit e le vendite sono iniziate negli Stati Uniti il 21 dicembre dello stesso anno. Disegnata da Hiromichi Tsushima, la vettura viene realizzata sulla stessa piattaforma modulare \"Honda Global Compact\" introdotta dalla Civic di decima generazione. \nHonda ha iniziato a produrre la CR-V nello stabilimento americano di East Liberty, Ohio nel novembre 2016 ed a Greensburg, Indiana (HMIN) nel febbraio 2017. Inoltre porta al debutto una versione inedita con abitacolo a 7 posti con la terza fila nel bagagliaio.\nIl motore base disponibile sul mercato nord americano \u00e8 il 2.4 litri quattro cilindri della famiglia \"Earth Dreams\" erogante 187 CV affiancato dal pi\u00f9 compatto 1,5 litri quattro cilindri turbo da 193 CV entrambi abbinati ad una trasmissione automatica a variazione continua CVT. \nIn alcuni mercati, il CR-V \u00e8 disponibile anche il motore turbodiesel Honda i-DTEC da 1,6 litri, che eroga 162 CV abbinato al cambio automatico a 9 marce ZF 9HP. Il motore turbodiesel i-DTEC \u00e8 stato riprogettato completamente e possiede ora testata in alluminio e due turbocompressori, uno per bassi regimi e l'altro per alti regimi, per ridurre al minimo il ritardo del turbo.\nDebutta anche il pacchetto di sistemi di assistenza alla guida \"Honda Sensing\", che include Adaptive Cruise Control (ACC), Collision Mitigation Braking (CMBS frenata automatica in caso di ostacolo), mantenimento linee di carreggiata (LKAS), Blind Spot Information (BSI) con Rear Cross Traffic Monitor (CTM monitoraggio angolo cieco e veicoli in fase di sorpasso). Nel 2019 vengono introdotti anche i fari auto adattivi e il riconoscimento dei segnali stradali. \nTra la dotazione di serie debuttano il freno a mano elettronico, nuovo infotainment touchscreen con funzioni di navigatore, autoradio e connessione bluetooth e Wi-Fi e possibilit\u00e0 di compatibilit\u00e0 con Android Auto e Apple CarPlay e nuova strumentazione digitale con schermo TFT da 7 pollici.\nIl modello europeo \u00e8 stato presentato al Salone di Ginevra nel marzo 2018 ed \u00e8 in vendita dal settembre dello stesso anno nelle versioni a 5 e 7 posti e con il solo motore 1.5 i-VTEC Turbo erogante 173 cavalli con cambio manuale a 6 rapporti oppure 193 cavalli con la trasmissione automatica CVT entrambi abbinabili alla trazione anteriore oppure integrale. La variante ibrida CR-V Hybrid \u00e8 stata presentata in anteprima al Salone di Francoforte nel settembre del 2018 e viene posta in vendita all'inizio del 2019. Il modello Hybrid sfrutta la tecnologia Honda i-MMD di tipo full-hybrid (senza prese di ricarica) composta dal motore a combustione interna 2.0 benzina I-VTEC quattro cilindri in grado di funzionare a ciclo Atkinson erogante 145 CV e 175 Nm di coppia massima abbinato ad un motore elettrico da 184 CV e 315 Nm di coppia massima e alla trasmissione con marcia singola. La batteria \u00e8 agli ioni di litio da 1,4 kWh ed \u00e8 posizionata nella parte inferiore del bagaglio (la cui capacit\u00e0 si riduce a 497 litri). La Hybrid \u00e8 disponibile sia a trazione anteriore che integrale e pu\u00f2 percorrere circa 2 km in modalit\u00e0 totalmente elettrica se le batterie sono sufficientemente cariche.\nLa versione Hybrid debutta in Nord America nel settembre del 2019 come \"Model Year 2020\" in occasione del restyling di met\u00e0 carriera. Per l\u2019occasione vengono introdotti nuovi paraurti anteriori e posteriori con una presa d\u2019aria di dimensioni maggiori."}
{"id": "1452981", "revid": "14691", "url": "https://it.wikipedia.org/wiki?curid=1452981", "title": "Hu\u00edla", "text": ""}
{"id": "1452982", "revid": "70582", "url": "https://it.wikipedia.org/wiki?curid=1452982", "title": "Pedro Antonio Troglio", "text": ""}
{"id": "1452984", "revid": "14691", "url": "https://it.wikipedia.org/wiki?curid=1452984", "title": "Luanda (provincia)", "text": ""}
{"id": "1452985", "revid": "204012", "url": "https://it.wikipedia.org/wiki?curid=1452985", "title": "Egologia", "text": ""}
{"id": "1452987", "revid": "1529788", "url": "https://it.wikipedia.org/wiki?curid=1452987", "title": "Viana", "text": ""}
{"id": "1452989", "revid": "174925", "url": "https://it.wikipedia.org/wiki?curid=1452989", "title": "Emotisi", "text": ""}
{"id": "1452991", "revid": "1318658", "url": "https://it.wikipedia.org/wiki?curid=1452991", "title": "Raggio della morte", "text": "Il raggio della morte \u00e8 un'ipotetica arma segreta di cui si \u00e8 vociferato nella prima met\u00e0 del Novecento, in particolare tra gli anni venti e trenta.\nNon vi sono prove circa l'esistenza di tale arma, solo lettere e dichiarazioni di personale militare o civile. Mancando prove e dimostrazioni storico-scientifiche, queste speculazioni vengono fatte rientrare, in genere, nell'ambito della propaganda bellica e delle leggende urbane che tuttora circondano le \"armi segrete\" sviluppate dalle potenze dell'Asse, come le V-7 (i cosiddetti UFO nazisti), e di scoperte leggendarie, come il \"monopolo magnetico\".\nAlla base del funzionamento dell'ipotetica arma vi sarebbe un intenso trasferimento di pi\u00f9 flussi di energia, di natura presumibilmente magnetica. Secondo le intenzioni, si sarebbe dovuto trattare di una potente arma di distruzione, in grado di colpire a grande distanza le truppe nemiche, far esplodere i carri armati e gli aerei nemici in volo.\nLe ricerche documentate su progetti di armi di questo tipo si fermarono alla dimostrazione matematica che, gi\u00e0 dopo pochi metri, la maggior parte dell'energia verrebbe dispersa, con inevitabile compromissione dell'efficacia a lunghe distanze. Tali studi favorirono comunque l'invenzione del radar. Anche in seguito sono stati condotti studi su armi a energia.\nStoria.\nL'esistenza del \"raggio della morte\" \u00e8 una delle pi\u00f9 controverse questioni militari e scientifiche della prima met\u00e0 del Novecento.\nNegli anni venti l'Europa fu inondata di voci riguardo al raggio della morte e vi furono numerosi sedicenti inventori che ne rivendicarono la paternit\u00e0. Tra coloro che dichiararono di avere sviluppato - in maniera indipendente - l'ipotetica arma figurarono Nikola Tesla, Edwin R. Scott (un inventore di San Francisco) e Harry Grindell Matthews, che asser\u00ec di averlo inventato negli anni venti ma ve ne furono anche altri. Altri scienziati invece - come l'italiano Guglielmo Marconi - si videro attribuire l'invenzione, senza che l'avessero mai nemmeno menzionata nei loro studi.\nNel 1957 negli Stati Uniti il \"National Inventors Council\" stava ancora compilando una lista di invenzioni militari richieste che comprendevano un raggio della morte.\nIl Teleforce di Tesla.\nLa pi\u00f9 autorevole voce ad accreditare la possibilit\u00e0 di creare un'arma di questo tipo si deve a Nikola Tesla, che alla met\u00e0 degli anni trenta fece alcune affermazioni di rilievo circa un'arma chiamata \"teleforce\" (lett. \"forza a distanza\") che propose inizialmente al Dipartimento della difesa della sua nazione di adozione, gli Stati Uniti. La stampa la soprannomin\u00f2 \"raggio della pace\" o \"raggio della morte\".\nIn totale, i componenti e il funzionamento comprendevano:\nTesla lavor\u00f2 al progetto di un'arma ad energia diretta tra i primi anni del Novecento fino alla sua morte. Nel 1937 egli compose un trattato intitolato \"The Art of Projecting Concentrated Non-dispersive Energy through the Natural Media\" riguardante fasci di particelle cariche, che fu pubblicato in seguito per cercare di illustrare una descrizione tecnica di una \"super arma che avrebbe messo fine a tutte le guerre nel mondo\". Questo documento, che si trova attualmente nell'archivio del Nikola Tesla Museum di Belgrado, descriveva un tubo a vuoto con un'estremit\u00e0 libera e un getto estremamente collimato di gas che permetteva alle particelle di uscire; il marchingegno includeva poi la carica di particelle a milioni di volt e un metodo per creare e controllare dei fasci non dispersivi di particelle attraverso la repulsione elettrostatica.\nDalle memorie dello scienziato si evince che quest'arma era basata su uno stretto raggio di pacchetti atomici di mercurio o tungsteno, accelerati da un'alta differenza di potenziale (in modo analogo al suo \"trasmettitore d'amplificazione\"). Tesla diede la seguente spiegazione circa le operazioni del \"cannone a particelle\" (\"particle gun\"):\nDopo aver cercato di attirare l'interesse del Dipartimento della Difesa degli Stati Uniti verso la sua invenzione, lo scienziato propose l'apparecchiatura alle nazioni europee; ma nessuno dei governi interpellati si mostr\u00f2 interessato a firmare un contratto di costruzione dell'arma (per la quale Tesla aveva richiesto agli USA due milioni di dollari). Tesla aveva fallito e l'arma non pot\u00e9 essere realizzata. Tra i sostenitori dell'esistenza di tale arma \u00e8 opinione diffusa che dopo la morte dello scienziato la documentazione relativa possa esser stata sequestrata ed etichettata come \"Top secret\" dall'FBI, anche se nel dossier relativo a Tesla viene pi\u00f9 volte ribadito il contrario.\nMarconi.\nTra i vari ipotetici autori del raggio della morte figura anche lo scienziato italiano pi\u00f9 in vista dell'epoca, Guglielmo Marconi, che si vocifera avesse progettato una misteriosa arma negli anni trenta grazie a un finanziamento ad opera di Benito Mussolini. La diffusione della voce ebbe inizio nel maggio del 1935 e fu solo blandamente smentita dallo scienziato italiano in una intervista al \"New York Herald\".\nL'unica testimonianza al riguardo si trova in un libro di memorie del 1973 scritto da Rachele Mussolini, consorte del Duce, che afferma di avere assistito nel giugno 1937 a una dimostrazione in cui venivano improvvisamente bloccati i motori delle automobili da una forza misteriosa. Secondo una delle varie voci (mai dimostrate) Marconi avrebbe realizzato un prototipo del dispositivo ma subito dopo distrutto i progetti, preoccupato per le conseguenze di un suo potenziale sfruttamento bellico, dopo avere avuto un colloquio personale con papa Pio XI; l'anno successivo lo scienziato sarebbe morto.\nLe notizie su una tale arma non furono mai ufficialmente confermate n\u00e9 smentite dal governo italiano o dalla stampa, ma si ritiene che contemporaneamente tali voci fossero segretamente diffuse dall'OVRA a scopo di propaganda, quale esempio di arma segreta che il regime fascista avrebbe potuto mettere in campo per assicurarsi la vittoria in guerra. Il raggio della morte di Marconi \u00e8 tuttora considerato una leggenda metropolitana, che periodicamente viene rispolverata nei giornali, sempre senza alcuna prova.\nRealizzabilit\u00e0.\nUn \"raggio in grado di trasmettere energia a distanza\" \u00e8 scientificamente e tecnicamente realizzabile: si parla di \"trasmissione di energia tramite microonde\".\nNel 2013 l'inventore Hatem Zeine ha dimostrato che la trasmissione di energia senza fili usando un array di antenne pu\u00f2 trasmettere energia fino a 10 metri di distanza usando la stessa frequenza del Wi-Fi.\nNel 2015 ricercatori della University of Washington hanno inventato il \"power over Wi-Fi\", che permette di mantenere cariche batterie, o di alimentare dispositivi senza batterie, usando le trasmissioni di router Wi-Fi, fino a una distanza di una decina di metri.\nLa NASA sta studiando la fattibilit\u00e0 di trasmettere energia da satelliti orbitanti alla superficie terrestre utilizzando fasci di microonde, cosa che sarebbe possibile utilizzando antenne larghe decine di metri.\nInfluenza culturale.\nIl concetto di raggio della morte, bench\u00e9 mai passato alla pratica, aliment\u00f2 tuttavia l'immaginario dell'et\u00e0 d'oro della fantascienza (anni trenta-quaranta) e condusse in questo tipo di storie alla concezione della pistola a raggi usata da eroi immaginari come Flash Gordon (1934).\nIl personaggio della Marvel Comics Barone Zemo (1964), diabolico scienziato pazzo al servizio dei nazisti, utilizza un'arma chiamata appunto raggio della morte. \u00c8 la sua stessa arma a provocarne la tragica fine: mentre combatte la sua nemesi Capitan America, il suo raggio viene deviato dall'indistruttibile scudo dell'eroe, provocando una frana che lo seppellisce.\nNel film \"Guerre stellari\" \u00e8 presente un distruttivo superlaser con cui le stazioni da battaglia Morte Nera sono in grado di distruggere un intero pianeta.\nNel film \"La guerra dei mondi\" (2005) ispirato al romanzo omonimo di H. G. Wells, i tripodi alieni utilizzano il raggio della morte per incenerire le persone e seminare morte e distruzione.\nNei videogiochi \"Fallout 3 \"e \", \"della serie \"Fallout\", \u00e8 presente un'arma simile a un grosso bazooka, chiamato \"Cannone Tesla\" (\"Tesla Beaton\") che emette un grosso raggio di energia, un chiaro riferimento al raggio della morte di Tesla."}
{"id": "1452997", "revid": "14691", "url": "https://it.wikipedia.org/wiki?curid=1452997", "title": "Lunda Norte", "text": ""}
{"id": "1452999", "revid": "7459", "url": "https://it.wikipedia.org/wiki?curid=1452999", "title": "Pass Crap", "text": ""}
{"id": "1453003", "revid": "14691", "url": "https://it.wikipedia.org/wiki?curid=1453003", "title": "Lunda Sul", "text": ""}
{"id": "1453004", "revid": "834", "url": "https://it.wikipedia.org/wiki?curid=1453004", "title": "Pietro Vittorelli, O.S.B.", "text": ""}
{"id": "1453005", "revid": "14691", "url": "https://it.wikipedia.org/wiki?curid=1453005", "title": "Malanje (provincia)", "text": ""}
{"id": "1453006", "revid": "22643", "url": "https://it.wikipedia.org/wiki?curid=1453006", "title": "Jozef Batthy\u00e1ny", "text": ""}
{"id": "1453007", "revid": "14691", "url": "https://it.wikipedia.org/wiki?curid=1453007", "title": "Provincia di Bengo", "text": ""}
{"id": "1453011", "revid": "57243", "url": "https://it.wikipedia.org/wiki?curid=1453011", "title": "Neuraminidasi", "text": ""}
{"id": "1453012", "revid": "84604", "url": "https://it.wikipedia.org/wiki?curid=1453012", "title": "Buonanotte sul Sangro", "text": ""}
{"id": "1453014", "revid": "78273", "url": "https://it.wikipedia.org/wiki?curid=1453014", "title": "Buonanotte su Sangro", "text": ""}
{"id": "1453020", "revid": "109775", "url": "https://it.wikipedia.org/wiki?curid=1453020", "title": "Galluzzi Jacopo Riguccio", "text": ""}
{"id": "1453026", "revid": "52953", "url": "https://it.wikipedia.org/wiki?curid=1453026", "title": "Alofita", "text": "Le alofite sono piante dotate di adattamenti morfologici o fisiologici che ne permettono l'insediamento su terreni salini o alcalini, oppure in presenza di acque salmastre.\nConcentrazioni di cloruro di sodio nel suolo superiori all'1% sono tossiche per la maggior parte delle piante. Le piante alofite, al contrario, per crescere in modo ottimale richiedono una concentrazione dell'1-2%.\nLe propriet\u00e0 generali di queste piante consistono nell'elevata resistenza alla siccit\u00e0, nella capacit\u00e0 di assorbire l'acqua a potenziali molto bassi, di accumulare sali nei tessuti o di eliminarli con uno specifico apparato ghiandolare, di ridurre l'intensit\u00e0 della traspirazione e di resistere a cospicui assorbimenti di sodio.\nI principali meccanismi di adattamento delle piante alofite all'elevata salinit\u00e0 sono tre:\nIl loro habitat \u00e8 rappresentato da suoli che, per fenomeni di risalita capillare o per inondazioni periodiche o permanenti, accumulano cloruro di sodio e altri sali neutri, oppure sali basici del sodio (carbonato e bicarbonato di sodio). Si rinvengono perci\u00f2 nei deserti (in particolare quelli salati) e nelle zone umide costiere (stagni, paludi salmastre e lagune). Possono inoltre rientrare nella composizione della vegetazione psammofila, anche se non sono piante esclusive di queste associazioni."}
{"id": "1453031", "revid": "834", "url": "https://it.wikipedia.org/wiki?curid=1453031", "title": "Noi Tre", "text": ""}
{"id": "1453032", "revid": "1566286", "url": "https://it.wikipedia.org/wiki?curid=1453032", "title": "Nino Besozzi", "text": "Biografia.\nDebutt\u00f2 nel 1919 a Siena con la Compagnia Cal\u00f2, per poi far parte di varie compagnie accanto ad artisti come Irma Gramatica, Luigi Cimara, Andreina Pagnani, Ruggero Ruggeri, Vera Vergani, Virgilio Talli e Vittorio De Sica, rivelando doti particolari nel genere comico.\nDal 1931 al secondo dopoguerra altern\u00f2 teatro e cinema, specializzandosi in parti di giovanotto disinvolto e brillante nell'ambito del repertorio comico-sentimentale dei \"telefoni bianchi\" e spesso in coppia con Elsa Merlini in pellicole come \"La segretaria privata\" di Goffredo Alessandrini (1931) e \"T'amer\u00f2 sempre\" di Mario Camerini (1933); negli stessi anni si concedeva le prime fugaci apparizioni ai microfoni della radio, come in \"Le gelosie di Lindoro\" di Carlo Goldoni (1932), con Dina Galli. Per quanto riguarda il teatro, in questo periodo fond\u00f2 la celebre \"Compagnia Besozzi-Falconi\", insieme ad Armando Falconi.\nDistintosi anche in ruoli drammatici, dal 1946 si impose a teatro soprattutto nel repertorio brillante, interpretando lavori come \"Siamo tutti milanesi\" di Arnaldo Fraccaroli ed \"I morti non pagano tasse\" di Nicola Manzari.\nDotato di una voce duttile, con la quale giocava anche attraverso effetti nasali, prese parte a varie trasmissioni alla radio, soprattutto negli anni cinquanta: da riviste come \"Zig Zag\" (1950) e \"Fermo posta\" (1956) a commedie quali \"Viaggio di piacere\" di Gondinet (1956, regia di Enzo Convalli), \"Bettina\" di de Musset (1958, regia di Nino Meloni) e \"Ricordati di Cesare\" di Davion (1959, regia di Alessandro Brissoni), con Lina Volonghi e Alfredo Bianchini.\nEsord\u00ec in televisione nel 1956 partecipando al variet\u00e0 \"Lui, lei e gli altri\", una sorta di sitcom ante litteram. Impegnato in seguito nella prosa televisiva, ma anche in spettacoli di variet\u00e0 come \"Un due tre\" e \"Con loro\" (1956), fu tra gli interpreti degli sceneggiati \"Mont Oriol\" (1958) e \"Il Conte di Montecristo\" (1966).\nTra le sue ultime interpretazioni radiofoniche si ricordano \"Ipotesi strutturale\" di Armando Plebe e Giuseppe Di Martino (1969, regia di Giuseppe Di Martino) e \"Il vestito di pizzo\" di Bowen (1970, regia di Michele Bandini).\nNino Besozzi fu anche un pregevole caricaturista, disegnatore e pittore.\nMorto nel 1971, riposa al Cimitero Monumentale di Milano.\nProsa televisiva.\nCarosello.\nBesozzi partecip\u00f2 inoltre a numerose edizioni della rubrica pubblicitaria televisiva \"Carosello\":"}
{"id": "1453033", "revid": "834", "url": "https://it.wikipedia.org/wiki?curid=1453033", "title": "Au Milieu Des Sollicitudes", "text": ""}
{"id": "1453040", "revid": "161374", "url": "https://it.wikipedia.org/wiki?curid=1453040", "title": "SS 291", "text": ""}
{"id": "1453043", "revid": "1522738", "url": "https://it.wikipedia.org/wiki?curid=1453043", "title": "Antropologia sociale", "text": "L'antropologia sociale \u00e8 la denominazione con cui, nella tradizione di studi britannica, viene definita la branca dell'antropologia che studia il comportamento degli esseri umani all'interno dei gruppi sociali.\nLe differenze con l'antropologia culturale, di provenienza statunitense, sono state spesso oggetto di dibattito tra gli accademici e vengono generalmente individuate in un diverso approccio teorico tra le due tradizioni. L'antropologia sociale \u00e8 infatti pi\u00f9 orientata a uno studio strutturale della societ\u00e0, mentre l'antropologia culturale considera prioritario l'aspetto simbolico.\nNella seconda met\u00e0 del Novecento tali distinzioni, cos\u00ec come quella con l'etnologia di scuola francese, hanno perso progressivamente di importanza. La massima parte degli antropologi considera gli aspetti sociali e culturali come due punti di vista diversi sullo stesso fenomeno. Sebbene molti dipartimenti universitari abbiano scelto il termine \u00abantropologia socio-culturale\u00bb (con o senza trattino) per superare la dicotomia, gran parte degli studiosi utilizza tuttora l'etichetta appartenente alla tradizione a cui \u00e8 pi\u00f9 legato.\nIn Italia viene utilizzata nella maggior parte dei casi la denominazione di \u00abscienze demo-etno-antropologiche\u00bb.\nFocus e ambiti di pratica.\nGli esperti di antropologia sociale si occupano, spesso attraverso studi sul campo (osservazione partecipante), dell'organizzazione sociale di un determinato gruppo sociale: vengono studiati i costumi, l'economia e l'organizzazione politica, la legge e la risoluzione dei conflitti, consanguineit\u00e0, discendenza e struttura familiare, sociologia dei sessi, l'educazione dei figli, la socializzazione, la religione, ecc.\nL'antropologia sociale esplora anche il ruolo dei significati, ambiguit\u00e0 e contraddizioni delle relazioni sociali, modelli sociali, violenza e conflitto, e le logiche di fondo del comportamento sociale. Gli antropologi sociali sono esperti nell'interpretazione di comportamenti simbolici, di narrativa, rituali non soltanto come \"testo\", ma con comunicazione esaminata in relazione all'azione, alla pratica, e al contesto storico nel quale essa ha luogo. Gli antropologi sociali indirizzano la diversit\u00e0 delle posizioni e prospettive che possono essere trovati all'interno di ogni gruppo umano."}
{"id": "1453048", "revid": "122670823", "url": "https://it.wikipedia.org/wiki?curid=1453048", "title": "Humanum Genus", "text": "Humanum Genus \u00e8 un'enciclica di papa Leone XIII, datata 20 aprile 1884, e pubblicata nell'ascesa dell'era industriale (e del marxismo). Essa considera la fine del XIX secolo un'era pericolosa per i cristiani e condanna la massoneria, cos\u00ec come una serie di pratiche connesse con la massoneria, compreso il naturalismo, la sovranit\u00e0 popolare che non riconosce Dio e l'idea che lo stato dovrebbe essere \"senza Dio\", il comunismo e il socialismo dell'epoca definiti come \"una or l'altra di quelle capitali dottrine, in cui il veleno degli errori massonici pareva che fosse pi\u00f9 intimamente penetrato\". Il testo infatti afferma:\nCon questa enciclica, Leone XIII condanna il relativismo morale e filosofico della massoneria.\nDi fronte ad una situazione di ricorrente ostilit\u00e0 nei confronti della Chiesa, il Papa condanna la massoneria e le sette ostili alla Chiesa, che \"con lungo ostinato proposito\" mirano ad impedirne l'influenza, il magistero e l'autorit\u00e0, e riaffermano \"la piena separazione della Chiesa dallo Stato\". \"Leggi di odiosa parzialit\u00e0 si sanciscono contro il clero, cosicch\u00e9 vedesi stremato ogni d\u00ec pi\u00f9 e di numero e di mezzi. Vincolati in mille modi e messi in mano allo Stato gli avanzi dei beni ecclesiastici: i sodalizi religiosi aboliti, dispersi\".\nIl Papa parla di una vera e propria guerra condotta contro la Santa Sede: \"contro l'Apostolica Sede e il Romano Pontefice arde pi\u00f9 accesa la guerra. Prima di tutto egli fu, sotto bugiardi pretesti, spogliato del principato civile, propugnacolo della sua libert\u00e0 e de' suoi diritti; fu poi ridotto a una condizione iniqua, e per gli infiniti ostacoli intollerabile; finch\u00e9 si \u00e8 giunti a questo estremo, che i settari dicono aperto ci\u00f2 che segretamente e lungamente avevano macchinato tra loro, doversi togliere di mezzo lo stesso spirituale potere dei pontefici, e fare scomparire dal mondo la Divina istituzione del Pontificato\".\nMa l'enciclica \"Humanum genus\" va oltre i problemi contingenti. Nella parte finale si pu\u00f2 cogliere un richiamo ai cattolici, un invito ad alimentare e rafforzare le loro organizzazioni e associazioni, dal Terz'ordine francescano alla Societ\u00e0 di San Vincenzo, ai collegi e alle corporazioni di arti e mestieri.\nIn occasione del Natale 2018, il Vaticano invi\u00f2 un messaggio di invito alla tolleranza e all'agire comune nel nome della fratellanza universale, al quale la Gran Loggia Massonica di Spagna rispose rilevando quanto \u00able parole del Papa mostrano la lontananza attuale della Chiesa dal contenuto di \"Humanum genus\" (1884), l\u2019ultima grande condanna cattolica della massoneria\u00bb.\nAlcune delle restrizioni dell'enciclica sono a tutt'oggi in vigore."}
{"id": "1453061", "revid": "92723", "url": "https://it.wikipedia.org/wiki?curid=1453061", "title": "Distretto di Lur\u00edn", "text": "Il distretto di Lur\u00edn \u00e8 un distretto del Per\u00f9 collocato geograficamente a sud di Lima. Diviso in cinque zone (Villa Alejandro, Julio C. Tello, Huertos de Lur\u00edn, Lur\u00edn cercado e Km.40) \u00e8 basato principalmente su politiche di sviluppo agricolo e industriale, il turismo \u00e8 presente su quasi tutto il territorio con stazioni balneari e luoghi dove \u00e8 possibile praticare sport. Sono presenti siti archeologici, scuderie, enoteche, negozi d'artigianato e ristoranti tipici.\nData di fondazione.\n2 gennaio 1857.\nPopolazione attuale.\n96 331 abitanti.\nSuperficie.\n200\u00a0km\u00b2\nDistretti confinanti.\nConfina a nord con i distretti di Pachacamac, Villa Mar\u00eda del Triunfo e di Villa El Salvador a sud con il distretto di Punta Hermosa e ad ovest con l'Oceano Pacifico."}
{"id": "1453063", "revid": "1543377", "url": "https://it.wikipedia.org/wiki?curid=1453063", "title": "Gary Gordon", "text": "Al momento della sua morte era un sergente capo dell'Unit\u00e0 Operazioni Speciali, nella Delta Force. \u00c8 stato decorato postumo della Medaglia d'Onore per le azioni che ha compiuto durante la battaglia di Mogadiscio del 3 ottobre 1993.\nGiovinezza e carriera militare.\nGary Ivan Gordon nacque il 30 agosto 1960 a Lincoln, nel Maine, da Duane, un camionista, e Betty Gordon, maggiore di due fratelli. Frequent\u00f2 la locale Mattanawcook Academy, dove gioc\u00f2 nella squadra di football. Il 4 dicembre 1978, all'et\u00e0 di 18 anni, Gordon si arruol\u00f2 volontario nella Riserva dell'Esercito degli Stati Uniti una volta terminato il liceo, dopodich\u00e9 entr\u00f2 nell'Esercito il 14 febbraio 1979. Completato l'addestramento base di tre mesi presso Fort Leonard Wood, nel Missouri, e la Scuola di Paracadutismo di Fort Benning, in Georgia, si iscrisse allo Special Forces Assessment and Selection e nel marzo 1980 fu assegnato, con l'incarico di geniere militare, nella Compagnia C, 2\u00ba Battaglione del 10th Special Forces Group appartenente ai Berretti Verdi di stanza a Fort Devens, nel Massachusetts. Nel dicembre 1986 si arruol\u00f2 nella Delta Force e, superata la selezione, serv\u00ec come cecchino all'interno del Sniper Troop dello Squadrone C di guarnigione a Fort Bragg, nella Carolina del Nord.\nNell'agosto 1993, dopo aver partecipato all'Operazione Just Cause a Panama e all'Operazione Desert Storm in Iraq, Gordon, con il grado di sergente capo, fu spedito in Somalia in occasione dell'Operation Gothic Serpent, con l'incarico di catturare il signore della guerra somalo Mohammed Farah Aidid, accusato di minacciare ed attaccare le spedizioni umanitarie delle Nazioni Unite.\nBattaglia di Mogadiscio e morte.\nIl 3 ottobre 1993, durante la cattura dei luogotenenti di Aidid nell'ambito della battaglia di Mogadiscio, l'elicottero Black Hawk Super 6-4, pilotato dal chief warrant officer Michael Durant, \u00e8 stato abbattuto da un lanciarazzi RPG-7. In quell'istante, Gordon e i sergenti di prima classe Randall Shughart e Brad Hallings si trovavano a bordo del Black Hawk Super 6-2 e stavano fornendo fuoco di copertura dall'alto. Gordon, nonostante il comando avesse negato due volte il permesso per via del pericolo circostante, chiese nuovamente di essere inserito a terra per proteggere il relitto dell'elicottero abbattuto, dove si trovava, oltre a Durant, anche il resto dell'equipaggio ferito, composto da Ray Frank, Bill Cleveland e Tommy Field. Il comando aveva concesso cos\u00ec l'autorizzazione ed entrambi i cecchini sono stati lasciati a terra, mentre Hallings rimase sull'elicottero per continuare a offrire supporto aereo.\nGordon e Shughart, armati rispettivamente di CAR-15 e M14, si erano diretti verso il relitto dove Durant aveva nel frattempo impugnato la sua pistola mitragliatrice MP5K con l'intento di difendere la propria posizione. Il pilota, sebbene pronto a sparare, non riusciva per\u00f2 a muoversi a causa della frattura di una vertebra e del femore destro, perci\u00f2 i due sergenti dovettero estrarlo dalla cabina di pilotaggio e piazzarlo accanto a un albero che costeggiava un recinto in lamiera.\nShughart, Gordon e Durant per qualche tempo riuscirono a tenere a bada la folla di miliziani, organizzando un perimetro di sicurezza attorno al luogo dell'incidente, finch\u00e9 Gordon stesso non rimase ucciso con un colpo alla testa mentre era posizionato sul lato sinistro dell'elicottero. Poco dopo, Shughart aveva raccolto cos\u00ec il CAR-15 del suo commilitone e lo diede a Durant per l'uso. Dopodich\u00e9, and\u00f2 verso la cabina di pilotaggio del relitto per effettuare una chiamata radio per l'emergenza e, 10 minuti pi\u00f9 tardi, venne anch'egli mortalmente ferito dai miliziani dopo un ultimo disperato tentativo di difendere il velivolo abbattuto, mentre Durant fu preso prigioniero dopo aver esaurito le munizioni del fucile di Gordon. Terminato il combattimento, il corpo di Gordon, assieme a quello di Shughart, Frank, Cleveland e Field, \u00e8 stato in seguito profanato, parzialmente denudato e trascinato per le strade della citt\u00e0 dalla folla inferocita. Il pilota, invece, verr\u00e0 rilasciato dai miliziani di Aidid dopo 11 giorni di prigionia.\nSecondo il libro \"In the Company of Heroes\", pubblicato da Durant, i somali avevano contato circa 25 miliziani uccisi dai due cecchini nel corso della sparatoria, assieme a molti altri feriti gravemente.\nControversie.\nAll'indomani del combattimento, c'era stata una notevole confusione su chi era stato ucciso per primo. Il racconto di Durant e quello ufficiale (soprattutto nelle citazioni per la Medal of Honor) affermano che Shughart sia stato ucciso per primo dai miliziani, ma Mark Bowden, autore di \"Black Hawk Down\", ha riportato una testimonianza del sergente di prima classe Paul Howe, un altro operatore della Delta Force veterano della battaglia. Howe ha detto infatti di aver sentito per un paio di volte la caratteristica voce di Shughart chiedere aiuto alla radio direttamente dalla cabina di pilotaggio dell'elicottero abbattuto, non quella di Gordon. Inoltre, entrambi i cecchini utilizzavano fucili differenti e che l'arma consegnata a Durant non era l'M14 usato da Shughart, ma il CAR-15 di Gordon. Tra l'altro, lo stesso Howe ha affermato che Gordon non avrebbe mai dato la propria arma a Durant se era ancora in grado di usarla. Nella sua autobiografia, \"In the Company of Heroes\", Durant sostiene che Gordon (che lo aveva riconosciuto in quanto partecipante abituale dei briefing di volo prima della battaglia) era posizionato sul lato sinistro del relitto del Black Hawk, dopo che sia lui che Shughart lo avevano spostato in un luogo pi\u00f9 sicuro, e sent\u00ec Gordon urlare brevemente di essere stato colpito. Successivamente, Shughart era uscito in avanscoperta dalla parte sinistra del Black Hawk con il CAR-15. Infine, Durant ha persino dichiarato a Bowden che se da una parte era refrattario a modificare i rapporti ufficiali, dall'altra non era sicuro di quale fosse l\u2019uno e quale l\u2019altro.\nVita personale.\nGordon aveva sposato Carmen Drake il 29 aprile 1989 e insieme hanno avuto due figli: Ian (nato nel settembre 1987) e Brittany (nata nel settembre 1990).\nOnorificenze.\nDurante la sua carriera Gordon consegu\u00ec le seguenti decorazioni e brevetti:\nNella cultura di massa.\nNel film \"Black Hawk Down - Black Hawk abbattuto\", diretto da Ridley Scott nel 2001 e basato sull'omonimo saggio di Mark Bowden, Gary Gordon \u00e8 stato interpretato dall'attore danese Nikolaj Coster-Waldau."}
{"id": "1453064", "revid": "1005847", "url": "https://it.wikipedia.org/wiki?curid=1453064", "title": "Maresciallo del Sejm", "text": "Il maresciallo del Sejm (in polacco: \"Marsza\u0142ek Sejmu\") \u00e8 il titolo detenuto, a partire dal XV secolo, dal presidente del Sejm, la camera bassa del Parlamento della Polonia.\nStoria.\nIn Galizia, dal 1861, il Presidente del \"Sejm Nazionale della Galizia\", con sede a Leopoli, ottenne il titolo di \"Marsza\u0142ek krajowy\" (Maresciallo Nazionale). Nel Regno di Polonia, dal 1916 al 1918, il titolo fu quello di \"presidente del Consiglio di Stato\".\nNella Seconda Repubblica di Polonia, il \"presidente del Sejm\" era eletto tra i deputati durante ogni legislatura. Fino al 1935 (quando su sostituito dal Maresciallo del Senato della Polonia), il maresciallo del Sejm sostitu\u00ec il presidente della Polonia in caso di sua assenza o impossibilit\u00e0.\nOggi, il maresciallo del Sejm \u00e8 il presidente del Presidio del Sejm (\"Prezydium Sejmu\") e della Convenzione degli anziani (\"Konwent Senior\u00f3w\"). Il maresciallo supervisiona l'operato del Sejm, \u00e8 presente alle sue riunioni e presiede gli incontri della Convenzione degli anziani e del Presidio del Sejm. Egli nomina il capo delle Camere (del Sejm e del Senato) e dal 1989 sostituisce il presidente della Polonia in caso di carica vacante.\nPresidente ad interim della Polonia.\nIl 10 aprile 2010, secondo quanto stabilito dalla Costituzione della Polonia, il maresciallo del Sejm Bronis\u0142aw Komorowski ha assunto la carica di presidente \"ad interim\" a seguito della morte in un incidente aereo di Lech Kaczy\u0144ski. Il primo atto di Komorowski come Presidente \u00e8 stato quello di dichiarare una settimana di lutto nazionale; entro dieci giorni, egli ha inoltre scelto la data delle elezioni presidenziali del 2010, che si sono tenute il 20 giugno (primo turno) e 4 luglio (secondo turno). Komorowski \u00e8 stato eletto nuovo presidente della Polonia, sconfiggendo il fratello del presidente defunto Jaros\u0142aw Kaczy\u0144ski.\nKomorowski si \u00e8 dimesso da maresciallo del Sejm l'8 luglio 2010 ed ha quindi abbandonato anche la carica di presidente \"ad interim\", che \u00e8 stata assunta dal maresciallo del Senato della Polonia Bogdan Borusewicz per poche ore, fino all'elezione del nuovo maresciallo del Sejm Grzegorz Schetyna, che \u00e8 divenuto nuovo presidente \"ad interim\"."}
{"id": "1453065", "revid": "298055", "url": "https://it.wikipedia.org/wiki?curid=1453065", "title": "Comandante Vinyaya", "text": ""}
{"id": "1453068", "revid": "599013", "url": "https://it.wikipedia.org/wiki?curid=1453068", "title": "Fabricio Oberto", "text": "Carriera sportiva di club.\nEsordi argentini.\nA 17 anni Oberto ottiene un provino per l'AD Atenas de C\u00f3rdoba, una delle squadre di pallacanestro di maggior importanza dell'Argentina, e l'anno successivo viene inserito in squadra. A 19 anni esordisce come professionista. Nel 1998, dopo essere stato scelto come MVP del campionato, si trasferisce ai greci dell'Olympiakos Pireus.\nIn Europa.\nNella stagione 1998-99 Oberto gioc\u00f2 24 partite, registrando la media di 6,8 punti e 5,5 rimbalzi a gara, giocando anche l'Eurolega.\nNel dicembre 1999 chiude la sua esperienza con l'Olympiakos e si trasferisce in Spagna al TAU Vitoria, dove rimase fino all'estate 2002, registrando cifre sempre pi\u00f9 in crescendo, fino ad arrivare a 11,0 punti e 6,3 rimbalzi di media, che diedero un grosso contributo alla squadra che, nella stagione 2001-02, vinse il campionato. Pass\u00f2 poi al Pamesa Valencia dove rest\u00f2 fino all'estate 2005.\nNell'estate del 2004 ebbe la soddisfazione della chiamata in nazionale argentina per le Olimpiadi 2004 svoltesi ad Atene. L'Argentina conquist\u00f2 la medaglia d'oro. Nella sua ultima stagione a Valencia fece registrare medie da 14,2 punti e 7,3 rimbalzi con un ottimo 65% dal campo. Il successo olimpico e la buona stagione spagnola lo misero in luce, nonostante la non giovane et\u00e0, come un ottimo prospetto per l'approdo in NBA.\nL'approdo in NBA.\nNell'estate 2005 la franchigia texana dei San Antonio Spurs tent\u00f2 l'assalto per Luis Scola (precedentemente scelto al draft NBA 2002, e vecchio compagno di Fabricio ai tempi del TAU Vitoria). La dirigenza del club spagnolo non volle per\u00f2 saperne di privarsi del pivot argentino e cos\u00ec la scelta degli Spurs ricadde proprio su Fabricio.\nPer Oberto, dunque, si aprono le tanto desiderate porte della NBA. Durante la sua stagione da rookie (2005-06) venne poco utilizzato ma, col passare del tempo, divenne sempre pi\u00f9 importante per la sua squadra, chiudendo con 4,4 punti e 4,7 rimbalzi di media. L'anno successivo il \"sophomore\" Oberto arriva il primo anello NBA, conquistato in finale con un rotondo 4-0 sui Cleveland Cavaliers. Ma \u00e8 nella stagione 2007-08 che Fabricio diventa un punto fermo per la sua squadra, trovando spazio come centro titolare a fianco di Tim Duncan o, talvolta, sostituendolo adattandosi a giocare come ala grande. Le sue cifre parlano di 4,8 punti, 5,2 rimbalzi e 1,8 assist a gara col 60% al tiro.\nIl 23 giugno 2009 \u00e8 stato ceduto ai Milwaukee Bucks, insieme ai compagni Kurt Thomas e Bruce Bowen, in cambio di Richard Jefferson. Successivamente, nella stessa giornata ha cambiato nuovamente squadra, accasandosi ai Detroit Pistons in cambio di Amir Johnson. Il 1\u00ba luglio viene tagliato dai Pistons. Il 23 luglio 2009 firma per i Washington Wizards. Nell'estate 2010 resta senza squadra. Il 25 ottobre 2010 si accorda con i Portland Trail Blazers.\nIl ritiro.\nIl 4 novembre 2010 ha annunciato improvvisamente il ritiro, a causa di problemi cardiaci che lo avevano gi\u00e0 costretto ad un'operazione nel 2009.\nIl breve ritorno in Argentina.\nNel gennaio 2013, oltre 2 anni dopo il ritiro, Oberto \u00e8 tornato a giocare nel campionato argentino con la squadra con la quale aveva debuttato, l'AD Atenas de C\u00f3rdoba. Gioc\u00f2 fino al termine della stagione come cambio del centro Juli\u00e1n Aprea.\nCon la nazionale argentina.\nOberto ha iniziato a giocare con la Nazionale di pallacanestro dell'Argentina nel 1995, quando stava per compiere 20 anni, e da allora ha collezionato pi\u00f9 di 70 presenze, venendo convocato a tutte le maggiori manifestazioni internazionali vincendo diversi tornei, tra cui spicca la medaglia d'oro ai Giochi Olimpici del 2004. Oberto ha costituito uno dei punti fermi dell'Argentina negli ultimi 10 anni, alle spalle delle colonne portanti come i vari Gin\u00f3bili, Scola, Sconochini, Nocioni e Delfino."}
{"id": "1453071", "revid": "287204", "url": "https://it.wikipedia.org/wiki?curid=1453071", "title": "LEN Euroleague 2007-2008", "text": "La LEN Euroleague 2007-2008 \u00e8 stata la quarantacinquesima edizione del massimo trofeo continentale di pallanuoto per squadre europee di club.\nLe squadre partecipanti sono state 42, in rappresentanza di 21 federazioni LEN. Il torneo si \u00e8 svolto in tre fasi a gironi seguite dai quarti di finale e dalla \"Final Four\", disputata a Barcellona.\nPer la terza stagione consecutiva si sono affrontate in finale Pro Recco e Jug Dubrovnik: i liguri, campioni uscenti, si sono riconfermati campioni d'Europa vincendo la loro quinta coppa, dopo aver superato i croati ai supplementari.\nPrimo turno di qualificazione.\nLe prime quattro classificate di ciascun girone avanzano alla fase successiva; le quinte e le seste passano al secondo turno di Coppa LEN.\nSecondo turno di qualificazione.\nLe prime due classificate di ciascun girone avanzano alla fase successiva, le terze e le quarte disputano la Coppa LEN."}
{"id": "1453080", "revid": "287204", "url": "https://it.wikipedia.org/wiki?curid=1453080", "title": "Guglielmo Agnelli", "text": "Biografia.\nAgnelli fu allievo di Nicola Pisano, il quale port\u00f2 agli splendori la scultura ispirandosi all'arte greca e romana.\nGuglielmo Agnelli entr\u00f2 a far parte dell'Ordine dei Domenicani nel 1257 a Pisa.\nIl suo lavoro pi\u00f9 celebre \u00e8 costituito dalla serie di meravigliosi rilievi eseguiti, insieme a Nicola Pisano e Arnolfo di Cambio, per la famosa arca di San Domenico nella Basilica di San Domenico a Bologna.\nLa critica gli attribuisce il pulpito della chiesa di San Giovanni Fuorcivitas a Pistoia, che portava il nome di fra' Guglielmo e la data di esecuzione, 1270, in un'iscrizione in mosaico, andata perduta nello spostamento del pulpito nel 1778.\nNel 1293 lavor\u00f2 presso il Duomo di Orvieto.\nNel 1304 ritorn\u00f2 nella sua citt\u00e0 natale, Pisa, per eseguire alcune opere di scultura e architettura, e dove lavor\u00f2 sulla facciata della Chiesa di San Michele in Borgo, realizzando bassorilievi storici."}
{"id": "1453081", "revid": "59975", "url": "https://it.wikipedia.org/wiki?curid=1453081", "title": "Guitar-hero", "text": ""}
{"id": "1453083", "revid": "1543377", "url": "https://it.wikipedia.org/wiki?curid=1453083", "title": "Singapore Street Circuit", "text": "Il Singapore Street Circuit, anche denominato Marina Bay Street Circuit, \u00e8 il circuito cittadino non permanente sito a Marina Bay, Singapore, che ospita il Gran Premio di Singapore di Formula 1. Il senso di marcia \u00e8 antiorario, come a Baku, Interlagos, Abu Dhabi ed Austin. La pista attraversa alcune delle parti pi\u00f9 belle e suggestive della citt\u00e0, come avviene per quello del Principato di Monaco (Monte Carlo). La realizzazione \u00e8 stata curata dal progettista di fiducia di Bernie Ecclestone, Hermann Tilke.\nLa prima edizione rappresent\u00f2 una pietra miliare nella storia della Formula 1, in quanto si tratt\u00f2 della prima corsa disputata in notturna, pensata al fine di offrire uno scenario inedito e contemporaneamente venire incontro al fuso orario del pubblico europeo (le 14:00 CEST). All'esordio, l'altissima richiesta di biglietti da parte della popolazione locale e dei turisti, mand\u00f2 in tilt il sistema telematico di vendita dei tagliandi gi\u00e0 nel mese di febbraio. Si ebbe il tutto esaurito per l'intero fine settimana di gara.\nCaratteristiche tecniche.\nIl giorno della conferma della nascita del gran premio venne pubblicata una prima cartina del tracciato. L'area del \"paddock\" \u00e8 collocata presso un'ampia zona sul \"Republic Boulevard\" dietro alla Singapore Flyer. Una bretella temporanea porta sotto il \"Ponte Benjamin Sheares\" verso Republic Boulevard girando poi su \"Raffles Boulevard\". Si procede poi su \"Nicoll Highway\", \"Stamford Road\" e \"Saint Andrew's Road\" attorno a Padang, passato il Municipio di Singapore.\nLa pista continua verso \"Anderson Bridge\", passa il Fullerton Hotel per poi piegare a sinistra su \"Esplanade Drive\" dietro al Merlion Park. Raggiunge poi \"Raffles Avenue\" e taglia a destra dopo l'Esplanade sino al The Float at Marina Bay e ritorna verso la zona d'arrivo con un'altra bretella temporanea costruita nei pressi della \"Singapore Flyer\". La pista presenta un tratto veramente unico tra le curve 18 e 19, passando sotto le tribune poste all'altezza della \"Floating Platform\".\nNel fine settimana della prima edizione, nel 2008, molti piloti si lamentarono della qualit\u00e0 della pavimentazione, non perfetta.\nUn altro elemento di critica fatto dai piloti era legato al clima umido di Singapore. Lewis Hamilton afferm\u00f2 come il circuito fosse due volte pi\u00f9 faticoso di quello di Monte Carlo.\nAltri piloti, tra cui S\u00e9bastien Bourdais e Fernando Alonso, criticarono l'altezza dei cordoli alla curva 13 e alla \"chicane\" della curva 10. Felipe Massa defin\u00ec i cordoli come \"piccole tartarughe che possono danneggiare la vettura in caso d'errore\". I piloti erano anche preoccupati che l'asfalto accidentato potesse rovinare le sospensioni, o che avrebbe potuto favorire uscite di pista. In risposta a queste preoccupazioni, il delegato FIA Charlie Whiting ordin\u00f2 delle modifiche ai cordoli della curva 10 prima delle prove del venerd\u00ec. Furono poi successivamente resi pi\u00f9 bassi prima delle qualifiche.\nL'entrata della \"pit lane\", che inizia alla penultima curva del tracciato, fu considerata \"difficile e incredibilmente pericolosa\" da molti piloti, vista la velocit\u00e0 raggiunta dalle vetture nel punto. Fu modificata per le qualifiche, allungando la linea di guida all'ingresso della corsia. Questo comport\u00f2 un anticipo nell'entrata, rendendo cos\u00ec pi\u00f9 chiara la manovra alle vetture che seguivano.\nPer l'edizione del 2009, il circuito viene leggermente modificato nelle curve 1, 2 e 3 per consentire sorpassi pi\u00f9 facili, cos\u00ec come nella curva 10 dove alti cordoli hanno provocato vari incidenti nell'edizione 2008.\nNel marzo 2009, tre curve del circuito hanno ricevuto una denominazione ufficiale dopo che \u00e8 stato indetto una concorso di idee tra i tifosi locali. La curva 1 ora si chiama \"Sheares\" in onore di Benjamin Henry Sheares, il secondo presidente di Singapore; la 7 \u00e8 stata ridenominata \"Memorial\" vista la vicinanza al monumento che ricorda le vittime civili della seconda guerra mondiale; la curva 10 \u00e8 chiamata ora \"Singapore Sling\".\nL'impianto di illuminazione del circuito \u00e8 stato realizzato dalla ditta italiana Valerio Maioli Spa di Ravenna e, secondo i dati forniti, consuma 3 volte meno dell'impianto di Abu Dhabi che \u00e8 tuttavia meno luminoso del 38%. La rimozione delle strutture viene completata in 5 settimane da un team di circa 30 addetti.\nAnche per l'edizione 2010 sono effettuati dei cambiamenti nel circuito. Viene modificato il disegno della \"chicane\" \"Sling\" con l'intento di spostare maggiormente l'uscita dalla stessa delle vetture pi\u00f9 a sinistra. Sono state modificate anche le curve 5 e 7, oltre il muro esterno della 21. Viene riasfaltato il tratto tra la curva 3 e 7, nonch\u00e9 quello tra la 14 e la 19. Viene abbassato il livello del paddock per consentire un rientro in pista alle monoposto senza sobbalzi e vengono rimodellati i cordoli alla curva 10. \u00c8 stata modificata anche la colorazione dei muretti per ragioni di miglior visibilit\u00e0 televisiva.\nPer l'edizione del 2013 la chicane 10, nota come \"Singapore Sling\", viene rimossa e sostituita da una semplice curva a sinistra per innalzare la velocit\u00e0 media sul giro. Per aumentare la sicurezza data la velocit\u00e0 pi\u00f9 alta di uscita dalla curva sono state aggiunte barriere supplementari in uscita. Vengono inoltre riasfaltate, per l'usura dovuta al traffico cittadino, le prime tre curve, la curva 5, la curva 8 e il rettilineo \"Esplanade Drive\" tra la curva 13 e 14. Viene riasfaltata anche la pit lane a causa di cedimenti nel terreno.\nPer l'edizione del 2015 il tracciato ha subito delle leggere modifiche nel tratto compreso tra la curva 11 e la curva 13: la curva 11 \u00e8 stata resa pi\u00f9 stretta in modo da poter prendere la corsia sinistra di \"Fullerton Road\", mentre la curva 12 \u00e8 stata modificata cosicch\u00e9 le vetture possano inserirsi sul lato sinistro dell\"'Anderson Bridge\"; infine la curva 13 \u00e8 stata allargata di un metro per favorire i sorpassi tra le monoposto.\nPer l'edizione del 2017 sono riasfaltate alcune parti del circuito: curve 1 e 2, un tratto di 100 metri dopo la curva 5, alcune zone tra le curve 12 e 13 e intorno alle curve 15,16 e 17. La fast lane \u00e8 allargata di 275mm spostando il muretto dei box.\nPer l'edizione del 2018 sono state riallineate le curve 16 e 17; in base a queste modifiche, la lunghezza ufficiale del circuito \u00e8 scesa da m a m. Il nuovo asfalto \u00e8 stato posato alla curva 1, tra la curva 5 e la curva 7, tra le curve 15 e 17 ed alla curva 23.\nPer l'edizione del 2019 viene aggiunta una terza zona DRS, nel tratto compreso tra la curva 13 e la curva 14, al fine di favorire i sorpassi."}
{"id": "1453087", "revid": "619191", "url": "https://it.wikipedia.org/wiki?curid=1453087", "title": "Catholicae Ecclesiae", "text": "Catholicae Ecclesiae \u00e8 un'enciclica di papa Leone XIII, datata al 20 novembre 1890.\nIn particolare, con questa enciclica, il Papa invita i cattolici a sostenere con larghi mezzi le missioni al fine di combattere le pratiche schiaviste e \"\u00ab l'abuso nel commercio degli schiavi \u00bb\"."}
{"id": "1453089", "revid": "2008158", "url": "https://it.wikipedia.org/wiki?curid=1453089", "title": "Robert Ryan", "text": "Biografia.\nUna giovinezza avventurosa.\nGi\u00e0 campione dei pesi massimi del Dartmouth College, dove si laure\u00f2 nel 1932, negli anni seguenti condusse una vita avventurosa, prima imbarcandosi e poi come operaio nel periodo del New Deal, e in seguito come lavorante in un ranch del Montana. Nel 1939 spos\u00f2 Jessica Cadwalader, da cui ebbe tre figli. \nEntr\u00f2 nel mondo del teatro con l'intenzione di scrivere testi ma ben presto, per sbarcare il lunario, studi\u00f2 recitazione e inizi\u00f2 a lavorare come attore, dividendosi tra il teatro e le prime parti d'assaggio a Hollywood, dove debutt\u00f2 nel 1940 in \"Queen of the Mob\". Dopo essersi assicurato un contratto con la RKO ed essere apparso in un ruolo di rilievo nella commedia musicale \"Non ti posso dimenticare\" (1943), al fianco di Fred Astaire e Joan Leslie, nel gennaio del 1944 Ryan si arruol\u00f2 nel corpo dei Marines degli Stati Uniti e serv\u00ec come istruttore di reclute a Camp Pendleton, presso San Diego (California). Qui fece amicizia con lo scrittore e futuro regista Richard Brooks e, nello stesso periodo, impar\u00f2 anche a dipingere.\nI ruoli da \"duro\".\nRientrato a Hollywood al termine del conflitto, Ryan si impose all'attenzione di pubblico e critica per la sua interpretazione del killer antisemita in \"Odio implacabile\" (1947) di Edward Dmytryk, ruolo per il quale ebbe la candidatura all'Oscar per il miglior attore non protagonista. La sua maschera dura, dai lineamenti marcati e sofferti, ne fece l'interprete ideale di personaggi forti, risoluti e spesso violenti.\nIn \"Stasera ho vinto anch'io\" (1949) di Robert Wise, l'attore offr\u00ec una delle sue pi\u00f9 belle interpretazioni, impersonando Bill \"Stoker\" Thompson, un veterano del pugilato che rifiuta di farsi sconfiggere in un incontro. Il film di Wise rimane una delle pellicole migliori sul mondo della boxe e Ryan si avvalse anche della sua esperienza giovanile di pugile. Nel successivo \"Neve rossa\" (1952) di Nicholas Ray, diede una straordinaria forza interpretativa al personaggio di Jim Wilson, violento poliziotto cittadino che, inviato per punizione a risolvere un omicidio in una localit\u00e0 di montagna, trova la soluzione ma anche una sorta di redenzione personale.\nNella prima met\u00e0 degli anni cinquanta Ryan lavor\u00f2 moltissimo, spaziando nei vari generi ma soprattutto nel noir, nei film di guerra e nel western. In particolare, in quest'ultimo genere fu eccellente la sua caratterizzazione del \"cattivo\" Ben Vandergroat in \"Lo sperone nudo\" (1953) di Anthony Mann, in cui spesso rub\u00f2 la scena all'antagonista \"buono\" interpretato da James Stewart. Altre prove d'attore di grande spessore furono quelle del gangster in \"La casa di bamb\u00f9\" (1955) di Samuel Fuller, di un tenente dell'esercito in \"Uomini in guerra\" (1957) di Anthony Mann, di un povero contadino in \"Il piccolo campo\" (1958) dello stesso Mann, di un vecchio poliziotto sospeso dal servizio, che organizza un \"colpo\" in \"Strategia di una rapina\" (1959) di Robert Wise.\nNei primi anni sessanta prese parte ad alcuni kolossal, interpretati da grandi star come era d'uso all'epoca. Fu Giovanni Battista ne \"Il re dei re\" (1961) di Nicholas Ray e fu uno dei componenti del ricco cast de \"Il giorno pi\u00f9 lungo\" (1962), kolossal bellico sullo sbarco in Normandia. Nello stesso periodo Ryan, dopo quasi trent'anni di assenza dal palcoscenico, torn\u00f2 a calcare le scene teatrali interpretando a Broadway i musical \"Mr. President\" e \"Prima pagina\". \"Mr. President\" vedeva come interprete femminile Nanette Fabray, insieme alla quale Ryan partecip\u00f2 come special guest, il 21 ottobre 1962, alla famosa trasmissione \"What's My Line?\".\nNel 1966 fu uno dei protagonisti dell'ottimo western \"I professionisti\" di Richard Brooks, mentre in seguito prese parte a \"Quella sporca dozzina\" (1967) di Robert Aldrich, ma ancor pi\u00f9 significativa fu la sua partecipazione a un film cult, \"Il mucchio selvaggio\" (1969), il western crepuscolare, visionario, barocco e violento di Sam Peckinpah, una vera e propria elegia del tramonto di un'epoca. Diretto da Michael Winner, nel 1971 fu protagonista insieme a Burt Lancaster del western \"Io sono la legge\". Mor\u00ec a causa di un tumore a 63 anni, un anno dopo la morte della moglie Jessica.\nIl contrasto fra l'uomo e i suoi personaggi.\nNella vita Robert Ryan fu un democratico liberal, che senza tregua si spese a favore dei diritti civili. Nonostante il suo periodo di servizio militare durante la seconda guerra mondiale, fu anche un convinto pacifista, in pieno accordo con la fede quacchera di sua moglie Jessica. Negli anni cinquanta si oppose fermamente al fenomeno del maccartismo e contribu\u00ec anche finanziariamente al sostegno di molte organizzazioni che a Hollywood si opponevano alla cosiddetta \"caccia alle streghe\". Negli anni sessanta il suo impegno politico si concentr\u00f2 sulla lotta contro la discriminazione razziale, che lo vide partecipare al comitato di difesa di Martin Luther King. Con altri famosi artisti come Bill Cosby, Robert Culp e Sidney Poitier, Ryan fond\u00f2 l'organizzazione di artisti in difesa dei neri.\nIl fatto che sullo schermo Ryan abbia quasi sempre impersonato personaggi in evidente contrasto con le sue convinzioni, ha creato la falsa convinzione che l'attore fosse un \"falco\". Oppositore del maccartismo, egli si trov\u00f2 persino ad interpretare un odioso agente in \"Lo schiavo della violenza\" (1949), una pellicola di evidente propaganda anticomunista. Pacifista convinto, per contrasto imperson\u00f2 una nutrita serie di personaggi violenti in film di guerra, western e thriller, mentre il suo impegno nel sostegno all'integrazione razziale non gli imped\u00ec di dar vita a personaggi bigotti e reazionari, come in \"Odio implacabile\" o \"Strategia di una rapina\". Ryan visse per tutta la carriera questa ambivalenza tra interprete e personaggio, tanto che - all'uscita di \"Strategia di una rapina\" - sent\u00ec il bisogno di incontrare spesso la stampa estera e i mass-media neri affrontando il tema: \"I problemi di un attore come me, che interpreta personaggi che nella vita reale trova totalmente disprezzabili\"."}
{"id": "1453093", "revid": "177966", "url": "https://it.wikipedia.org/wiki?curid=1453093", "title": "Torri Massimiliane", "text": "Le torri Massimiliane, originariamente chiamate T\u00fcrme San Giuliano n. XXX, XXXI, XXXII, XXXIII, sono quattro fortificazioni poste sulle colline a nord di Verona, parte del complesso sistema difensivo cittadino e pi\u00f9 in particolare del settore dei forti collinari e dei forti avanzati di pianura, messo in opera tra 1837 e 1843. Le quattro strutture fortificate furono realizzate nel 1837 e i lavori furono diretti dal direttore del Imperiale Regio Ufficio delle Fortificazioni di Verona, il maggiore generale tedesco Franz von Scholl.\nDescrizione.\nLe quattro torri, di identica forma cilindrica, sono situate sui punti dominanti del crinale di Santa Giuliana. Nel loro insieme formavano l'estrema estensione, a nord, del campo trincerato collinare. Con le loro artiglierie battevano la valle di Avesa, la Valpantena e la Valdonega; principalmente impedivano l'aggiramento della piazzaforte a settentrione, da Avesa a Poiano.\nAppartengono al tipo fortificatorio della torre casamattata per artiglieria a pianta circolare, o \"torre massimiliana\"; esse derivano infatti dalle torri costruite a Linz tra il 1831 e il 1833 dall'arciduca Massimiliano e dalle torri costiere di Trieste e di Pola. Il loro antecedente teorico \u00e8 la torre casamattata per artiglieria proposta dal marchese Marc Ren\u00e9 de Montalembert nel corso del Settecento, il quale si era ispirato alle torri costiere svedesi del tardo Seicento e del primo Settecento.\nLe torri circolari di Verona si elevano su due piani, con copertura a terrazza. Al piano terra sporge una galleria anulare per fucilieri, a sezione tronco-conica, nella quale \u00e8 inserito un maestoso portale, con antistante fossato; all'interno, nella casamatta anulare, un recinto di sicurezza per fucilieri batte l'ingresso della torre. Al primo piano la casamatta anulare \u00e8 provvista di 12 cannoniere. La copertura \u00e8 ordinata come piattaforma per artiglieria: speciali affusti, su rotaie metalliche, consentivano alla batteria di cannoni il rapido brandeggiamento sull'intero giro dell'orizzonte. I due piani e la piattaforma sono collegati dal corpo scala centrale, con doppia rampa elicoidale. Il medesimo corpo cilindrico casamattato contiene, alla sua base, la grande cisterna per la raccolta delle acque piovane. Al piano terra, inoltre, un settore della casamatta anulare contiene la polveriera a prova di bomba. Il paramento murario delle torri \u00e8 a conci squadrati di tufo, disposti su corsi regolari.\nQueste fortificazioni, tra le ultime opere di Scholl, sono architetture di assoluta perfezione formale e costruttiva; con la loro purezza geometrica istituivano un legame suggestivo con il paesaggio naturale. Lo spazio esterno delle torri \u00e8 stato tuttavia riforestato, quindi si \u00e8 perso quel rapporto che insisteva con il sito collinare, originariamente brullo, prativo o roccioso. Inoltre, con la crescita spontanea della vegetazione, si sono perse anche le relazioni geometriche, balistiche e prospettiche che intercorrevano tra le fortificazioni collinari.\nArmamento.\nL'armamento di ognuna delle torri Massimiliane consisteva in:\nRiserve di munizioni: 70 barili di polvere da 112 kg.\nPresidio di guerra.\nIl presidio in caso di guerra di ognuna delle torri Massimiliane consisteva in:\nEra inoltre possibile disporre un presidio di emergenza di 80 uomini."}
{"id": "1453096", "revid": "767487", "url": "https://it.wikipedia.org/wiki?curid=1453096", "title": "Podgoria", "text": "Podgoria \u00e8 un comune della Romania di 3.269 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 5 villaggi: Co\u021batcu, Oratia, Ple\u0219e\u0219ti, Podgoria, T\u0103b\u0103cari."}
{"id": "1453098", "revid": "125825704", "url": "https://it.wikipedia.org/wiki?curid=1453098", "title": "Teresa Mannino", "text": "Biografia.\nInizi.\nFiglia di un medico e con due fratelli medici, \u00e8 laureata in filosofia all'Universit\u00e0 degli Studi di Palermo. Dal 1998 al 2000 studia alla scuola europea di recitazione del Teatro Carcano di Milano, presso il quale partecipa anche a un corso di storia del teatro con Luigi Lunari. Nel 1999 viene scritturata per una produzione di \"Lisistrata\", di Aristofane e di \"Le piaton de laire\" di Eug\u00e8ne Ionesco per la regia di Silvio Pandolfi. Nel 2000 partecipa, invece, alla commedia \"Dio\" di Woody Allen per la regia di Valeria Di Pilato. Dal 2000 al 2001 recita in \"Quando il marito va a caccia\" di Georges Feydeau, per la regia di Manuel Serantes e, nel 2002, in \"Bernarda Alba\" di Federico Garc\u00eda Lorca, sempre per la regia di Serantes.\nTelevisione.\nDopo vari corsi e tirocini, si scopre cabarettista e comincia a lavorare in radio, conducendo una puntata della trasmissione \"Due di notte\" su Radio 2, e nel locale milanese \"Zelig\" e successivamente al programma notturno \"Zelig Off\", poi in prima serata con \"Zelig Circus\" dalla stagione 2007-2008. Dopo aver partecipato a un episodio de \"Il Commissario Manara\" ed essere la protagonista dello sceneggiato radiofonico \"Mi chiamano Bru\" (su Radio 2), di Barbara Garlaschelli e Nicoletta Vallorani, l'11 ottobre 2009, insieme a Checco Zalone, ha presentato il \"Checco Zalone Show\", dal Teatro Ariston di Sanremo.\nNel 2012 \u00e8 candidata all'Oscar della Tv quale \"personaggio rivelazione\", insieme a Marco Liorni e Rocco Papaleo, che si aggiudicher\u00e0 il riconoscimento. Nell'aprile del 2012 viene trasmesso, in prima serata su Rai 2, il suo spettacolo \"Terrybilmente Divagante\", all'interno del ciclo \"One Man Show\", registrato al Teatro Nuovo di Milano. Lo stesso spettacolo che Teresa porter\u00e0 in tour nei teatri italiani, riscuotendo moltissimo successo. Tra settembre e ottobre 2012 conduce, su La7, il mercoled\u00ec sera, in prima serata, \"Se stasera sono qui\".\nDal 14 gennaio 2013 conduce la nuova edizione di \"Zelig Circus\" con Michele Foresta, subentrando a Claudio Bisio e Paola Cortellesi. Dal 6 aprile entra nel cast di \"Altrimenti ci arrabbiamo\", nuovo show di Milly Carlucci su Rai 1, dove ricopre il ruolo di giudice. Nel 2014 torna alla conduzione di Zelig, per la settima puntata con Gerry Scotti. Nel 2016 prende parte alla seconda puntata della decima stagione de Il commissario Montalbano, La piramide di fango. Nel marzo del 2016, viene trasmesso, in prima serata su Rai 5, il suo spettacolo \"Sono nata il ventitr\u00e9\", all'interno del ciclo \"La scena \u00e8 donna\", registrato al Teatro Nuovo di Milano. Nell'edizione del 2016 e in quella del 2021 torna a \"Zelig\" come comica.\nCinema.\nNel 2008, esordisce al cinema con \"Amore, bugie &amp; calcetto\" di Luca Lucini, partecipando anche a \"La fidanzata di pap\u00e0\" di Enrico Oldoini (2008) e a \"Meno male che ci sei\" (2009). Nel 2010 esce nelle sale cinematografiche con \"A Natale mi sposo\", di Paolo Costella. Nel 2011 interpreta il ruolo di Floriana, moglie di Enrico Brignano, in \"Ex - Amici come prima!\", di Carlo Vanzina. Nel 2016 presta la sua voce a Fru Fru, personaggio immaginario del film d'animazione \"Zootropolis\".\nTeatro.\nNel maggio 2010 porta in scena uno spettacolo \"Mamma che ridere!\" al Teatro Nuovo di Milano. Nel 2012 \u00e8 in tour in Italia, dove presenta il suo spettacolo comico \"Terrybilmente Divagante.\" Da gennaio 2015 torna nei teatri italiani con il suo nuovo spettacolo, \"Sono nata il ventitr\u00e9\". Nel gennaio 2018 parte il suo nuovo tour teatrale, lo spettacolo \"Sento la Terra girare\".\nRadio.\nNel 2010 \u00e8 conduttrice e autrice, insieme a Sabrina Tinelli, della trasmissione radiofonica \"Isole Incomprese\" in onda su Rai Radio 2. Nell'ottobre 2015 presenta, sempre per Rai Radio 2, il programma \"Ultimo Banco\".\nVita privata.\n\u00c8 separata dal marito. Ha una figlia, Giuditta."}
{"id": "1453100", "revid": "125634796", "url": "https://it.wikipedia.org/wiki?curid=1453100", "title": "R\u00e1dio e Televis\u00e3o de Portugal", "text": "R\u00e1dio e Televis\u00e3o de Portugal, S.A. (RTP) \u00e8 il servizio pubblico di diffusione radiotelevisiva portoghese.\nIl nome attuale risale al 2004, quando RTP (Radiotelevis\u00e3o Portuguesa) e RDP (Radiodifus\u00e3o Portuguesa) si sono fuse in un unico ente pubblico che mantiene l'acronimo della tv.\nStoria.\nIl servizio radiofonico nasce nel 1935 inizialmente come appendice dell'ente postale portoghese CTT per poi diventare nel dopo guerra ente a s\u00e9 stante, ed entrare nel 1950 nell'UER poco dopo la fondazione. Dopo la rivoluzione dei garofani, esso si riorganizza e diventa RDP, aggregando a se anche altre emittenti radiofoniche.\nLa tv viene fondata il 15 dicembre 1955 ma le prime trasmissioni televisive sono del 1956, in via sperimentale. L'anno dopo, il 7 marzo, cominciano le trasmissioni ufficiali del primo canale (Canal 1). 12 anni dopo nasce, il giorno di Natale, il secondo canale, che nel 2004 sar\u00e0 ristrutturato. Esattamente 23 anni dopo l'avvio ufficiale di RTP, e dopo una prima sperimentazione durante le elezioni presidenziali del 1976, iniziano le trasmissioni a colori: i primi programmi trasmessi in tale tecnologia sono il fortunato programma UER Giochi senza frontiere e il Festival da Can\u00e7\u00e3o, che funge da selezione lusitana per l'Eurovision Song Contest. Nell'ottobre 1992, finisce il monopolio tv dell'ente pubblico con la nascita in 4 mesi delle reti private SIC e TVI; nello stesso anno, viene abolito il canone televisivo e l'azienda entra tra i fondatori di Euronews.\nIl 31 marzo 2004, 47 anni dopo le prime trasmissioni tv ufficiali, televisione e radio si uniscono in un'unica azienda pubblica, che riprende l'acronimo RTP.\nNel 2007, RTP festeggia 50 anni di tv dedicando molto spazio all'evento nei suoi canali.\nDal 26 aprile 2012 i canali RTP1 e RTP2 trasmettono solo in digitale, con il secondo che da maggio dello stesso anno adotta in maniera stabile la modalit\u00e0 , seguito a gennaio 2013 dal canale principale, e il 13 luglio 2015 da tutti i canali di RTP compresi i programmi di informazione, ad eccezione di RTP Madeira che abbandoner\u00e0 il 4:3 solo il 12 febbraio 2017.\nDal 1\u00ba dicembre 2016, RTP3 (all-news) e RTP Mem\u00f3ria (contenuti del passato) sono trasmessi anche sul digitale terrestre, ma senza spot.\nPoco dopo il 60\u00ba anniversario della tv, celebrato durante il Festival da Can\u00e7\u00e3o, il 13 maggio Salvador Sobral con Amar pelos dois vince l'Eurovision Song Contest 2017 (lo stesso giorno di altri due importanti eventi del paese, la visita di Papa Francesco a Fatima per il centenario delle apparizioni, e il quarto campionato consecutivo vinto dal Benfica), e per la prima volta RTP ha organizzato l'evento canoro l'anno dopo."}
{"id": "1453102", "revid": "767487", "url": "https://it.wikipedia.org/wiki?curid=1453102", "title": "After Death (Oltre la morte)", "text": "After Death (Oltre la morte) \u00e8 un film uscito nel 1989 ma realizzato nel 1987, diretto da Claudio Fragasso (con lo pseudonimo di Clyde Anderson). Il film \u00e8 un tardo epigono degli zombie movies.\nTrama.\nSudamerica: un'isola misteriosa ed incontaminata viene chiamata \"Isola del gatto\" dagli indigeni; in questo luogo paradisiaco, si scatena una terribile epidemia.\nUn gruppo di ricercatori medici si trova sull'isola per studiare la causa dell'epidemia, che ha contagiato gli abitanti del luogo portandoli alla morte. Uno stregone, che ha perso la figlia a causa della malattia, \u00e8 convinto che i medici siano responsabili e si vendica aprendo la terza porta dell'inferno. Questo spirito penetra nel corpo della moglie dello stregone trasformandola in un essere mostruoso che scatena un'orda di morti viventi che uccidono tutti. Si salva solo Jenny, una bambina a cui i genitori hanno donato un ciondolo a protezione del male.\nAnni dopo Jenny \u00e8 diventata una ragazza. Con un gruppo di amici ritorna sul'isola maledetta (di cui inizialmente non ha ricordo) a causa di un guasto al motoscafo. Sul posto si trovano anche tre speleologi, giunti per tentare di scoprire qualche indizio sulla fine che fecero i medici. L'isola pare disabitata finch\u00e9 non appare uno zombi che assale e morde Tommy, uno dei componenti della compagnia di Jenny. Gli amici arrivano in un pronto soccorso, ovviamente deserto, per prestare le cure al ferito, mentre i tre scienziati trovano una caverna ed un libro. Uno di loro ne recita qualche passo: l'effetto \u00e8 quello di resuscitare i morti dell'isola che danno inizio ad un nuovo massacro.\nGli unici superstiti, Chuck e Jenny, dovranno sfuggire ai loro amici, trasformatisi in zombie, e chiudere la porta dell'Inferno.\nProduzione.\n\"After Death\" \u00e8 stato prodotto da Franco Gaudenzi per la sua casa di produzione Flora Film. La sceneggiatura \u00e8 stata scritta da Rossella Drudi.\nDurante la produzione di questo film, girato interamente nelle isole Filippine, Bruno Mattei stava girando il film \"Double Target - Doppio bersaglio\" dividendosi le scene con Fragasso. Durante la notte, Fragasso girava \"After Death\" con pochi membri della troupe di \"Double Target\", film dal budget pi\u00f9 ricco, per ottimizzare i costi. Fragasso ha dichiarato che durante la produzione non ha dormito per due settimane.\nIl protagonista del film, qui accreditato col suo vero nome Chuck Peyton, \u00e8 un famoso pornostar specializzatosi nel porno gay con lo pseudonimo Jeff Stryker.\nDistribuzione.\nDistribuito in sala dalla Flora Film in Italia nel 1990 e dalla Variety Film per l'estero, in Germania il film usc\u00ec nel 1989. Venne poi distribuito in VHS con il titolo After Death - L'isola maledetta e in DVD con il titolo After Death - Zombi 4, legando cos\u00ec il film alla serie di George A. Romero, Lucio Fulci e dello stesso Fragasso e Mattei (rispettivamente \"Zombi, Zombi 2\" e \"Zombi 3\"). Negli Stati Uniti \u00e8 stato presentato nel 2002 nella versione rimasterizzata.\nCritica.\nVa ricordato e segnalato che, in questo film Fragasso porta una ventata di novit\u00e0, con gli zombi che corrono e si muovono senza il solito incedere lento, parlano, ragionano, si organizzano e difendono avendo una coscienza di cosa sono diventati. Considerando che la sceneggiatura \u00e8 stata scritta nel 1986, ed il film \u00e8 stato realizzato nel 1987, (date certificate nel deposito SIAE e al ministero), si pu\u00f2 considerare il primo film con questa variante, senza dimenticare per\u00f2 il film di Umberto Lenzi \"Incubo sulla citt\u00e0 contaminata\" del 1980, dove i contaminati, pur non essendo zombi, ma una sorta di vampiri, che corrono senza il solito incedere lento. Quindi va riconosciuto sia a Lenzi che a Fragasso di aver anticipato di gran lunga i film \"28 giorni dopo\" e \"L'alba dei morti viventi\"."}
{"id": "1453103", "revid": "1543377", "url": "https://it.wikipedia.org/wiki?curid=1453103", "title": "Monastero Danilov", "text": "Il monastero Danilov, oppure Svjato-Danilovskij Monastyr' e santo monastero Danilov \u00e8 situato a Mosca, Russia. Dal 1983 \u00e8 la sede centrale della Chiesa ortodossa.\nStoria.\nIl monastero Danilov fu fondato verso la fine del XIII secolo, da Daniil, figlio di Aleksandr Nevskij. Poco prima della sua morte, avvenuta nel 1303, Daniil prese i voti monastici e venne pi\u00f9 tardi sepolto nel monastero. La chiesa ortodossa russa lo venera come santo. Il primo archimandrita della Moscovia usc\u00ec da questo monastero nel '300.\nNel XIV-XV secolo, il monastero conobbe un periodo di declino. Nel 1560, Ivan IV lo riport\u00f2 in auge. Nel 1591, quando l'esercito di uno dei khan della Crimea, Kaza Giray, si avvicinava a Mosca, l'area circostante il monastero venne strutturata come accampamento fortificato.\nNel 1606 i ribelli, guidati da Ivan Bolotnkiv e Istoma Pashkov, si scontrarono con l'esercito di Vasilij IV, non lontano dal monastero. Nel 1607 un impostore, di nome Ileyka Muromec, che sosteneva di essere lo zarevic P\u00ebtr (figlio di F\u00ebdor I), venne giustiziato vicino al monastero Danilov. Trovandosi al centro di molti scontri militari nel Periodo dei torbidi, il monastero fu seriamente danneggiato nel 1610. All'inizio del XVII secolo, venne circondato con un muro di mattoni con sette torri.\nNel 1710, il monastero contava 30 monaci, ma nel 1764 il loro numero si era ridotto a dodici. Nel 1900, comunque, il numero era di nuovo cresciuto, fino a 17. Tra i monaci che vissero nel monastero Danilov nel corso della sua storia, vi fu il famoso studioso greco Nikephoros Theotokis, che si ritir\u00f2 nel monastero nel 1792, dopo essere stato vescovo nella Russia meridionale, che qui visse fino alla sua morte nel 1800.\nNel 1805 venne aperto un ospizio per donne anziane, che pi\u00f9 tardi divenne un ospizio per anziani ecclesiastici e per le loro vedove.\nNel 1812, il monastero venne saccheggiato dall'esercito francese. La sacrestia ed il tesoro del monastero, comunque, erano stati trasportati a Vologda ed al monastero della Trinit\u00e0 di San Sergio, poco prima dell'occupazione francese di Mosca.\nLe prime informazioni documentali, riguardanti la propriet\u00e0 terriera del monastero Danilov, risalgono al 1785, quando risultava possedere 18 \"desjatine\" di terra. Alla fine del XIX secolo, il monastero possedeva gi\u00e0 178 \"desjatine\" ed alcuni edifici a Mosca.\nNella seconda met\u00e0 del XIX secolo, il cimitero del monastero divenne luogo di sepoltura per molti scrittori, artisti e scienziati, come Nikolaj Gogol', Nikolaj Jazykov, Vasilij Perov, Nikolaj Rubin\u0161tejn e molti altri. I resti di molti di loro, tuttavia, furono traslati, in epoca sovietica, nel cimitero di Novodevi\u010dij, presso l'omonimo convento. Nel 1917 il monastero aveva 19 monaci e 4 novizi, e possedeva 164 desjatine di terra.\nDopo la rivoluzione d'Ottobre, il monastero ospit\u00f2 gli archimandriti le cui chiese erano state chiuse. Nel 1929, le autorit\u00e0 sovietiche pubblicarono un decreto speciale per la chiusura del monastero ed organizzarono sui suoi terreni una struttura detentiva, sotto l'egida dell'NKVD. L'ultimo monastero chiuso a Mosca divenne anche il primo ad essere restituito al patriarcato di Mosca, nel 1983, divenendo centro spirituale ed amministrativo della chiesa ortodossa russa. Nel 1988 il monastero venne restaurato: venne costruita una residenza per il patriarca ed il sinodo, insieme ad una cappella funeraria ed una cappella in memoria del millenario del battesimo della Russia."}
{"id": "1453104", "revid": "767487", "url": "https://it.wikipedia.org/wiki?curid=1453104", "title": "Po\u0219ta C\u00e2ln\u0103u", "text": "Po\u0219ta C\u00e2ln\u0103u \u00e8 un comune della Romania di 5.918 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 6 villaggi: Aliceni, Coconari, Po\u0219ta C\u00e2ln\u0103u, Pot\u00eerniche\u0219ti, Sudi\u021bi, Zili\u0219teanca."}
{"id": "1453105", "revid": "287204", "url": "https://it.wikipedia.org/wiki?curid=1453105", "title": "Posta Calnau", "text": ""}
{"id": "1453111", "revid": "287204", "url": "https://it.wikipedia.org/wiki?curid=1453111", "title": "Stroganov", "text": "La famiglia Stroganov o Strogonov ( o \u0421\u0442\u0440\u043e\u0433\u043e\u043d\u043e\u0432\u044b), spesso scritta Stroganoff, \u00e8 una ricca e famosa famiglia proveniente dalla Russia di commercianti, imprenditori, proprietari terrieri e statisti vissuta tra il XVI secolo e il XX secolo.\nPotere economico.\nIl primo antenato conosciuto della famiglia Stroganov era Spiridon Stroganov, un contemporaneo di Dmitri Donskoi. Alla fine del XIV secolo, Spiridon sostitu\u00ec il Gran Principe di Mosca durante l'invasione dei Mongoli. Intorno al 1445, suo nipote, Luka Kuzm\u00ecc pag\u00f2 un riscatto di 200.000 rubli per la liberazione del granduca di Mosca, Vasili II di Russia, tenuto prigioniero dai Tartari.\nNel 1572, Ivan IV gli chiese di occuparsi del debito che aveva nei confronti dei cosacchi per difendersi dalle incursioni dei Tartari in Siberia. Durante la guerra con la Polonia agli inizi del XVII secolo, gli Stroganov fornirono un sostegno militare e finanziario (circa 842.000 rubli) per il governo russo, che nel 1610, gli concesse il titolo di \"persone illustri\".\nStroganov fu anche una importante scuola pittorica di icone, nata verso la fine del XVI secolo e diffusasi nei primi decenni del XVII secolo grazie soprattutto al suo esponente pi\u00f9 importante: Prokopij \u010cirin.\nNobilt\u00e0 russa.\nDurante la Grande guerra del Nord (1700-1721), gli Stroganov sostennero finanziariamente il governo di Pietro il Grande. Come ringraziamento, nel 1722 la famiglia venne elevata al titolo nobiliare di barone. Gli Stroganov, quindi, iniziarono ad appartenere alla nobilt\u00e0 russa e a ricevere incarichi di governo."}
{"id": "1453113", "revid": "767487", "url": "https://it.wikipedia.org/wiki?curid=1453113", "title": "Puie\u0219ti (Buz\u0103u)", "text": "Puie\u015fti \u00e8 un comune della Romania di 4.390 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 6 villaggi: D\u0103sc\u0103le\u0219ti, Lunca, M\u0103crina, Nicole\u0219ti, Plopi, Puie\u0219tii de Jos, Puie\u0219tii de Sus."}
{"id": "1453115", "revid": "110157", "url": "https://it.wikipedia.org/wiki?curid=1453115", "title": "Chiesa della Nativit\u00e0 degli Stroganov", "text": "La chiesa della Nativit\u00e0 degli Stroganov (), nome con cui \u00e8 conosciuta la cattedrale della Beata Vergine Maria (), \u00e8 una chiesa di Ni\u017enij Novgorod, in Russia. Costruita su impulso del facoltoso uomo politico Grigorij Dimitrievi\u010d Stroganov, essa \u00e8 in ragione di ci\u00f2 legata alla famiglia degli Stroganovy e rappresenta uno degli esempi pi\u00f9 chiari del cosiddetto \"Barocco Stroganov\".\nStoria e descrizione.\nLa costruzione dell'edificio ebbe inizio nel 1696, due anni dopo la consacrazione della chiesa della Madonna di Smolensk. Nel 1701 la quasi completata costruzione sub\u00ec un incendio e risult\u00f2 necessario riavviare i lavori. Nel 1719 la chiesa fu finalmente consacrata dall'arcivescovo di Ni\u017enij Novgorod Pitirim. Dal 1722 al 1725 rimase chiusa per ordine di Pietro il Grande. Nel corso del XVIII secolo sub\u00ec ben tre incendi (nel 1768, nel 1782 e nel 1788).\nTra il 1807 ed il 1812 la chiesa fu restaurata su iniziativa di Aleksandr Sergeevi\u010d Stroganov. Negli anni a seguire l'edificio fu nuovamente oggetto di interventi architettonici, tra cui i pi\u00f9 importanti riguardano il campanile e la pittura delle coloratissime cupole, simili a quelle della cattedrale di San Basilio di Mosca. Tra il 1820 ed il 1823 anche il celebre ingegnere spagnolo Agust\u00edn de Betancourt fu impegnato nei restauri della chiesa.\nNel 1913 l'edificio fu oggetto di un nuovo restauro che interess\u00f2 anche gli interni della chiesa. Tuttavia, l'avvento dei sovietici al potere mise in pericolo l'esistenza stessa della struttura. La prevista demolizione fu evitata solo grazie all'intervento di un religioso che, raccogliendo vari documenti storici, riusc\u00ec a dimostrare il valore architettonico dell'edificio, considerato una delle maggiori espressioni del Barocco Stroganov.\nChiusa al culto negli anni trenta, la chiesa fu riconsacrata il 3 giugno 1993. Il 23 luglio 2008 il premier russo Vladimir Putin ha restituito all'eparchia di Ni\u017enij Novgorod e Arzamas un'icona della Resurrezione, rubata dalla chiesa della Nativit\u00e0 nel 2004. L'icona rubata era stata precedentemente comprata da un collezionista in Estonia nel 2007 e quindi consegnata alle autorit\u00e0 russe. La chiesa ospita anche altre importanti icone, tra cui quelle di San Nicola, di San Serafino di Sarov e di San Filarete."}
{"id": "1453118", "revid": "767487", "url": "https://it.wikipedia.org/wiki?curid=1453118", "title": "Racovi\u021beni", "text": "Racovi\u021beni \u00e8 un comune della Romania di 1.434 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 2 villaggi: Petri\u0219oru e Racovi\u021beni."}
{"id": "1453119", "revid": "287204", "url": "https://it.wikipedia.org/wiki?curid=1453119", "title": "Racoviteni", "text": ""}
{"id": "1453122", "revid": "81195", "url": "https://it.wikipedia.org/wiki?curid=1453122", "title": "Scoliciosporum chlorococcum", "text": "\"Scoliciosporum chlorococcum\" (Graewe ex Stenh.) V\u011bzda, \"Folia geobot. phytotax. bohemoslov.\" 13(4): 414 (1978).\nScoliciosporum chlorococcum \u00e8 una specie di lichene attribuito alla famiglia delle Lecanoraceae.\nPresenta una forma di crescita crostosa, corpi fruttiferi (apoteci) di colore nero, spesso lucenti e senza bordo. L'epiimenio \u00e8 verdastro, l'ipotecio \u00e8 incolore o al massimo brunastro molto chiaro. Le spore, contenute negli aschi, sono ialine e settate trasversalmente.\n\u00c8 una specie epifita (cio\u00e8 che colonizza gli alberi) e sassicola (si trova anche sulle rocce).\nIn Italia \u00e8 una specie diffusa e tollera l'inquinamento atmosferico."}
{"id": "1453126", "revid": "599013", "url": "https://it.wikipedia.org/wiki?curid=1453126", "title": "Andrij Rusol", "text": "Carriera.\nClub.\nDebutta nel calcio ucraino con la maglia dello Zirka Kirovohrad, nella stagione 1998-99, collezionando appena una presenza.\nLa stagione seguente viene comprato dal Kryvbas Kryvyi Rih, rimanendovi fino al 2003; viene dunque ceduto al Dnipro Dnipropetrovsk, squadra di cui \u00e8 stato capitano dal 2008 al 2011, anno in cui si \u00e8 ritirato dal calcio a causa dei continui infortuni.\nNazionale.\nHa debuttato in Nazionale il 31 maggio 2004. Al in Germania ha siglato la sua rete pi\u00f9 importante, al 4\u00ba minuto della gara contro l', terminata 4 a 0."}
{"id": "1453129", "revid": "767487", "url": "https://it.wikipedia.org/wiki?curid=1453129", "title": "R\u00e2mnicelu (Buz\u0103u)", "text": "R\u00e2mnicelu \u00e8 un comune della Romania di 4.363 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 4 villaggi: Coliba\u0219i, Fotin, R\u00e2mnicelu, \u0218tiubei."}
{"id": "1453130", "revid": "118049803", "url": "https://it.wikipedia.org/wiki?curid=1453130", "title": "Monastero di Solovki", "text": "Il monastero di Solovki () \u00e8 situato sulle isole Solovki nel Mar Bianco, in Russia. Conserva importanti opere architettoniche risalenti al XVI secolo ed \u00e8 uno dei cremlini pi\u00f9 settentrionali della Russia, amministrativamente appartiene all'Oblast' di Arcangelo, anche se fattivamente si trova in Carelia.\nOrigini.\nVenne fondato da due monaci provenienti dal Monastero di Kirillo-Belozersky, desiderosi di imitare i padri del deserto egiziano. Alla ricerca di un luogo lontano dal mondo, scelsero le isole vicine al circolo polare artico e vi si stanziarono alla met\u00e0 del XV secolo.\nSull'isola principale, Bol'\u0161oj Soloveckij, costruirono alcune chiese e gli edifici necessari per la vita comune e poi circondarono il complesso con alte mura. Sulle cinque isole minori eressero chiese pi\u00f9 piccole ed eremi.\nDalla fine del XVI secolo l'abbazia era diventata uno dei centri religiosi pi\u00f9 importanti della Russia.\nL'attuale Cremlino e le principali chiese vennero costruite nel XVI secolo, durante la prima parte del regno di Ivan IV \"Il Terribile\", dietro richiesta del vescovo metropolita di Mosca, Filippo II. L'abbazia acquis\u00ec notoriet\u00e0 e divenne uno dei centri religiosi pi\u00f9 importanti della Russia.\nAgli inizi del XVII secolo il monastero fu fortificato in pi\u00f9 punti con la costruzione di una cinta di mura in pietra, sormontata da torri ed un profondo fossato, per permettere ai monaci di sostenere l'eventuale attacco delle truppe svedesi e danesi.\nIn occasione dello scisma della Chiesa ortodossa russa i monaci vetero credenti cacciarono i rappresentanti dello zar dalle isole, provocando l'assedio di otto anni da parte dell'esercito di Alessio I (1668-1676).\nDurante il periodo imperiale russo il monastero fu rinomato come fortezza. Riusc\u00ec infatti a respingere gli attacchi stranieri durante la prima guerra del nord (XVI secolo), il Periodo dei torbidi (XVII secolo), la guerra di Crimea (XIX secolo) e la guerra civile russa (XX secolo).\nIn \"Arcipelago Gulag\" Aleksandr Solzenicyn descrive il secolare lavoro dei monaci, per mostrare come le isole fossero floride prima dell'apertura del \"gulag\":\nGulag sovietico.\nDopo la rivoluzione russa in Russia (1917-18), i monaci vennero cacciati e gli edifici sacri profanati; la stessa cattedrale fu trasformata in dormitorio.\nData la sua costruzione che impediva ogni possibilit\u00e0 di fuga, il monastero divenne sede di un \"gulag\" nel 1921, mentre Lenin era ancora a capo della Russia sovietica. Fu trasformato in prigione nel 1929 e chiuso dieci anni dopo, alla vigilia della seconda guerra mondiale. Sfruttando la posizione strategica delle isole, all'inizio della guerra il governo sovietico le trasform\u00f2 in base navale per la Flotta del Nord. Secondo lo storico Jurij Brodskij, nel \"gulag\" morirono 10\u00a0000 persone.\nOggi: monastero e luogo della memoria.\nAll'indomani della caduta dell'URSS, nel 1990, il terreno su cui sorge l'ex campo di lavoro venne restituito alla Chiesa ortodossa russa, mentre gli edifici dell'ex \"gulag\" rimasero di propriet\u00e0 dello Stato, che ne ha ceduto alcuni in concessione ai monaci. Nel 2003 \u00e8 stata riaperta al culto la cattedrale.\nOgni anno circa 11\u00a0000 devoti si recano in pellegrinaggio nei luoghi sacri delle isole Solovki.\nNella cultura di massa.\nNel romanzo \"Luned\u00ec inizia sabato\" dei fratelli Strugatskij (1965), l'ISSTEMS (IStituto di ricerca Scientifica e TEcnologica per la Magia e la Stregoneria) \u00e8 ubicato in Carelia, nella cittadina fittizia di Solovets, ovviamente ispirata alle isole e all'omonimo monastero."}
{"id": "1453131", "revid": "253269", "url": "https://it.wikipedia.org/wiki?curid=1453131", "title": "Eric Blore", "text": "Molto attivo ad Hollywood dove, sfruttando il suo piglio tutto britannico per caratterizzare i suoi personaggi, interpret\u00f2 circa ottanta film.\nBiografia.\nDopo aver frequentato il college, Eric Blore si diede alla professione di agente assicurativo; mentre era in viaggio di lavoro in Australia nacque il suo interesse per il mondo della recitazione, che ben presto divenne una vera e propria passione, fu cos\u00ec che di ritorno in Inghilterra abbandon\u00f2 l'attivit\u00e0 di assicuratore per iniziare quella di attore. Durante la Prima guerra mondiale venne assegnato fra le file dei \"South Wales Borderers\". Nel 1917 spos\u00f2 la prima moglie, Violet Winter, che mor\u00ec nel 1919. Nel 1923 si trasfer\u00ec negli Stati Uniti, dove si dedic\u00f2 alla recitazione nei teatri di Broadway. Nel 1926 spos\u00f2 la sua seconda moglie, Clara Mackin. \nDurante il suo periodo a Broadway (1923-1926), data la scarsit\u00e0 di ruoli drammatici, per i quali era pi\u00f9 portato, si diede a ruoli da caratterista in commedie musicali e riviste, per le quali scrisse anche diverse canzoni, grazie alle quali ricevette cospicui guadagni dai diritti d'autore. Nonostante avesse tentato gi\u00e0 in madrepatria la via del cinema intorno agli inizi degli anni venti, senza grandi risultati, nel 1926 partecip\u00f2 alla versione muta del classico di Francis Scott Fitzgerald \"Il grande Gatsby\" per la regia di Herbert Brenon, con Warner Baxter e Lois Wilson. \nLa sua grande abilit\u00e0 nel caratterizzare personaggi dall'impassibile aria anglosassone, lo rese adatto ai ruoli di cameriere o di maggiordomo in diverse pellicole, e divenne una presenza costante nella serie di film interpretati dal duo Ginger Rogers-Fred Astaire, a partire da \"Carioca\" (1933). Nello stesso anno, dopo aver partecipato alla versione teatrale di \"The Gay Divorcee\", interpret\u00f2 lo stesso ruolo di maggiordomo nel film \"Cerco il mio amore\" (1934), sempre al fianco del duo Rogers/Astaire. La sua interpretazione gli valse la scrittura per la serie di pellicole di spionaggio ispirate al personaggio di Lone Wolf, creato dallo scrittore Louis Joseph Vance e adattato allo schermo dallo sceneggiatore Wolfe Kaufman.\nLa serie, prodotta dalla Columbia Pictures, dette origine a ben undici pellicole che tennero impegnato Blore dal 1940 al 1947, e che lo videro al fianco di Warren William nel ruolo di Michael Lanyard, ovvero \"Lone Wolf\", il ladro-spia. Sempre nello stesso periodo, Blore venne invitato a far parte del gruppo di attori scelti dal celebre regista Preston Sturges, per il quale tuttavia l'attore pot\u00e9 recitare solo in due pellicole, \"Lady Eva\" (1941) e \"I dimenticati\" (1941). \nDopo gli anni quaranta, la carriera di Blore inizi\u00f2 la fase calante, e, a parte sporadiche partecipazioni in tono minore in pochi film, l'attore si ritir\u00f2 definitivamente dalle scene nel 1955. \nMor\u00ec d'infarto pochi anni dopo, nel 1959, nella sua casa di Hollywood, all'et\u00e0 di 71 anni.\nDoppiatori italiani.\nDa doppiatore \u00e8 stato sostituito da:"}
{"id": "1453132", "revid": "14691", "url": "https://it.wikipedia.org/wiki?curid=1453132", "title": "Namibe (provincia)", "text": ""}
{"id": "1453133", "revid": "174925", "url": "https://it.wikipedia.org/wiki?curid=1453133", "title": "Monastero di Solovetskij", "text": ""}
{"id": "1453136", "revid": "767487", "url": "https://it.wikipedia.org/wiki?curid=1453136", "title": "Robeasca", "text": "Robeasca \u00e8 un comune della Romania di 1.209 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 2 villaggi: Mo\u0219e\u0219ti e Robeasca."}
{"id": "1453139", "revid": "2018934", "url": "https://it.wikipedia.org/wiki?curid=1453139", "title": "Guerra degli Otto Santi", "text": "La guerra degli otto santi fu una guerra tra lo Stato Pontificio e le citt\u00e0 del centro Italia, soprattutto Firenze, avvenuta tra il 1375 e il 1378.\nPremesse.\nNel 1375 i legati pontifici stavano ri-assoggettando i territori dello Stato Pontificio in vista di un imminente ritorno del papa a Roma da Avignone. L'Italia non si era ancora ripresa dallo choc della peste nera del 1348 e ancora ne subiva ciclicamente le conseguenze con ondate residue di epidemia, carestia e stagnazione economica dovuta alla mancanza di manodopera.\nI legati pontifici, tutti di origine francese e mal visti dalla popolazione locale, erano alle prese con altri problemi a Bologna, quando giunse da Firenze la richiesta di grano che il cardinale nella citt\u00e0 emiliana Guillaume Noellet declin\u00f2 seccamente. L'azione venne interpretata come un tentativo di indebolire Firenze prima di provare a conquistarla, aggravata dall'ingresso delle truppe di Giovanni Acuto nel territorio fiorentino (sebbene il legato si affrettasse a smentire che il condottiero inglese fosse ancora al soldo della Chiesa).\nLa guerra.\nPer rivalsa, incitati soprattutto nei ceti subalterni dai semiereticali \"fraticelli\" nemici della ricchezza della corte avignonese, i fiorentini entrarono in lotta contro il Papa, fomentando la rivolta anche nelle altre citt\u00e0 assoggettate: Milano, Lucca, Siena, Pisa, alle quali si aggiunsero poi Arezzo, Viterbo, Perugia, Citt\u00e0 di Castello, Montefiascone, Foligno, Spoleto, Gubbio, Terni, Narni, Todi, Assisi, Chiusi, Orvieto, Orte, Toscanella, Radicofani, Sarteano, Camerino, Fermo, Ascoli e molte altre.\nGli Otto della Guerra e la scomunica.\nA Firenze venne creata una magistratura apposita degli Otto della Guerra con Alessandro Bardi, Giovanni Dini, Giovanni Magalotti, Andrea Salviati, Guccio Gucci, Tommaso Strozzi, Matteo Soldi e Giovanni Moni. Coluccio Salutati, cancelliere della Repubblica fiorentina, inviava infuocate lettere ai romani perch\u00e9 si ribellassero. Nel 1376 si un\u00ec alla lega Bologna, fortemente sovvenzionata da Firenze a ribellarsi: a scopo dimostrativo Giovanni Acuto compiva pochi giorni dopo l'eccidio di Faenza. Fu allora (31 marzo 1376) che papa Gregorio XI decise di scomunicare i fiorentini dichiarando decaduto qualsiasi debito verso di loro ed iniziando con lo scacciare seicento di loro da Avignone confiscando tutti i loro beni.\nLa contromossa dei fiorentini fu quella di iniziare a chiamare gli otto magistrati della guerra \"Otto santi\", a sottolineare la legittimit\u00e0 morale delle loro rivendicazioni.\nNel frattempo il papa aveva assoldato la compagnia dei Bretoni, famosi per la loro ferocia, che mosse l'assedio contro Bologna prima di dirigersi, secondo i progetti, su Firenze. L'assedio di Bologna si risolse con un atto simbolico, la sfida a duello tra i mercenari stranieri e gli italiani Betto Biffoli e Guido d'Asciano.\nIl rientro del papa.\nQuando Caterina da Siena, grande mediatrice tra gli interessi opposti dei fiorentini e del papato, ottenne il rientro del papa in Italia (in viaggio dal 13 settembre 1376 al 17 gennaio 1377), si apr\u00ec un nuovo tavolo di trattative da Roma. La diplomazia per\u00f2 non ebbe esito, mentre anche Bolsena si ribellava e Cesena sub\u00ec il massacro dei Bretoni che caus\u00f2 oltre 4000 morti. Con la tregua stipulata da Bologna, i fiorentini decisero di arruolare Giovanni Acuto dalla loro parte (aprile 1377), mentre il clero fiorentino veniva pesantemente tassato ed obbligato a riaprire le chiese e celebrare le funzioni.\nLa conclusione.\nL'intransigenza degli Otto (la cui mancata deposizione era ormai l'unico motivo di attrito col pontefice) venne mediata dall'intervento di Bernab\u00f2 Visconti, che convoc\u00f2 una conferenza di trattative a Sarzana, nella Riviera di Levante, (12 marzo 1378) interrotta pochi giorni dopo (il 27) per la morte di Papa Gregorio XI.\nIl successore Urbano VI riusc\u00ec a far firmare un trattato di pace poco dopo (28 luglio) a Tivoli. I fiorentini si impegnarono a pagare, in cambio della cancellazione dell'interdizione, la somma di 350.000 fiorini. Vennero pagati solo in parte."}
{"id": "1453140", "revid": "36426", "url": "https://it.wikipedia.org/wiki?curid=1453140", "title": "Guerra degli otto santi", "text": ""}
{"id": "1453141", "revid": "267975", "url": "https://it.wikipedia.org/wiki?curid=1453141", "title": "Monastero di Kirillo-Beloserskij", "text": "Il monastero di Kirillo-Beloserskij (in lingua russa \u041a\u0438\u0440\u0438\u043b\u043b\u043e-\u0411\u0435\u043b\u043e\u0437\u0435\u0440\u0441\u043a\u0438\u0439 \u043c\u043e\u043d\u0430\u0441\u0442\u044b\u0440\u044c), anche monastero dell'Assunzione di San Cirillo, \u00e8 il monastero pi\u00f9 grande della Russia settentrionale, fu fondato nel 1397. Dal XX secolo, la citt\u00e0 di Kirillov \u00e8 cresciuta fino ad arrivare nei pressi del monastero."}
{"id": "1453145", "revid": "1305772", "url": "https://it.wikipedia.org/wiki?curid=1453145", "title": "Oltre la morte", "text": ""}
{"id": "1453146", "revid": "767487", "url": "https://it.wikipedia.org/wiki?curid=1453146", "title": "Ru\u0219e\u021bu", "text": "Ru\u0219e\u021bu \u00e8 un comune della Romania di 4.080 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 2 villaggi: Ru\u0219e\u021bu e Sergent Ionel \u0218tefan."}
{"id": "1453148", "revid": "287204", "url": "https://it.wikipedia.org/wiki?curid=1453148", "title": "Rusetu", "text": ""}
{"id": "1453149", "revid": "765341", "url": "https://it.wikipedia.org/wiki?curid=1453149", "title": "Carlo di Lorena (1567-1607)", "text": "Secondogenito del duca Carlo III e di Claudia di Valois (figlia di Enrico II), fu vescovo di Metz (1578-1607) e Strasburgo (1604-1607).\nBiografia.\nAvviato sin dalla giovinezza alla carriera ecclesiastica, venne dotato di numerosi benefici e la sua educazione venne affidata ai gesuiti del collegio di Pont-\u00e0-Mousson.\nIl 18 luglio 1578 fu eletto vescovo di Metz; papa Sisto V lo cre\u00f2 cardinale diacono di Sant'Agata in Suburra nel concistoro del 20 dicembre 1589. Fu legato pontificio nei ducati di Lorena e Bar e nel territorio dei Tre Vescovati (Metz, Toul e Verdun).\nIl 1\u00ba luglio del 1592 il capitolo cattedrale di Strasburgo lo elesse vescovo, ma la citt\u00e0, che aveva abbracciato la Riforma, si oppose: la sede venne occupata dal luterano Giovanni Giorgio di Brandeburgo fino al 1604, quando Carlo venne riconosciuto anche dai canonici protestanti.\nSi adoper\u00f2 per l'applicazione delle canoni del Concilio di Trento in Lorena. Significativo fu il suo contributo alla riforma della vita consacrata nella regione: sotto la sua protezione sorsero la congregazione benedettina dei Santi Vitone e Idulfo, quella dei canonici del Nostro Salvatore, le Canonichesse di Sant'Agostino ed i Premostratensi vennero riformati.\nIl duca Carlo III richiese a papa Clemente VIII la creazione di una diocesi con sede a Nancy il cui territorio venisse smembrato da quello della diocesi di Toul: il pontefice rifiut\u00f2, ma istitu\u00ec la carica di Primate di Lorena, con sede a Nancy, che ebbe come primo titolare il cardinale Carlo. Mor\u00ec nel 1607."}
{"id": "1453157", "revid": "1728", "url": "https://it.wikipedia.org/wiki?curid=1453157", "title": "Master Sgt Gary Gordon", "text": ""}
{"id": "1453158", "revid": "53669", "url": "https://it.wikipedia.org/wiki?curid=1453158", "title": "Zombi 4", "text": ""}
{"id": "1453163", "revid": "14691", "url": "https://it.wikipedia.org/wiki?curid=1453163", "title": "U\u00edge (provincia)", "text": ""}
{"id": "1453165", "revid": "599013", "url": "https://it.wikipedia.org/wiki?curid=1453165", "title": "Natal Sharks", "text": "I Natal Sharks sono una squadra sudafricana di rugby a 15 che compete annualmente alla Currie Cup. Fondata nel 1890, rappresenta la provincia di KwaZulu-Natal e disputa le gare interne al Kings Park Stadium di Durban.\nStoria.\nNonostante i Natal Sharks siano una delle squadre sudafricane pi\u00f9 vecchie, essendo fondati nel 1890, non hanno raccolto un gran numero di successi negli anni passati. Quattro vittorie in finale di Currie Cup risalgono agli anni 1990: nel 1990 sconfissero Northern Transvaal per 18-12, nel 1992 batterono il Transvaal 14-13, nel 1995 sconfissero la Western Province per 25-17 e l'anno successivo i Golden Lions per 33-15. In totale durante gli anni 1990 disputarono sei finali, mentre la prima storica finale disputata risale al 1956 (vittoria del Northern Transvaal per 9-8).\nDal 2010 al 2013 i Natal Sharks raggiunsero la finale per quattro anni consecutivi, vincendo il titolo in due occasioni (nel 2010 e nel 2013)."}
{"id": "1453167", "revid": "767487", "url": "https://it.wikipedia.org/wiki?curid=1453167", "title": "S\u0103geata", "text": "S\u0103geata \u00e8 un comune della Romania di 5.203 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 7 villaggi: Bani\u021ba, Beilic, Bordu\u0219ani, D\u00eembroca, G\u0103v\u0103ne\u0219ti, Movili\u021ba, S\u0103geata."}
{"id": "1453169", "revid": "287204", "url": "https://it.wikipedia.org/wiki?curid=1453169", "title": "Sageata", "text": ""}
{"id": "1453174", "revid": "597500", "url": "https://it.wikipedia.org/wiki?curid=1453174", "title": "Scaramucce", "text": "Scaramucce \u00e8 il terzo album dei Rond\u00f2 Veneziano pubblicato in Italia il 15 ottobre 1982 dalla Baby Records.\nAlbum molto classico che fa meno uso di elettronica rispetto alla gi\u00e0 scarsa dei primi due, \u00e8 stato premiato in Italia e in Svizzera con due dischi di platino. I brani scelti sono quelli scartati dalla scaletta del secondo album. Dei tre singoli estratti, \"Scaramucce\", \"Pulcinella\" e \"Arabesco\" solamente l'ultimo \u00e8 diventato famoso.\nIl disco.\nLe musiche sono di Gian Piero Reverberi e Laura Giordano, dirette ed arrangiate dallo stesso Gian Piero Reverberi. La copertina e il logo dell'orchestra sono di Erminia Munari ed Enzo Mombrini.\nLe composizioni.\n\"Scaramucce\".\n\"Moderato\" in la maggiore\n\"Alla corte del re\".\n\"Lentamente\" in sol maggiore\n\"Arabesco\".\n\"Allegro\" in sol maggiore\n\"Laguna incantata\".\n\"Lento\" in re maggiore\n\"Campielli\".\n\"Allegro\" in re maggiore\n\"Pulcinella\".\n\"Allegro\" in sol maggiore\n\"Oboe d'amore\".\n\"Allegro\" in do maggiore\n\"Re Sole\".\n\"Allegro\" in fa maggiore\n\"Riflessi sull'acqua\".\n\"Lento\" in fa diesis minore\n\"Trasparenze\".\n\"Moderatamente lento\" in sol maggiore"}
{"id": "1453175", "revid": "339392", "url": "https://it.wikipedia.org/wiki?curid=1453175", "title": "Flavio Onorio", "text": ""}
{"id": "1453176", "revid": "110157", "url": "https://it.wikipedia.org/wiki?curid=1453176", "title": "U\u00edge", "text": "U\u00edge (fino al 1975 chiamata Carmona) \u00e8 una citt\u00e0 dell'Angola settentrionale, capoluogo della provincia omonima. Ha una popolazione di 113.738 abitanti."}
{"id": "1453178", "revid": "767487", "url": "https://it.wikipedia.org/wiki?curid=1453178", "title": "Trappola per sette spie", "text": "Trappola per sette spie \u00e8 un film del 1967 diretto da Mario Amendola."}
{"id": "1453179", "revid": "14691", "url": "https://it.wikipedia.org/wiki?curid=1453179", "title": "Zaire (provincia)", "text": ""}
{"id": "1453180", "revid": "767487", "url": "https://it.wikipedia.org/wiki?curid=1453180", "title": "S\u0103h\u0103teni", "text": "S\u0103h\u0103teni \u00e8 un comune della Romania di 3.408 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 4 villaggi: G\u0103geni, Istri\u021ba de Jos, S\u0103h\u0103teni, Vintileanca."}
{"id": "1453181", "revid": "287204", "url": "https://it.wikipedia.org/wiki?curid=1453181", "title": "Sahateni", "text": ""}
{"id": "1453187", "revid": "597500", "url": "https://it.wikipedia.org/wiki?curid=1453187", "title": "Prestige (Rond\u00f2 Veneziano)", "text": "Prestige \u00e8 il quattordicesimo album in studio dei Rond\u00f2 Veneziano pubblicato il 31 ottobre 1991 dalla Baby Records-Cleo Music AG.\nIl disco.\nL'album internazionale si chiama \"Magica melodia\" e contiene l'inedito omonimo e \"Incontro\", \"Prestige\" \u00e8 stato sostituito dal brano \"Barocco\" del 1990; tutti gli altri brani sono compresi in un diverso ordine. \nLa versione ufficiale neerlandese ha come titolo \"Interlude\", ma presenta la stessa scaletta dell'album italiano."}
{"id": "1453193", "revid": "767487", "url": "https://it.wikipedia.org/wiki?curid=1453193", "title": "...dai nemici mi guardo io!", "text": "...dai nemici mi guardo io! \u00e8 un film del 1968 diretto da Mario Amendola.\nTrama.\nIn punto di morte, un maggiore sudista consegna ad Alan Burton, uno dei tre dollari \"speciali\" che consentiranno al loro possessore per mettere le mani sul tesoro."}
{"id": "1453194", "revid": "1788047", "url": "https://it.wikipedia.org/wiki?curid=1453194", "title": "Biritinga", "text": "Biritinga \u00e8 un comune del Brasile nello Stato di Bahia, parte della mesoregione del Nordeste Baiano e della microregione di Serrinha."}
{"id": "1453195", "revid": "767487", "url": "https://it.wikipedia.org/wiki?curid=1453195", "title": "S\u0103poca", "text": "S\u0103poca \u00e8 un comune della Romania di 3.219 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 2 villaggi: M\u0103te\u0219ti e S\u0103poca."}
{"id": "1453196", "revid": "287204", "url": "https://it.wikipedia.org/wiki?curid=1453196", "title": "Sapoca", "text": ""}
{"id": "1453200", "revid": "228587", "url": "https://it.wikipedia.org/wiki?curid=1453200", "title": "Carlo di Lorena", "text": ""}
{"id": "1453202", "revid": "28057", "url": "https://it.wikipedia.org/wiki?curid=1453202", "title": "Cum Multa Sint", "text": "Cum Multa Sint \u00e8 un'enciclica di papa Leone XIII, scritta l'8 dicembre 1882.\nContenuto.\nIndirizzata ai vescovi spagnoli, la lettera richiama i fedeli cattolici all'unit\u00e0 nel rispetto dello Stato, nel contesto storico post unitario di ostilit\u00e0 tra papato e regno d'Italia."}
{"id": "1453203", "revid": "433605", "url": "https://it.wikipedia.org/wiki?curid=1453203", "title": "Boa Nova", "text": "Boa Nova \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1453204", "revid": "6923", "url": "https://it.wikipedia.org/wiki?curid=1453204", "title": "Pietro Rossi (scacchista)", "text": "Biografia.\nNato a Treviso, visse per molti anni a Matera, dove fu professore di Scienze Sociali presso l'Istituto Magistrale Tommaso Stigliani. Scrisse saggi su Maria Montessori, le sorelle Agazzi e Froebel.\nCompose circa 380 studi di scacchi, dei quali pi\u00f9 di 240 sono pubblicati nel database di Harold van der Heijden. Ottenne oltre 120 riconoscimenti e premiazioni in concorsi di composizione.\nNel maggio 2007 la Federazione Scacchistica Italiana gli confer\u00ec una medaglia d'oro alla carriera per meriti conseguiti nel campo della studistica.\nNegli ultimi anni si accost\u00f2 alla poesia e pubblic\u00f2 con la Tipografia Centrostampa di Matera otto volumi di versi."}
{"id": "1453207", "revid": "508036", "url": "https://it.wikipedia.org/wiki?curid=1453207", "title": "Il terrore dell'Oklahoma", "text": "Il terrore dell'Oklahoma \u00e8 un film parodia del 1959 diretto da Mario Amendola.\nTrama.\nNel piccolo e tranquillo villaggio di Rio Placido, un brutto giorno la quiete viene interrotta dall'arrivo in paese di una banda di fuorilegge che, saputo che nei paraggi vi \u00e8 una ricca miniera d\u2019oro, con le minacce e le violenze, induce gli abitanti ad andarsene e ad abbandonare le loro case e le loro terre per lasciare ai banditi il totale sfruttamento della miniera. Ma alcuni abitanti del villaggio, che non si vogliono arrendere, assoldano un pistolero chiamato il \"Terrore dell'Oklahoma\", col compito di proteggerli. Ma il pistolero e lo sceriffo non sembrano avere il coraggio sufficiente per questo. Per fortuna i componenti di una numerosa famiglia di quaccheri, cambiate le loro convinzioni religiose, imbracciano i fucili, mettono in fuga i malviventi e traggono d'impaccio il Terrore dell'Oklahoma.\nProduzione.\nViene considerato il primo western all'italiana La fotografia \u00e8 di Adalberto Albertini, futuro regista \"di genere\"."}
{"id": "1453211", "revid": "433605", "url": "https://it.wikipedia.org/wiki?curid=1453211", "title": "Boa Vista do Tupim", "text": "Boa Vista do Tupim \u00e8 un comune del Brasile nello Stato di Bahia, parte della mesoregione del Centro-Norte Baiano e della microregione di Itaberaba."}
{"id": "1453212", "revid": "767487", "url": "https://it.wikipedia.org/wiki?curid=1453212", "title": "Sol (birra)", "text": "La Sol \u00e8 una marca di birra messicana prodotta dalla Cuauhtemoc Moctezuma Cerveceria del gruppo Femsa.\nStoria.\nLa Sol viene fondata nel 1889 a Citt\u00e0 del Messico con il nome originale di \"El Sol\"."}
{"id": "1453217", "revid": "1788047", "url": "https://it.wikipedia.org/wiki?curid=1453217", "title": "Bom Jesus da Lapa", "text": "Bom Jesus da Lapa \nMacap\u00e1 \u00e8 un comune del Brasile nello Stato di Bahia, parte della mesoregione di Vale S\u00e3o-Franciscano da Bahia e della microregione di Bom Jesus da Lapa.\nIn una grotta scoperta 350 anni fa \u00e8 ospitato il Santu\u00e1rio de Bom Jesus da Lapa, uno dei santuari pi\u00f9 popolari di tutto il Brasile."}
{"id": "1453218", "revid": "767487", "url": "https://it.wikipedia.org/wiki?curid=1453218", "title": "S\u0103rule\u0219ti (Buz\u0103u)", "text": "S\u0103rule\u015fti \u00e8 un comune della Romania di 1.448 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 7 villaggi: C\u0103r\u0103tn\u0103u de Jos, C\u0103r\u0103tn\u0103u de Sus, Goicelu, S\u0103rile C\u0103tun, S\u0103rule\u0219ti, Valea Larg\u0103, Valea St\u00eenei."}
{"id": "1453219", "revid": "767487", "url": "https://it.wikipedia.org/wiki?curid=1453219", "title": "Comunit\u00e0 montana Alto Basento", "text": "La Comunit\u00e0 montana Alto Basento si trova in provincia di Potenza (Basilicata). \nLa comunit\u00e0 \u00e8 costituita dai seguenti comuni:"}
{"id": "1453220", "revid": "1788047", "url": "https://it.wikipedia.org/wiki?curid=1453220", "title": "Bom Jesus da Serra", "text": "Bom Jesus da Serra \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Vit\u00f3ria da Conquista."}
{"id": "1453221", "revid": "767487", "url": "https://it.wikipedia.org/wiki?curid=1453221", "title": "La feldmarescialla - Rita fugge... lui corre... egli scappa", "text": "La feldmarescialla. Rita fugge... lui corre... egli scappa \u00e8 un film del 1967 diretto da Steno.\nTrama.\nIl film \u00e8 ambientato nell'Italia occupata dai nazisti nel 1944. La prima parte del film si svolge a Firenze. Un aviatore statunitense, il cui aereo \u00e8 stato abbattuto, viene aiutato da Rita, una ragazza. Per salvarsi si travestiranno da soldati nazisti, insieme a Giuliano Fineschi, l'uomo di cui Rita \u00e8 innamorata. Li insegue un capitano tedesco, intimamente pacifista."}
{"id": "1453228", "revid": "4175", "url": "https://it.wikipedia.org/wiki?curid=1453228", "title": "Rugby Lazio", "text": "La Rugby Lazio fu un club italiano di rugby a 15 di Roma.\nNata nel 1992 per scissione dalla , ramo rugbistico della nota polisportiva, milit\u00f2 tra serie B e serie C nazionale.\nI due club furono brevemente riuniti fino a una nuova scissione nel 2000, definitivamente rientrata con il ricongiungimento avvenuto nel 2008.\nStoria.\nLa era nata nel 1927 e, dopo varie vicende, si era ricostituita nel dopoguerra nel 1951.\nNel 1992 il club perse l'appoggio dello sponsor e non pot\u00e9 intraprendere l'attivit\u00e0 sportiva per la stagione successiva, con cessione di tutti i tesserati al .\nUn gruppo di ex giocatori della squadra, guidati da Mario Ricciardi, ricostitu\u00ec quindi un nuovo sodalizio chiamato \"Lazio Club\" che ripart\u00ec dalla serie C e da un rinato settore giovanile.\nNel 1993 la fu riammessa al campionato e quindi le due societ\u00e0 omonime si trovarono a convivere anche, talora, nella stessa serie; la confusione societaria fu risolta nell'ottobre 1998 con una conferenza stampa di riunificazione.\nIl connubio dur\u00f2 solo due anni perch\u00e9 nel 2000 la S.S. Lazio concluse un accordo di \"partnership\" con la , altra formazione della Capitale, assumendo il nome di .\nA seguito di tale modifica societaria, di nuovo Mario Ricciardi rifond\u00f2 la Lazio Rugby ripartendo dalle categorie giovanili e ricostituendole tutte entro il 2003.\nNel frattempo, nel 2006, la S.S. Lazio torn\u00f2 nell'orbita della polisportiva dopo lo scioglimento dell'accordo di collaborazione con la Primavera mentre la Rugby Lazio acquisiva il titolo sportivo di serie B del Sabina Rugby.\nPer due anni le due societ\u00e0 coabitarono, seppure in serie diverse (la S.S. Lazio fu promossa in serie A a fine stagione), fino alla definitiva riunificazione avvenuta il sotto il titolo sportivo della S.S. Lazio."}
{"id": "1453231", "revid": "1788047", "url": "https://it.wikipedia.org/wiki?curid=1453231", "title": "Boninal", "text": "Boninal \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Seabra."}
{"id": "1453232", "revid": "1842072", "url": "https://it.wikipedia.org/wiki?curid=1453232", "title": "HUMINT clandestina", "text": "Con HUMINT clandestina si intendono azioni di spionaggio di tipo HUMINT svolte come covert operations.\nUn ampio ventaglio di ruoli pu\u00f2 essere svolto dalle fonti di HUMINT clandestina. Vi rientra la classica \"spia\" che raccoglie \"intelligence\", ma anche \"corrieri\" ed altro personale, che amministrano le loro \"comunicazioni di sicurezza\". Come personale di appoggio possiamo far rientrare gli \"agenti di accesso\" che possono procurare il contatto tra la potenziale spia ed il \"case officer\" incaricato di reclutarla.\nGrandi reti spionistiche possono comporsi di livelli multipli di spie, personale di appoggio, supervisori. Tali reti sono normalmente organizzate in un \"sistema a celle\", in cui ciascun affiliato conosce gli altri membri della sua cella di appartenenza, forse il \"case officer\" (formalmente esterno alla cella), ed un metodo di emergenza \u2013 non necessariamente una persona \u2013 per mettersi in contatto con livelli organizzativi superiori, in caso di cattura del \"capocella\" o del \"case officer\".\nVi possono essere soggetti che sono sempre fedeli al servizio informazioni del paese \"A\", ma svolgono funzioni per acquisire informazioni sul paese \"B\". Nell'esercizio di tali funzioni, possono raccogliere informazioni direttamente, o possono soltanto reclutare e dirigere gli effettivi raccoglitori di HUMINT. Nel fare tutto ci\u00f2, possono ostentare lealt\u00e0 al paese \"C\".\nSi noti che questa voce non tratta espressamente l'argomento ricognizione speciale, attivit\u00e0 generalmente svolta, sia pure oltre le linee nemiche, da militari in uniforme, che per questo motivo non sono assimilabili (secondo il diritto internazionale) alle spie. Ci\u00f2 non esclude che in talune circostanze gli operatori in divisa possano prestare attivit\u00e0 di appoggio agli agenti segreti \"stricto sensu\". Un'altra questione ancora \u00e8 quella delle \"covert operations\", durante le quali personale, con o senza uniforme, pu\u00f2 condurre incursioni, sabotaggi, assassinii, propaganda, operazioni psicologiche, e cos\u00ec via."}
{"id": "1453234", "revid": "1788047", "url": "https://it.wikipedia.org/wiki?curid=1453234", "title": "Bonito (Bahia)", "text": "Bonito \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Seabra."}
{"id": "1453235", "revid": "767487", "url": "https://it.wikipedia.org/wiki?curid=1453235", "title": "Scor\u021boasa", "text": "Scor\u021boasa \u00e8 un comune della Romania di 3.175 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 11 villaggi: Balta Tocila, Beciu, D\u00eelma, Deleni, Golul Grabicina, Grabicina de Jos, Grabicina de Sus, Gura V\u0103ii, Policiori, Plopeasa, Scor\u021boasa."}
{"id": "1453236", "revid": "287204", "url": "https://it.wikipedia.org/wiki?curid=1453236", "title": "Scortoasa", "text": ""}
{"id": "1453238", "revid": "1788047", "url": "https://it.wikipedia.org/wiki?curid=1453238", "title": "Boquira", "text": "Boquira \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Boquira."}
{"id": "1453240", "revid": "767487", "url": "https://it.wikipedia.org/wiki?curid=1453240", "title": "Le Amazzoni - Donne d'amore e di guerra", "text": "Le Amazzoni - Donne d'amore e di guerra \u00e8 un film del 1973 diretto da Alfonso Brescia.\nTrama.\nLe Amazzoni, guidate dalla feroce regina Antiope, vanno a caccia di uomini solo per usarli in lavori forzati. Gli abitanti di Leocos vengono animati alla difesa di Valeria, indomita figlia del capo che assolda quattro briganti, comandati da Zeno, cui affida l'istruzione militare di uomini e donne, dietro compenso di cibo, pelli e donne."}
{"id": "1453244", "revid": "1788047", "url": "https://it.wikipedia.org/wiki?curid=1453244", "title": "Botupor\u00e3", "text": "Botupor\u00e3 \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Boquira."}
{"id": "1453252", "revid": "767487", "url": "https://it.wikipedia.org/wiki?curid=1453252", "title": "Scutelnici", "text": "Scutelnici \u00e8 un comune della Romania di 2.478 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 4 villaggi: Arcanu, Br\u0103g\u0103reasa, Lip\u0103nescu, Scutelnici."}
{"id": "1453253", "revid": "1788047", "url": "https://it.wikipedia.org/wiki?curid=1453253", "title": "Brejol\u00e2ndia", "text": "Brejol\u00e2ndia \u00e8 un comune del Brasile nello Stato di Bahia, parte della mesoregione dell'Extremo Oeste Baiano e della microregione di Cotegipe."}
{"id": "1453256", "revid": "36426", "url": "https://it.wikipedia.org/wiki?curid=1453256", "title": "Architettura gotica italiana", "text": ""}
{"id": "1453261", "revid": "1788047", "url": "https://it.wikipedia.org/wiki?curid=1453261", "title": "Brej\u00f5es", "text": "Brej\u00f5es \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Jequi\u00e9."}
{"id": "1453262", "revid": "14691", "url": "https://it.wikipedia.org/wiki?curid=1453262", "title": "Provincia di Zaire", "text": ""}
{"id": "1453265", "revid": "767487", "url": "https://it.wikipedia.org/wiki?curid=1453265", "title": "Brotas de Maca\u00fabas", "text": "Brotas de Maca\u00fabas \u00e8 un comune del Brasile nello Stato di Bahia, parte della mesoregione del Centro-Sul Baiano e della microregione di Boquira."}
{"id": "1453266", "revid": "14691", "url": "https://it.wikipedia.org/wiki?curid=1453266", "title": "Moxico", "text": ""}
{"id": "1453267", "revid": "287204", "url": "https://it.wikipedia.org/wiki?curid=1453267", "title": "Umbreon", "text": ""}
{"id": "1453270", "revid": "767487", "url": "https://it.wikipedia.org/wiki?curid=1453270", "title": "Siriu", "text": "Siriu \u00e8 un comune della Romania di 3.153 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 5 villaggi: Ca\u0219oca, Col\u021bul Pietrei, Gura Siriului, Lunca Jari\u0219tii, Muscelu\u0219a."}
{"id": "1453274", "revid": "775372", "url": "https://it.wikipedia.org/wiki?curid=1453274", "title": "Dollaro liberiano", "text": "Il dollaro (codice ISO \"LRD\") \u00e8 la valuta della Liberia dal 1943. Il dollaro \u00e8 stata anche la valuta di questo stato tra il 1847 ed il 1907. Normalmente \u00e8 abbreviato con il simbolo di dollaro $, o in alternativa con L$ per distinguerlo da altre valute con lo stesso nome. La moneta \u00e8 suddivisa in 100 cent.\nPer tutta la storia della repubblica fino al 1960, la variazione iconografica sul recto di alcuni valori era caratterizzata da un volto raffigurante la personificazione del paese: come risultato dell'impronta statunitense e quindi occidentale, essa fu talmente forte che inizialmente si scelse di adottare l'effigie di una donna di razza bianca; solo da quell'anno venne sostituita da una donna africana.\nPrimo dollaro.\nIl primo dollaro liberiano fu emesso nel 1847. Aveva un tasso fisso di cambio alla pari con il dollaro statunitense e circol\u00f2 accanto a questo fino al 1907, quando la Liberia adott\u00f2 la sterlina dell'Africa occidentale britannica, che era legata alla sterlina britannica.\nMonete.\nNel 1847 furono coniate monete in rame da 1 e 2 cent e furono le uniche monete liberiane fino al 1896, quando fu emessa una serie completa costituita da pezzi 1, 2, 10, 25 e 50 cent. L'ultima emissione fu battuta nel 1906.\nBanconote.\nIl dipartimento del tesoro emise delle banconote tra il 1857 ed il 1880 con i valori da 10 e 50 cent e da 1, 2, 3, 5 e 10 dollari.\nSecondo dollaro.\nLa valuta statunitense sostitu\u00ec la sterlina dell'Africa orientale britannica in Liberia nel 1935 . Dal 1937 la Liberia emise le sue monete che circolarono accanto a quelle statunitensi.\nAlla fine degli anni 1980 le monete furono in gran parte sostituite da banconote di nuovo disegno da 5\u00a0$ modellate sui greenback statunitensi degli anni 1860 (banconote \"J. J. Roberts\"). Il disegno fu modificato durante la guerra civile del 1990-2004 per mettere fuori corso le banconote rubate alla banca centrale della Liberia. Ci\u00f2 cre\u00f2 due zone monetarie: le nuove banconote \"Liberty\" avevano corso legale nelle aree controllate dal governo (essenzialmente Monrovia), mentre le vecchie banconote avevano corso legale nelle aree non-governative. Naturalmente ognuna era illegale nell'altro territorio.\nDopo l'elezione del governo di Charles Taylor nel 1997 fu introdotta una nuova serie di banconote.\nMonete.\nNel 1937 furono emesse monete nei tagli da \u00bd, 1 ed 2 cent. Le monete aumentarono con i pezzi da 1, 5, 10, 25 e 50 cent e da 1 dollaro. Il pezzo da 5 dollari fu coniato nel 1982 e nel 1985.\nBanconote.\nNel 1989 fu immessa una banconota da 5 dollari con il ritratto di J. J. Roberts, il primo presidente della Liberia. Queste banconote erano note con il nome di banconote \"J. J. Roberts\". Nel 1991 furono emesse banconote simili con lo stemma della Liberia al posto del ritratto. Queste sono note con il nome di banconote \"Liberty\". Nel 1997 sono state emesse nuove banconote con i valori da 5, 10, 20, 50 e 100 dollari. Nel 2006 sono state emesse nuove banconote, nei medesimi tagli, con l'aggiunta del pezzo da 500 dollari."}
{"id": "1453275", "revid": "1590006", "url": "https://it.wikipedia.org/wiki?curid=1453275", "title": "Legio Linteata", "text": "La Legio Linteata rappresentava un corpo speciale dell'esercito Sannita formato da guerrieri che si erano dimostrati valorosi e capaci in battaglia che formavano una \"devotio\" alle divinit\u00e0 protettrici sannite.\nGiuramento e consacrazione.\nL'iniziazione nella Legione avveniva tramite un complesso rituale durante il quale veniva prestato giuramento di fedelt\u00e0 alla Legione stessa e dove si consacrava la propria spada e la propria vita alla battaglia. Questo giuramento avveniva per la copertura del recinto in cui era stata consacrata la nobilt\u00e0: da qui il nome \"Linteata\". Dopo questo giuramento i soldati venivano consacrati come guerrieri votati fino al sacrificio estremo per difendere il proprio popolo.\nSu questa cerimonia di iniziazione abbiamo una testimonianza scritta ad opera di Livio, che racconta come presso la citt\u00e0 di Aquilonia, nel 293 a.C., si radunarono ben uomini, tra cui furono scelti guerrieri per questa legione, a cui si aggiunse una seconda \"legione\" di discreta qualit\u00e0, formata da altri uomini. L'archeologia ha poi confermato in parte questa descrizione. Livio aggiunge:\nArmamento.\n\u00c8 invece ritenuta molto improbabile la descrizione delle armature dei componenti delle Linteata, che Livio descrive come ricoperte d'oro e argento. Questo per il semplice fatto che i costi di produzione di queste armature sarebbero stati altissimi.\nEra invece pi\u00f9 probabile che i guerrieri indossassero corazze e schinieri come gli opliti greci, vista l'influenza sui Sanniti delle citt\u00e0 della Magna Grecia.\nIn questo corpo la codardia era punita severamente, infatti chiunque disertasse o si tirasse indietro di fronte al nemico, doveva subire pene e supplizi crudeli, fino ad arrivare alla pena capitale. Questa legione ha partecipato a tutte le Guerre sannitiche."}
{"id": "1453280", "revid": "767487", "url": "https://it.wikipedia.org/wiki?curid=1453280", "title": "Johann Gottlieb Stephanie", "text": ""}
{"id": "1453282", "revid": "547034", "url": "https://it.wikipedia.org/wiki?curid=1453282", "title": "Smeeni", "text": "Smeeni \u00e8 un comune della Romania di 6.893 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 7 villaggi: Albe\u0219ti, B\u0103laia, C\u0103l\u021buna, Lucinei, Moisica, Smeeni, Uda\u021bi M\u00eenzu. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore."}
{"id": "1453292", "revid": "1543377", "url": "https://it.wikipedia.org/wiki?curid=1453292", "title": "Principi nella Torre", "text": "I principi nella Torre furono Edoardo V d'Inghilterra e suo fratello Riccardo di Shrewsbury, entrambi figli del re Edoardo IV e della regina Elizabeth Woodville, i quali, alla morte del re nel 1483, per volere del loro zio Riccardo di Gloucester, lord protettore e capo del consiglio di reggenza, in preparazione per l'incoronazione di Edoardo V, furono forzatamente alloggiati presso la torre di Londra.\nTuttavia, il 9 luglio 1483, il parlamento promosse un atto, passato alla storia col nome di \"Titulus Regius\", che dichiarava nullo il matrimonio di Edoardo IV, e quindi illegittimi i suoi figli e chiamava alla successione il lord protettore che venne cos\u00ec incoronato re come Riccardo III.\nDei due bambini non si ebbero pi\u00f9 notizie e, bench\u00e9 ufficialmente si ignorasse data e causa della morte, ben presto si diffuse la voce che fossero stati assassinati durante la loro permanenza nella Torre. I loro resti vennero ritrovati nel 1674.\nStoria.\nContesto.\nAlla morte di Edoardo IV, il 9 aprile 1483, dopo tre settimane di malattia, il suo figlio ed erede, Edoardo V, dodicenne, si trovava a Ludlow mentre lo zio paterno, lord protettore, Riccardo, duca di Gloucester, era a Middleham nello Yorkshire.\nRiccardo ricevette la notizia della morte del fratello intorno al 15 aprile anche se \u00e8 probabile che fosse gi\u00e0 stato messo al corrente della malattia di Edoardo IV e immediatamente fece giuramento di fedelt\u00e0 al nuovo sovrano nella cattedrale di York.\nQuanto alle volont\u00e0 testamentarie del defunto sovrano, la \"Croyland Chronicle\" riporta che Edoardo IV design\u00f2 personalmente il fratello Riccardo come lord protettore per conto del figlio; in ogni caso, non ci \u00e8 giunto alcun documento autografo che lo dimostri e il Consiglio Privato aveva la possibilit\u00e0 di ignorare le volont\u00e0 esecutive del monarca come dimostra il precedente di Enrico V. In ogni caso, sia Edoardo V sia Riccardo, partirono per Londra.\nLa situazione politica gi\u00e0 precaria degener\u00f2 quando Antonio Woodville, II conte di Rivers e Richard Grey, lord Dorset, rispettivamente zio materno e fratellastro di Edoardo V, radunarono 2.000 uomini armati e presero il controllo della torre di Londra, del tesoro, ivi custodito, e dell'intera marina militare, dimostrando quindi apertamente la loro intenzione di esautorare il duca di Gloucester dalla reggenza.\nIl 29 aprile, il duca di Buckingham incontr\u00f2 il duca di Gloucester a Northampton per avvisarlo delle preponderanti forze degli avversari i quali, violando i patti, avevano raggiunto Stony Stratford, a 14 miglia dalla capitale. Poco dopo Richard Grey e Antony Rivers, lasciando il re a Londra, avanzarono con una met\u00e0 delle loro forze verso Northampton: il Lord protettore e il consiglio di reggenza disposero l'immediato arresto di lord Dorset e del conte di Rivers. Ignari della decisione del consiglio, Grey e Rivers proseguirono la marcia finch\u00e9 incontrarono i 900 uomini del lord protettore e del duca di Buckhingham che li circondarono e li arrestarono senza alcuna resistenza.\nLa mattina seguente, Il lord protettore raggiunse Edoardo V a Stony Stratford disarmando il resto della scorta ed entr\u00f2 nella capitale con il re il 4 maggio mentre la regina madre, Elisabetta Woodville insieme con le sue figlie e il principe Riccardo di Shrewsbury, fratello minore di Edoardo V, si rifugiavano presso il santuario di Westminster.\nRiunitosi a Londra, il consiglio e il lord protettore fissarono al 25 giugno la data dell'incoronazione di Edoardo V; il 29 maggio, Edoardo V fu alloggiato alla torre di Londra, tradizionale residenza del sovrano, dove fu raggiunto, il 16 giugno, dal fratello minore, il duca di York.\nL'otto giugno Robert Stillington, vescovo di Bath e Wells, rivel\u00f2 al consiglio della corona che Edoardo IV aveva contratto un matrimonio segreto con Lady Eleanor Talbot prima di sposare Elisabetta Woodville i cui figli, pertanto, divenivano illegittimi e perdevano ogni diritto alla successione. La notizia si diffuse e domenica 22 giugno alla chiesa di St. Paul un prete, accusando di bigamia re Edoardo IV, affermava che Riccardo di Gloucester fosse l'unico erede legittimo della Casa di York e tre giorni dopo numerosi lord, cavalieri e gentiluomini, inviarono al reggente una petizione affinch\u00e9 assumesse il peso della corona. Riccardo, dopo 4 giorni di attesa, diede il suo assenso e, il 3 luglio, fu incoronato come sovrano; la sua ascesa fu legittimata ex post dal parlamento con il \"Titulus Regius\", una legge che dichiarava formalmente illegittimi Edoardo V e Riccardo di Shrewsbury considerata la nullit\u00e0 del matrimonio tra re Edoardo IV ed Elisabetta Woodville derivante dal contratto prematrimoniale vincolante tra Edoardo e Lady Talbot.\nScomparsa.\nIl primo a registrare la scomparsa dei principi fu Domenico Mancini, un frate italiano che, trovandosi a Londra tra la primavera e l'estate del 1483, scrisse che, poco dopo l'ascesa al trono di Riccardo III, Edoardo e il fratello Riccardo furono trasferiti negli appartamenti pi\u00f9 interni della Torre per uscire nei giardini sempre pi\u00f9 raramente fino a scomparire. Lo stesso Mancini, inoltre, riporta che Edoardo veniva regolarmente visitato da un medico al quale chiedeva ogni giorno la remissione dei peccati e la penitenza poich\u00e9 credeva che la morte lo stesse per cogliere. Quanto all'identit\u00e0 del medico, il riferimento di Mancini \"medicus argentinus\" sembra fare riferimento a John Argentine che diverr\u00e0 prevosto del King's College e archiatra del principe di Galles Arturo.\nAltri rapporti, in accordo con quanto affermato da Mancini, descrivono i due principi giocare insieme nel parco della torre almeno fino all'autunno del 1483. In ogni caso, gli avvistamenti dei principi diminuirono dopo il tentativo di salvataggio avvenuto a fine luglio e dopo l'autunno nulla \u00e8 noto. La mancanza di avvistamenti posteriori all'estate del 1483 \u00e8 da molti storici considerata come l'indizio della morte, naturale o meno, dei due principi.\nMaurice Kenn, ad esempio, sostiene che la ribellione contro Riccardo fosse destinata inizialmente a salvare Edoardo e il fratello dalla torre prima che fosse troppo tardi e che il sostegno del duca di Buckingham a Enrico Tudor si spiega con il fatto che fosse a conoscenza della morte dei principi. Alison Keir va oltre sostenendo che l'assassinio fosse stato compiuto il 3 settembre, anche se altri hanno ribattuto che le prove di omicidio sono assai risibili.\nAl contrario, sir Clements Markham ha sostenuto che i principi erano ancor vivi nel luglio del 1484 e cita a sostegno della propria tesi una disposizione dello stesso Riccardo III che testualmente riportava: \"i bambini dovrebbero essere insieme a colazione\". James Gairdner, tuttavia, ricorda che la frase \u00e8 ambigua e che si poteva riferire al conte di Warwick, Edoardo, figlio di Giorgio Plantageneto, I duca di Clarence o alle figlie pi\u00f9 giovani di Edoardo IV, Caterina e Brigida le quali vivevano sotto la tutela di Riccardo a Sheriff Hutton.\nIl ritrovamento dei resti.\nNel 1674 gli operai alla torre, intenti nei lavori di ristrutturazione, scoprirono una scatola di legno contenente due piccoli scheletri umani in prossimit\u00e0 del luogo in cui si sospettava l'esistenza della sepoltura dei principi. Lo stesso anno, Carlo II d'Inghilterra, riconoscendo le ossa rinvenute per quelle dei principi, le fece traslare all'abbazia di Westminster.\nPretendenti.\nDurante il regno di Enrico VII vi fu un certo numero di pretendenti che dichiararono di essere il principe Riccardo, duca di York come ad esempio Lambert Simnel a cui la fazione degli York aveva fatto impersonare il figlio di Giorgio Plantageneto, duca di Clarence, Edoardo, conte di Warwick (in realt\u00e0 catturato a Sheriff Hutton subito dopo la battaglia di Bosworth nel 1485 e tenuto rinchiuso nella Torre da Enrico VII fino al novembre del 1499 quando lo fece giustiziare) e soprattutto Perkin Warbeck che riusc\u00ec a farsi riconoscere come il principe Riccardo di York da tutti i reali europei e che, dopo la sua cattura nell'ottobre 1497, confess\u00f2 di essere il figlio di una famiglia borghese di Tournai. Alcuni documenti emersi dagli archivi europei dove la censura Tudor non aveva modo di arrivare gettano per\u00f2 dubbi sulla genuinit\u00e0 della confessione estorta sotto tortura e lasciano spazio a speculazioni sulla possibilit\u00e0 che fosse veramente chi affermava di essere, ovvero Riccardo di York, uno dei due Principi della Torre.\nLe ricerche storiche.\nOltre alla loro scomparsa, non esiste alcuna prova diretta che sancisca l'assassinio dei due bambini e peraltro non sono n\u00e9 affidabili, n\u00e9 imparziali le fonti dell'epoca: in effetti, esiste una sola fonte contemporanea alla scomparsa dei ragazzi, quella di Domenico Mancini (rinvenuta solo nel 1934) mentre quanto scritto dopo l'ascesa di Enrico Tudor \u00e8 spesso influenzato dalla partigianeria o dalla propaganda Tudor.\nRacconti contemporanei.\nGli scritti di Domenico Mancini e la \"Croyland Chronicle\" suggeriscono che gi\u00e0 dall'autunno del 1483 presero a circolare voci insistenti in merito alla morte dei principi nella Torre ma n\u00e9 l'uno n\u00e9 l'altra menzionano il responsabile. \u00c8, inoltre, noto che i sospetti si diffusero anche in Francia dove, nel gennaio del 1484, Guillaume de Rochfort, cancelliere di Francia, esort\u00f2 gli Stati Generali a prendere esempio dal destino dei principi per proteggere al meglio re Carlo VIII, all'epoca tredicenne.\nI primi rapporti, quello di Rochfort, di Philippe de Commines, Caspar Weinreich e Jean Allertz (rispettivamente cronisti contemporanei tedesco e olandese) puntano i loro sospetti su Riccardo III e affermano che ag\u00ec prima del giugno del 1483 (contrastando peraltro con le voci degli avvistamenti). Tuttavia, Philippe de Commines nelle sue Memorie, scritte circa tredici anni dopo l'avvenimento, cambia opinione e identifica l'omicida nel Duca di Buckingham.\nInfine, se \u00e8 vero che l'unico racconto contemporaneo agli eventi \u00e8 quello di Mancini, Clements Markham ricorda anche che le fonti successive, in particolare la Croyland Chronicle furono pesantemente influenzate da John Morton allo scopo di incriminare Riccardo III.\nFonti scritte.\nRobert Fabyan, autore delle \"Chronicle of London\", compilate circa trent'anni dopo la scomparsa dei principi, indicava come loro assassino Riccardo III.\nLa \"History of King Richard III\", pubblicato circa nel 1513 da Thomas More, fedelissimo ai Tudor e lord Chancellor sotto Enrico VIII, identific\u00f2 Sir James Tyrrell come l'assassino che per\u00f2 ag\u00ec su ordine di Riccardo III: nel 1502, infatti, giudicato per alto tradimento confess\u00f2 (sotto tortura) di aver inviato, su ordine di Riccardo, due agenti (Miles Forrest e John Dighton) a soffocare nel sonno i due bambini per poi seppellirli prima \"at the stayre foote, metely depe in the grounde vnder a great heape of stones\" finch\u00e9 furono dissotterrati e sepolti in un luogo segreto.\nCuriosamente una fonte riporta che, durante il regno di Enrico VIII, un certo Miles Forrest, all'epoca ufficiale giudiziario presso l'abate di Peterborough ottenne dal sovrano, nel 1540, diversi benefici ecclesiastici secolarizzati ovvero il maniero di Morbone, la casa parrocchiale e la propriet\u00e0 dell'abbazia di Crowland.\nAnche Polydore Virgil ne l\"'Historia Anglica\" (1513) specifica che Tyrell commise l'omicidio con riluttanza su ordine di Riccardo III che intendeva scoraggiare ogni ribellione al suo potere. Infine, non si discostano dall'opinione di Thomas More e Polydore Virgil le \"Holinshed's Chronicles\", scritte nella seconda met\u00e0 del XVI secolo, che furono una delle principali fonti storiche usate da William Shakespeare per il dramma storico Riccardo III. In sintesi, secondo l'opinione di Pollard, il racconto delle cronache dell'epoca non rifletteva altro che l'opinione contemporanea, in parte influenzata da una propaganda tesa ad attribuire a voci e sospetti la veridicit\u00e0 di un fatto storico.\nRitrovamenti archeologici.\nTorre di Londra.\nNel 1674, durante alcuni lavori di restauro della Torre di Londra, alcuni operai trovarono una scatola di legno, sepolta sotto la scalinata che conduceva alla cappella della Torre Bianca, contenente due scheletri di bambini.\nIn realt\u00e0 vi era stato precedentemente un analogo ritrovamento in un'antica camera che era stata murata, luogo assai simile a quello descritto da Thomas More il quale, per\u00f2, affermava anche che le ossa erano state trasferite in un luogo pi\u00f9 sicuro.\nIn ogni caso, le ossa rinvenute nel 1674, presentavano anche tracce di alcuni abiti in velluto, cosa che faceva indicare un'origine aristocratica e, quattro anni dopo la scoperta, per ordine di re Carlo II, furono collocate in un'urna posta nell'Abbazia di Westminster, con la seguente epigrafe:\nSempre per ordine di Carlo II, Christopher Wren costru\u00ec un monumento a segnalare il luogo del ritrovamento delle ossa dei principi. Nel 1933, con il beneplacito della Corona, i resti furono disseppelliti ed esaminati dall'archivista dell'Abbazia di Westminster, Lawrence Tanner, dall'anatomista William Wright e dal presidente dell'associazione dei dentisti George Northcroft.\nSebbene molte ossa fossero state rotte dagli operai nel 1674 o mancassero completamente e, accanto ai resti umani, vi fossero ossa di pollo e di altri animali (oltre a tre chiodi arrugginiti), dall'analisi dei denti e di alcune ossa, si \u00e8 appurato che l'et\u00e0 dei bambini era compatibile con quella dei principi e che uno era poco pi\u00f9 grande dell'altro.\nIn ogni caso, tale studio \u00e8 oggetto di diverse critiche dal momento che gli studiosi condussero l'indagine presumendo che le ossa appartenessero ai principi e quindi si concentrarono a verificare la sussistenza di segni di soffocamento mentre non determinarono il sesso. Da allora non \u00e8 stato compiuto alcun altro esame scientifico n\u00e9 \u00e8 stata tentata l'analisi del DNA (nel 2013 \u00e8 stata avanzata tramite petizione una richiesta in tal senso) n\u00e9 della datazione con il carbonio che, comunque, non potrebbero provare la causa del decesso.\nSaint George's Chapel.\nNel 1789, durante alcuni lavori di ristrutturazione della Saint George's Chapel, nel castello di Windsor, gli operai riscoprirono, all'interno della cappella di Edoardo IV ed Elisabetta Woodville, un piccolo deposito contenente le bare di due bambini non identificati.\nTuttavia non venne attuata nessuna ispezione e le tombe furono immediatamente richiuse; i resti contenuti furono identificati come Giorgio, duca di Bedford e Maria di York morti all'et\u00e0 di due e quattordici anni, precedendo il padre.\nNel 1810, durante gli scavi per la tomba di Giorgio III, furono scoperte due bare di piombo con inciso il nome di Giorgio e Maria Plantageneto e che furono trasferite nella camera di Edoardo IV senza attuare alcuna indagine ulteriore sui resti scoperti nel 1789.\nAlla fine degli anni novanta, durante alcuni lavori nei pressi della tomba di Edoardo IV, \u00e8 stata inoltrata una richiesta per consentire un esame con una fotocamera in fibra ottica o il disseppellimento sia dei resti trovati nel 1789 sia delle bare di piombo scoperte tra il 1810 e il 1813 ma la corona non ha dato il suo assenso al progetto. Nel 2012 la scoperta dei resti di Riccardo III a Leicester provoc\u00f2 un rinnovato interesse attorno alle vicende storiche del periodo, e all'epoca si arriv\u00f2 a ipotizzare nuove indagini sui Principi nella Torre. All'epoca la regina non garant\u00ec l'appoggio a tali indagini.\nIpotesi storiche sulle cause della scomparsa.\nLa ricerca storiografica non \u00e8 giunta a una versione condivisa della fine dei due bambini e non si pu\u00f2 escludere che siano morti di morte naturale ma, alcuni storici hanno avanzato ipotesi diverse sulla morte avvenuta per omicidio. In ogni caso, anche tra gli storici moderni, resta fortemente divisa la corrente di pensiero di chi sostiene che sia Riccardo III il pi\u00f9 probabile colpevole della morte dei principi e chi ne sostiene invece l'estraneit\u00e0.\nRiccardo III.\nLa teoria pi\u00f9 comune afferma che i principi siano stati assassinati su ordine dello zio paterno Riccardo che aveva deposto Edoardo V, aveva escluso entrambi i giovani dalla successione e li aveva fatti trasferire alla Torre di Londra. Tuttavia, \u00e8 possibile che, per quanto eliminati dalla linea di successione, Riccardo temesse i due giovani come una minaccia al proprio potere o che potessero essere utilizzati dai suoi nemici come possibili candidati al trono, facili da manovrare per via della giovane et\u00e0.\nPeraltro, le voci sulla possibile morte dei principi erano in circolazione sin dalla fine del 1483 e Riccardo non le aveva n\u00e9 appoggiate n\u00e9 smentite. Non rimase, per\u00f2, in silenzio tanto che Raphael Holinshed ne le \"Chronicles of England, Scotland and Ireland\" (1577) afferm\u00f2 che Riccardo cerc\u00f2 di discolparsi da ogni atto di accusa anche se lo stesso autore si dimostra scettico sull'innocenza del re; il fatto che poi Riccardo omise di aprire una qualunque indagine sulla morte dei nipoti, che sarebbe stato di suo interesse per affermare la sua innocenza, certo non giov\u00f2 a suo favore.\nInoltre, sebbene Enrico VII d'Inghilterra, non accus\u00f2 mai formalmente il suo predecessore di essere il responsabile della morte dei principi in ogni caso, con un \"Bill of Attainder\", lo incolp\u00f2 di \"innaturali, maliziose e grandi menzogne, tradimenti, assassinii, omicidi, nello spargimento di sangue di bambini, con molti altri torti, reati odiosi e abominevoli contro Dio e l'uomo\".\nIn conclusione, anche molti storici moderni, incluso David Starkey, Micheal Hicks, Helen Castor, Alison Weir, pur affermando la mancanza di prove, sostengono che Riccardo sia il pi\u00f9 probabile indiziato.\nJames Tyrrell.\nJames Tyrell, cavaliere inglese, fedele sostenitore della Casa di York, fu arrestato nel 1502 per aver sostenuto la rivolta di Edmund de la Pole, III duca di Suffolk, la cui madre era Elisabetta di York, sorella di Edoardo IV e Riccardo III.\nSecondo Thomas More, poco prima della sua esecuzione per alto tradimento, ammise sotto tortura, di aver assassinato i principi per volere di Riccardo III, sebbene sostenesse di non sapere dove potessero essere sepolti, affermando che Sir Robert Brackenbury, connestabile della Torre, li avesse spostati sempre su ordine del re.\nIn ogni caso, poich\u00e9 non sono mai stati trovati i documenti scritti e nessun altro, oltre a More, cita la confessione di Tyrell, Pollard mette in dubbio la sua veridicit\u00e0, cos\u00ec come Clements Markham, il quale afferma che il racconto di More fu influenzato non poco da John Morton.\nHenry Stafford, duca di Buckingham.\nAltro possibile indiziato \u00e8 Henry Stafford, secondo duca di Buckingham, braccio destro di Riccardo III, giustiziato dal re a seguito di una rivolta nel novembre del 1483. Il movente pu\u00f2 essere individuato dal fatto che Buckingham discendeva da Edoardo III d'Inghilterra, attraverso Giovanni di Gaunt e Tommaso Plantageneto, duca di Gloucester, cosa che rendeva il duca un possibile candidato alla successione anche perch\u00e9 Riccardo III aveva solo un figlio legittimo, per giunta debole e malato.\nAlcuni, in particolare il memorialista Philippe de Commines e lo storico Paul Murray Kendall considerano Buckingham come il sospettato principale. \nIn effetti, un documento portoghese dell'epoca, scritto da Alvaro Lopes de Chaves, segretario particolare del re Alfonso V afferma testualmente: \u00ab[...] Dopo la scomparsa di re Edoardo nell'anno 1483, uno dei suoi fratelli, il Duca di Gloucester aveva nelle sue mani il Principe dei Galles e il Duca di York e li invi\u00f2 al duca di Buckingham, sotto la cui custodia i detti principi furono lasciati morire di fame\u00bb.\nInoltre, un secondo documento degli inizi del XVI secolo, rinvenuto casualmente negli archivi del College of Arms di Londra nel 1980, non menziona affatto Riccardo e accusa ancor pi\u00f9 esplicitamente il Duca (\"be the vise of the Duke of Buckingham\").\nMargaret di Beaufort.\nAltro possibile indiziato \u00e8 Margaret Beaufort, contessa di Richmond e Derby, erede delle pretese dei Lancaster (il padre discendeva da Giovanni di Gaunt) e madre di Enrico VII d'Inghilterra.\nIl movente di un suo coinvolgimento, come quello di Buckingham, sono le pretese dinastiche alla corona e l'interesse a che il figlio Enrico Tudor diventasse re, come poi effettivamente accadde, anche se a prezzo di non poche difficolt\u00e0.\nInfatti, sebbene appartenesse alla Casa di Lancaster, Margaret si un\u00ec alla corte di Edoardo IV, fu madrina di Brigida di York nel 1480 e, dopo la morte di Edoardo IV, divenne la dama di compagnia della nuova regina Anna Neville, la moglie di Riccardo III.\nTuttavia, era anche un'attiva cospiratrice e un costante avversario di Riccardo III in favore del figlio, al quale combin\u00f2 il fidanzamento con Elisabetta di York, la figlia primogenita di Edoardo IV.\nMargaret fu, inoltre, sospettata di aver preso parte alla rivolta del duca di Buckingham e pertanto dovette subire l'accusa di tradimento.\nPolydore Virgil afferma che, quando la contessa di Richmond ud\u00ec le voci sulla morte dei principi, cominci\u00f2 a sperare della buona sorte del figlio: infatti, viventi i principi, Enrico Tudor non avrebbe mai potuto rivendicare il trono dato il legame assai pi\u00f9 debole delle proprie pretese al trono mentre, se fossero morti, una parte dell'opposizione al governo di Riccardo avrebbe potuto, come poi fece, appoggiare i Tudor.\nEnrico VII.\nQuanto ad Enrico VII d'Inghilterra, \u00e8 noto che, una volta salito al trono, mise a morte gran parte dei possibili rivali, incluso Giovanni di Gloucester, figlio illegittimo di Riccardo III e il figlio di Giorgio Plantageneto, Edoardo ma, in ogni caso, essendo in esilio in Francia al momento della sparizione dei principi avrebbe potuto ucciderli solo per interposta persona o dopo la sua ascesa al trono nel 1485.\nInoltre, dopo essere divenuto re, Enrico, per rafforzare i suoi diritti alla corona, abrog\u00f2 il \"Titulus Regius\" e spos\u00f2 Elisabetta di York, la sorella maggiore dei principi la quale, in virt\u00f9 dell'abrogazione diveniva l'erede legittima della linea degli York. Principale accusatore di Enrico VII \u00e8 Sir Clements Markham il quale suggerisce che, poich\u00e9 le voci sulla colpevolezza di Riccardo III, si diffusero tra giugno e il luglio del 1486, l'omicidio dei principi fu compiuto poco tempo prima. Sempre Markham aggiunge che la regina vedova, Elisabetta Woodville, fosse a conoscenza della falsit\u00e0 delle dicerie tanto che fu messa a tacere, nel febbraio del 1487, con la confisca di tutti i suoi possedimenti e il suo confino al convento di Bermondsey, ove mor\u00ec sei anni dopo.\nIn ogni caso, altri contestano la teoria posta da Markham affermando che il confino della Regina vedova in convento si pu\u00f2 spiegare o con una sua scelta personale o come volont\u00e0 di non farsi coinvolgere nella rivolta di Lambert Simnel il quale affermava di essere Riccardo di Shrewsbury o comunque come precauzione di Enrico VII il cui silenzio poteva essere dettato da calcolo politico e non solo come colpa personale.\nEredit\u00e0.\nNella White Tower, all'interno della Torre di Londra, viene indicata la camera da letto dei principi. Una volta nella stanza, sulla parete di destra alcuni pannelli spiegano brevemente la loro vicenda, e chi aveva interesse alla loro morte. I visitatori, attraverso una pulsantiera elettronica, sono invitati ad indicare chi \u00e8 l'assassino secondo loro: Riccardo III, Enrico VII o nessuno dei due. Sono visibili in tempo reale anche le percentuali dei voti. Riccardo III, da quando \u00e8 stato installato questo voto elettronico, \u00e8 largamente indicato quale mandante del duplice omicidio.\nInfluenza culturale.\nIl libro della serie Piccoli Brividi \"Prigionieri nella Torre\", trae spunto da questa vicenda. Nel libro i due principi vengono inviati nel XX secolo dal mago di corte per sfuggire al loro destino. L'unica differenza \u00e8 che uno dei principi \u00e8 stato trasformato in una bambina (Susan)"}
{"id": "1453296", "revid": "767487", "url": "https://it.wikipedia.org/wiki?curid=1453296", "title": "St\u00e2lpu", "text": "St\u00e2lpu \u00e8 un comune della Romania di 3.092 abitanti, ubicato nel distretto di Buz\u0103u, nella regione storica della Muntenia."}
{"id": "1453298", "revid": "287204", "url": "https://it.wikipedia.org/wiki?curid=1453298", "title": "Stalpu", "text": ""}
{"id": "1453299", "revid": "110951313", "url": "https://it.wikipedia.org/wiki?curid=1453299", "title": "Flavoparmelia caperata", "text": "\"Parmelia caperata\" (L.) Hale, \"Mycotaxon\" 25(2): 604 (1986).\nFlavoparmelia caperata (L.) Hale, \u00e8 un lichene che colonizza prevalentemente le cortecce degli alberi. Occasionalmente lo si rinviene su roccia.\n\u00c8 una specie molto comune e con ampia diffusione.\nDescrizione della specie.\nIl tallo \u00e8 di grandi dimensioni con lobi arrotondati larghi 3\u20138\u00a0mm, di colore verde o verde-giallastro sulla superficie superiore, marrone pi\u00f9 o meno scuro su quella inferiore. \nSi riproduce mediante soredi (riproduzione asessuata) o per via sessuata, con produzione di spore all'interno di apoteci."}
{"id": "1453301", "revid": "729019", "url": "https://it.wikipedia.org/wiki?curid=1453301", "title": "Tubo manometrico", "text": "Il tubo manometrico (o sonda manometrica o manometro ad U) \u00e8 uno strumento di misura costituito da un tubo posizionato perpendicolarmente alla direzione secondo la quale scorre il fluido (direzione di flusso). \nL'altezza della colonna formula_1 che il fluido raggiunge in tale tubo graduato \u00e8 proporzionale al valore della pressione statica del fluido in quel punto, ovvero:\nformula_2\nin cui formula_3 \u00e8 la differenza tra la pressione ad un'estremit\u00e0 del tubo e la pressione di riferimento (che in genere \u00e8 la pressione atmosferica: formula_4), formula_5 \u00e8 la densit\u00e0 del fluido manometrico, e formula_6 \u00e8 la costante di accelerazione di gravit\u00e0 terrestre (pari a circa formula_7).\nFluidi manometrici.\nA seconda della densit\u00e0 del fluido manometrico, l'errore commesso nella misurazione sar\u00e0 maggiore o minore. Come fluido manometrico possono essere utilizzati i gas, il mercurio, e l'acqua.\nI gas danno misure pi\u00f9 precise dei liquidi, ma rendono la gestione dell'apparecchiatura pi\u00f9 onerosa; sono utilizzati per la taratura degli altri manometri.\nL'acqua fornisce una buona precisione nella misurazione di piccole variazioni di pressione. Il mercurio \u00e8 utilizzato per misurare differenze di pressioni elevate."}
{"id": "1453302", "revid": "2014155", "url": "https://it.wikipedia.org/wiki?curid=1453302", "title": "Lazar Hrebeljanovi\u0107", "text": " Chiamato anche Knez Lazar (in serbo \u041a\u043d\u0435\u0437 \u041b\u0430\u0437\u0430\u0440) o Zar Lazar, venne ucciso nella storica Battaglia della Piana dei Merli contro gli ottomani.\nBiografia.\nNato nel villaggio di Prilepac (nei pressi di Novo Brdo), era figlio di Pribac Hrebeljanovi\u0107, cancelliere imperiale alla corte del sovrano serbo Stefano Uro\u0161 IV Du\u0161an. Per questo motivo ricevette una adeguata educazione a corte, e intorno al 1353 spos\u00f2 la principessa di casa Nemanji\u0107 Milica. Dopo la morte di Vuka\u0161in Mrnjav\u010devi\u0107, divenne uno dei pi\u00f9 potenti esponenti dell'aristocrazia serba, tanto da contrapporsi a Sigismondo di Ungheria (1385-1388).\nCon altri principi cristiani (come il Re di Bosnia Tvrtko I) prese parte nel giugno 1389 alla Battaglia della Piana dei Merli (o Battaglia di Cossovo) contro l'esercito ottomano, nel corso della quale fu fatto prigioniero e ucciso. \u00c8 stato santificato dalla Chiesa ortodossa serba, ed \u00e8 noto in diversi canti e delle ballate guerriere sulla Battaglia di Cossovo."}
{"id": "1453304", "revid": "599013", "url": "https://it.wikipedia.org/wiki?curid=1453304", "title": "Diego Gavil\u00e1n", "text": "Carriera.\nComincia a giocare nella squadra del Cerro Porte\u00f1o, e a 19 anni passa alla squadra inglese del Newcastle United. Debutta in una gara contro il Sunderland terminata 2-2, e nelle partite seguenti ebbe qualche problema a guadagnarsi il posto da titolare.\nTra il 2002 e il 2004 veste la maglia di tre squadre diverse; in tutti i casi viene trasferito in prestito: al Tecos, in Messico, dove colleziona 14 presenze segnando un gol, all'Internacional, in Brasile, dove mette al tabellino 5 reti in 39 partite e all', in Italia, dove non riesce mai a trovare uno spazio in squadra.\nL'anno seguente ritorna all'Internacional, dove anche se trova parecchio spazio, resta per un solo anno, prima di essere ceduto al Newell's Old Boys, in Argentina.\nNel 2007 firma con il Gr\u00eamio ritornando nella citt\u00e0 di Porto Alegre."}
{"id": "1453307", "revid": "486946", "url": "https://it.wikipedia.org/wiki?curid=1453307", "title": "Stefan Dragutin Nemanji\u0107", "text": ""}
{"id": "1453308", "revid": "1305772", "url": "https://it.wikipedia.org/wiki?curid=1453308", "title": "Femme Fatale (disambigua)", "text": ""}
{"id": "1453312", "revid": "984922", "url": "https://it.wikipedia.org/wiki?curid=1453312", "title": "Marco Bonafaccia", "text": "Debutta molto giovane in teatro dopo aver svolto un corso di recitazione con il maestro C. Matteucci. Successivamente lavora soprattutto in televisione in varie fiction TV di successo.\nTra i suoi lavori televisivi, ricordiamo: \"Un anno a primavera\", \"Il grande Torino\", \"Orgoglio capitolo secondo\" e le due stagioni della miniserie TV \"Il capitano\", regia di Vittorio Sindoni."}
{"id": "1453315", "revid": "767487", "url": "https://it.wikipedia.org/wiki?curid=1453315", "title": "Chaka Demus", "text": "\u00c8 un musicista raggae, pi\u00f9 noto per la serie di brani che ebbero un gran successo nelle classifiche negli anni novanta, sia in quelle della sua nativa Giamaica che in quelle mondiali. Egli \u00e8 noto soprattutto per la canzone \"Twist and Shout\", cover di una canzone degli Isley Brothers composta con la collaborazione di Jack Radics e Sly &amp; Robbie (sotto il nome di Taxi Gang). Ha anche preso parte al famoso duo Chaka Demus &amp; Pliers e fecero il loro primo album in Inghilterra con la nuova edizione di \"Tease Me\" e un successo reggae nel 1992 con \"Murder She Wrote\". Il singolo \"Tease Me\" fu ideato nel 1993 (GB).\nInizio carriera.\nHa cominciato la sua carriera nella musica dopo aver preso parte del Sound System Scene (un gruppo di disc jockey, ingegneri e Mcs appartenenti al genere ska, rocksteady o reggae), lavorando per vari sistemi, come Jammy's and Supreme. Cominci\u00f2 ad essere celebre sotto il nome di Nicodemus Jr. (tributo al deejay Nicodemus degli anni ottanta) ma col tempo inizi\u00f2 a registrare e mut\u00f2 il suo nome iniziale con il nome pi\u00f9 formale, Chaka Demus.\nL'ascesa al successo.\nDebutt\u00f2 con il singolo \"Increase Your Knowledge\" nel 1985, era praticamente sconosciuto e nessuna delle sue prime registrazioni ebbe successo, ma non molto pi\u00f9 tardi furono un grande successo. Gli altri artisti lo riconobbero velocemente per le sue grandi potenzialit\u00e0, specialmente Yellowman, il quale partecip\u00f2 ad alcune canzoni, per esempio \"Everybody Loves Chaka\", \"Scotty\" e \"Bring It To Me\", e Admiral Bailey, che collabor\u00f2 con lui in \"One Scotch, One Bourbon, One Beer\". Dopo successi minori, si spost\u00f2 con la casa discografica Penthouse Records dove registr\u00f2 il singolo \"Chaka on the Move\", ma torn\u00f2 alla Jammy's l'anno seguente dove duett\u00f2 con Shabba Ranks per l'album \"Rough &amp; Rugged\". Lo stesso anno rilanci\u00f2 \"Everybody Loves Chaka\", con la Scorpio, il quale fu seguito dall'album \"The Original Chaka on Witty\" nel 1989.\nStato corrente.\nNel 2007 Chaka Demus &amp; Pliers si riunirono per registrare un brano chiamato \"Need Your Lovin\", il quale fu inciso in vinile alla Explorer Records. Questa hit rimase nei primi posti delle classifiche jamaicane, e mostrava che il duo potesse essere benissimo portato avanti per produrre altri grandi brani ormai quasi fuori moda. Il brano non fu disponibile in Inghilterra al momento ma compar\u00ec nell'imminente Jestar compilation \"Reggae Hits vol. 37\", il quale fu pubblicato nel settembre 2007. Esso fu una grande hit jamaicana durante il periodo dell'uscita di questa compilation. Il brano pu\u00f2 essere ascoltato, accompagnato dal video, su YouTube."}
{"id": "1453316", "revid": "123608166", "url": "https://it.wikipedia.org/wiki?curid=1453316", "title": "Organigramma", "text": "L'organigramma \u00e8 la rappresentazione grafica della struttura di una organizzazione in un dato momento storico.\nDescrizione.\n\u00c8 composto da.\nAll'interno dei rettangoli viene indicata solitamente la denominazione dell'ente, la sua eventuale sigla, il responsabile ed eventualmente altre informazioni ritenute utili.\nTra gli enti si distinguono:\nLa rappresentazione grafica pu\u00f2 essere:\nGli enti organizzativi rappresentati nell'organigramma assumono varie denominazioni, a seconda dell'area di appartenenza: \"direzioni\", \"divisioni\", \"funzioni\", \"dipartimenti\", \"ripartizioni\", \"aree\", \"settori\", \"sezioni\", \"uffici\", \"reparti\", \"officine\", eccetera.\nEsistono molti prodotti software che permettono di creare organigrammi: si va dalle applicazioni contenute nei pacchetti di produttivit\u00e0 personale quali \"Microsoft Office\" o \"LibreOffice\", che contengono le semplici forme grafiche che possono essere assemblate, ad applicazioni quali \"Microsoft Visio\" che sono pi\u00f9 sofisticati dal punto di vista grafico e di connessione a base dati informative, per arrivare a sistemi specializzati, quali \"OrgPlus\" di Insperity o \"PeopleFluent OrgPublisher\" di Aquire.\nI prodotti professionali dedicati alla gestione delle risorse umane, quali \"Cezanne\", \"EcosAgile\" , \"PeopleSoft, Orgplus, JOB/Risorse\" producono organigrammi visuali come sotto-prodotto: progettati per collegarsi ai sistemi ERP aziendali e integrare le informazioni amministrative o contabili (ad esempio gestione paghe e presenze) con i dettagli di natura organizzativa, inclusa l'appartenenza a gruppi funzionali stabili (quali le squadre per la gestione delle emergenze per la sicurezza sul lavoro) o temporanei (nel caso di progetti nelle organizzazioni aziendali a matrice).\nQuesti permettono di analizzare la struttura organizzativa, rappresentando in modo visuale immediato per esempio informazioni o KPI quali spam of control, scostamento dei valori di budget, collocazione dei lavoratori prossimi alla pensione, collocazione dei top performer ecc., rendendo l'organigramma uno strumento di gestione di uso fondamentale in un'organizzazione (oltre la mera funzione di comunicazione/pubblicazione).\nAltre funzionalit\u00e0 tipiche degli strumenti di analisi dell'organizzazione permettono di visualizzare gruppi di persone (es. contratti a termine, esterni, ecc), persone/enti che soddisfano certi criteri (scostamento di budget negativi, persone con scadenza contratto vicina, resp. con un numero eccessivo di riporti ecc.)"}
{"id": "1453318", "revid": "767487", "url": "https://it.wikipedia.org/wiki?curid=1453318", "title": "Tis\u0103u", "text": "Tis\u0103u \u00e8 un comune della Romania di 4.976 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 11 villaggi: B\u0103rbuce\u0219ti, Grajdana, Izvoraru, Izvoru Hale\u0219,Leiculesti, P\u0103dureni,Sf.Gheorghe, Strezeni, Tis\u0103u, Valea Salcilor"}
{"id": "1453319", "revid": "287204", "url": "https://it.wikipedia.org/wiki?curid=1453319", "title": "Tisau", "text": ""}
{"id": "1453320", "revid": "88740", "url": "https://it.wikipedia.org/wiki?curid=1453320", "title": "Franz B\u00f6hme", "text": "Biografia.\nDopo aver servito nell'esercito dell'Impero austro-ungarico durante la prima guerra mondiale divent\u00f2 un generale della Wehrmacht, plenipotenziario di Hitler nei Balcani e comandante in capo delle forze armate tedesche in Norvegia.\nDopo la fine della guerra venne processato per aver ordinato il massacro di migliaia di civili in Serbia.\nLa prima guerra mondiale.\nDopo aver combattuto in Galizia orientale, partecipa alle operazioni in Russia e poi in Italia settentrionale e Francia.\nTra le due guerre.\nDurante il periodo tra le due guerre, B\u00f6hme prest\u00f2 servizio nell'esercito austriaco. Nel febbraio 1938, a seguito dell'accordo di Berchtesgaden, sostitu\u00ec Alfred Jansa (favorevole ad una risposta militare ad ogni tentativo di Anschluss) come Capo di Stato maggiore.\nLa seconda guerra mondiale.\nNominato comandante della 32\u00aa Divisione di Fanteria, nel settembre 1939 prende parte all'invasione della Polonia.\nNel settembre 1941 viene nominato comandante in capo delle forze armate tedesche in Serbia.\nFerito in un incidente aereo nel luglio 1944 viene trasferito al Comanda della Riserva.\nDall'8 gennaio al 7 maggio 1945 sostituisce il generale Lothar Rendulic come comandante in capo delle forze armate tedesche in Norvegia.\nIl processo.\nDopo la fine della seconda guerra mondiale venne arrestato e processato per crimini di guerra commessi in Serbia nel 1941.\nQuando la sua estradizione verso la Jugoslavia era ormai imminente B\u00f6hme si suicid\u00f2 gettandosi dal quarto piano del carcere dove era recluso. \u00c8 sepolto a Graz nel cimitero di St. Leonhard-Friedhof.\nVita privata.\nRimasto orfano in giovane et\u00e0 (il padre Ernst Friedrich mor\u00ec nel 1902 e la madre Maria Ludmilla Stremayr nel 1903), B\u00f6hme spos\u00f2 nel 1929 Romana Maria H\u00fcller von H\u00fcllenried, figlia del generale Karl Rudolf H\u00fcller von H\u00fcllenried."}
{"id": "1453324", "revid": "110157", "url": "https://it.wikipedia.org/wiki?curid=1453324", "title": "Convento del Santissimo Rosario", "text": "La chiesa di Maria Santissima del Rosario (anticamente denominata \"di San Domenico\") \u00e8 un luogo di culto cattolico di Marino, in citt\u00e0 metropolitana di Roma Capitale e sede suburbicaria di Albano. \u00c8 annessa al convento delle suore domenicane di stretta osservanza.\nStoria.\nIl convento delle suore domenicane di stretta osservanza fu istituito da papa Clemente X con breve dell'8 maggio 1675. La fondazione fu promossa da madre Maria Isabella Colonna, al secolo Maria Antonia, suora presso il convento delle suore domenicane dei Santissimi Domenico e Sisto in Roma. \nIl fratello di suor Maria Isabella, il duca Lorenzo Onofrio Colonna, assecond\u00f2 la volont\u00e0 della sorella e finanzi\u00f2 la costruzione del convento. Il 27 maggio 1675 il duca acquist\u00f2 da tale Ferdinando Leoncelli alcune case, stalle e cantine sul piazzale di \"For de Porta\" per 2165 scudi; il 17 giugno 1676 Lorenzo Onofrio dot\u00f2 il monastero di una rendita di 300 scudi annui. I lavori di sistemazione furono portati avanti rapidamente e gi\u00e0 il 22 settembre 1676 suor Maria Isabella pot\u00e9 stabilirsi nel nuovo convento. La fondatrice mor\u00ec a soli quarantotto anni, nel 1682. \nI lavori per la costruzione della chiesa ebbero inizio il 2 marzo 1712 dietro disegno dell'architetto Giuseppe Sardi. I lavori terminarono il 30 aprile 1713.\nLa comunit\u00e0 delle \"moniche rinchiuse\", come sono familiarmente chiamate dai marinesi, \u00e8 diventata nei secoli un punto di riferimento per la citt\u00e0. Durante i tragici eventi del 1944, presso il convento venne allestito un piccolo ospedale di fortuna.\nIl 9 dicembre 2008 Vladimir Luxuria si \u00e8 recato al Museo Civico Umberto Mastroianni per visitarvi la mostra allestita in memoria di Luciano Massimo Consoli, defunto presidente del circolo di cultura omosessuale di Roma. Nel corso della visita, l'ex-onorevole si \u00e8 voluta anche recare in visita presso il convento.\nDescrizione.\nLa chiesa, di dimensioni non eccezionali, \u00e8 tuttavia un pregevole esempio di rococ\u00f2 romano del primo Settecento, tanto da aver attirato la curiosit\u00e0 di insigni studiosi: si sviluppa con una pianta a croce greca sormontata da una cupola: l'interno \u00e8 completamente rivestito di stucchi bianchi. Dietro l'altare, incastonato nel muro, \u00e8 conservato un tabernacolo quattrocentesco attribuito alla scuola di Mino da Fiesole.\nIl monastero invece risulta essere frutto dell'unione di vari corpi di fabbrica. L'architettura \u00e8 volutamente spoglia, in coerenza con il carisma delle religiose: \u00e8 stato perci\u00f2 osservato che il monastero risulta grande, ma non grandioso."}
{"id": "1453327", "revid": "125696048", "url": "https://it.wikipedia.org/wiki?curid=1453327", "title": "Pseudacris crucifer", "text": "Pseudacris crucifer \u00e8 un anfibio appartenente alla famiglia Hylidae, diffuso in Nordamerica, nota anche con il nome di raganella primaverile.\nDescrizione.\n\u00c8 lunga dai 20 ai 25 mm, con una piccola croce nera sul dorso.\nIl colore pu\u00f2 variare dal bronzo, bruno, verde, verde oliva, o grigio. Le femmine sono in genere di colore pi\u00f9 chiaro, mentre i maschi sono un po' pi\u00f9 piccoli e solitamente hanno la gola pi\u00f9 scure. \nBiologia.\nLe \"Pseudacris crucifer\" si alimentano di piccoli insetti e ragni. Sono invece predati da grandi larve (ad esempio del \"Dytiscus marginalis\"), da serpenti, moffette, e altre rane pi\u00f9 grandi."}
{"id": "1453333", "revid": "15756", "url": "https://it.wikipedia.org/wiki?curid=1453333", "title": "Eugene Laverty", "text": "Anche due suoi fratelli, Michael Laverty e John Laverty, corrono come piloti professionisti.\nCarriera.\nCampionato britannico e Motomondiale.\nInizi\u00f2 a correre nel campionato britannico 125 nel 2002, realizzando il primo podio, un secondo posto, e chiudendo il campionato in quattordicesima posizione finale con 41 punti, alle spalle del fratello John che chiuse a 39 punti. Nel 2003 partecip\u00f2 alla stesso campionato, vinse la sua prima gara ma realizz\u00f2 altri piazzamenti a podio, chiuse il campionato in settima posizione con 81 punti. Nel 2004 alla sua terza stagione nella classe 125 del campionato britannico, Laverty vinse quattro gare e si piazz\u00f2 a podio in nove delle tredici gare disputate, chiudendo il campionato in seconda posizione con 203, con un svantaggio sul vincitore di 21 punti.\nSempre nel 2004 esord\u00ec nel motomondiale partecipando al Gran Premio di Gran Bretagna nella classe 125, con una Honda RS 125 R del team Red Bull Rookies, con cui si piazz\u00f2 in venticinquesima posizione senza ottenere punti.\nNella stagione 2005 torn\u00f2 nel campionato britannico passando per\u00f2 alla classe Supersport, dove ottenne il primo podio con una terza posizione e chiuse il campionato in nona posizione con 84 punti. Nel 2006 rimase nella stessa categoria e vinse quattro gare piazzandosi a podio in sette gare delle undici disputate. Chiuse il campionato in terza posizione finale con 152 punti, davanti a Leon Camier e alle spalle di Cal Crutchlow (+90 punti) e Tom Sykes (+20 punti).\nNella stagione 2007 torn\u00f2 nel motomondiale ma questa volta nella classe 250 come pilota titolare. Gareggi\u00f2 con una Honda RS 250 R del team Honda LCR con cui ottenne due quattordicesimi posti come migliori risultati in gara e si piazz\u00f2 al termine del campionato in 25\u00ba posizione con 6 punti. Nel 2008 rimase nella stessa categoria ma cambi\u00f2 moto e squadra, passando all'Aprilia RSV 250 della squadra Blusens Aprilia. Il 18 settembre dello stesso anno, Laverty interruppe in anticipo il rapporto con la squadra spagnola.\nMondiale Supersport.\nLaverty esord\u00ec nella Campionato mondiale Supersport come sostituto, il 7 settembre 2008, durante il GP d'Europa in sella alla Yamaha YZF-R6 dell'infortunato Fabien Foret, piazzandosi in dodicesima posizione. Nel successivo GP di Vallelunga, Laverty realizz\u00f2 il primo piazzamento a podio, chiudendo la gara in terza posizione.\nNel 2009 pass\u00f2 a tempo pieno al mondiale Supersport con una Honda CBR600RR del team Parkalgar Honda. Il 14 marzo 2009 in occasione del Gran Premio del Qatar, svoltosi sul circuito di Losail e valido come seconda prova del campionato mondiale, ottenne la prima vittoria nella categoria, la sua prima in un campionato del mondo. Vinse di nuovo in Olanda e in Sudafrica, dove segn\u00f2 il suo primo giro veloce. Il 24 ottobre 2009 ottenne la sua prima pole position in carriera durante il Gran Premio del Portogallo svoltosi sul circuito di Portim\u00e3o e valido come ultima prova del mondiale, riuscendo a sfruttarla il giorno successivo andando a vincere la gara. Concluse la sua prima stagione completa con quattro vittorie, otto podi complessivi, una pole position e un giro veloce, piazzandosi al secondo posto nella classifica generale con 236 punti, preceduto di soli 7 punti dal campione del mondo Cal Crutchlow.\nNel 2010 continu\u00f2 nel mondiale Supersport confermato alla guida della CBR600RR del team Parkalgar Honda. Anche in questa stagione si posizion\u00f2 secondo nella classifica piloti perdendo il titolo all'ultima gara per poche lunghezze, sconfitto da Sofuo\u011flu, anche lui con la CBR600RR ma del team HANNspree Ten Kate Honda, per soli 11 punti. Ad ulteriore testimonianza di un'annata di assoluto livello sono le 8 vittorie stagionali, 10 podi totali, 5 pole position e 5 giri veloci.\nMondiale Superbike.\nNel 2011 si spost\u00f2 nel campionato mondiale Superbike portando in pista la Yamaha YZF R1 del team ufficiale Yamaha World Superbike. Chiuse la sua stagione d'esordio quarto in classifica, con 303 punti e due vittorie (entrambe le manche del GP d'Italia a Monza). Nel 2012 pass\u00f2 alla Aprilia RSV4 Factory del team ufficiale Aprilia Racing. Al termine della stagione si classific\u00f2 al sesto posto con una sola vittoria, aiutando la squadra a vincere il titolo costruttori. Nel 2013, sempre con la stessa squadra migliora ulteriormente la sua posizione, raggiungendo il secondo posto in campionato, dopo aver lottato fino all'ultimo per il titolo mondiale con il britannico Tom Sykes. Nel 2014 pass\u00f2 al team Voltcom Crescent Suzuki in sella ad una Suzuki GSX-R1000 ottenendo una vittoria nella gara d'esordio a Phillip Island, il resto della stagione fu per\u00f2 avaro di soddisfazioni e chiuso con un decimo posto in classifica.\nMotoGP.\nNel 2015 si torn\u00f2 nel motomondiale esordendo nella classe MotoGP, in sella ad una Honda RC213V-RS in configurazione Open dell'Aspar Team. Chiuse la stagione al ventiduesimo posto in classifica con nove punti. Nel 2016 rimase nello stesso team, questa volta alla guida di una Ducati Desmosedici; con compagno di squadra Yonny Hern\u00e1ndez. Alla seconda gara al GP d'Argentina ottenne il quarto posto, suo miglior risultato in carriera nel motomondiale. Concluse la stagione al 13\u00ba posto con 77 punti.\nRitorno in Superbike.\nDopo le ultime due stagioni in MotoGP, torn\u00f2 nel 2017 a competere nel mondiale Superbike, prendendovi parte con una Aprilia RSV4 RF del team Milwaukee Aprilia, con l'italiano Lorenzo Savadori come compagno di squadra. Chiuse la stagione al decimo posto in classifica piloti con centocinquantasette punti ottenuti. Nel 2018 \u00e8 nuovamente pilota titolare nel mondiale Superbike, con lo stesso squadra e la stessa moto della stagione precedente. In occasione del Gran Premio degli Stati Uniti, con il terzo posto ottenuto in gara 2, riport\u00f2 l'Aprilia sul podio nel mondiale Superbike, dopo quasi due anni. Ottenne una Superpole nel Gran Premio di Portogallo. Chiuse la stagione all'ottavo posto in classifica mondiale. Nel 2019 pass\u00f2 al Team Goeleven che gli affid\u00f2 una Ducati Panigale V4 R partecipando inoltre al Trofeo Indipendenti. In questa stagione fu costretto a saltare diverse gare a causa di un infortunio accorso nello svolgimento delle prime prove libere del Gran Premio di Imola. Il suo posto in squadra, in questo frangente, venne preso dal britannico Thomas Bridewell e dall'italiano Lorenzo Zanetti. Ottenne ottantuno punti, che gli consentirono di chiudere al quindicesimo posto in classifica piloti e al settimo nel Trofeo Indipendenti. Nel 2020 pass\u00f2 alla BMW S1000 RR nel team ufficiale BMW Motorrad, con Tom Sykes come compagno di squadra. Conquist\u00f2 la Superpole a Magny-Cours e concluse la stagione al quindicesimo posto con cinquantacinque punti.\nNel 2021 rimase in BMW traferendosi nel RC squadra corse, equipaggiata con le nuove BMW M 1000 RR. Disput\u00f2 con la squadra quattro gran premi, ma a partire dal GP d'Olanda 2021 la sua squadra si ritir\u00f2, lasciando il pilota irlandese senza motocicletta. Venne richiamato dalla squadra ufficiale BMW in sostituzione dell'infortunato Tom Sykes per il GP di Spagna a Jerez. A fine stagione i quaranta punti ottenuti valsero il diciannovesimo posto in classifica piloti mentre quelli conquistati nella prima parte di stagione con RC, permisero a Laverty di piazzarsi tredicesimo nella graduatoria del Trofeo Indipendenti.\nVita privata.\nIl 19 novembre 2010, in un'intervista alla RT\u00c9, la tv di stato della Repubblica d'Irlanda, il pilota dichiar\u00f2 \"di aver scelto di essere irlandese piuttosto che britannico, ma di poter essere entrambi\". Specific\u00f2 anche di \"rimanere fuori dall'aspetto politico\" e aggiunse di vedere \"l'Irlanda come una massa continentale, non importa di venire dal nord o dal sud\", disse."}
{"id": "1453335", "revid": "767487", "url": "https://it.wikipedia.org/wiki?curid=1453335", "title": "Topliceni", "text": "Topliceni \u00e8 un comune della Romania di 4.439 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 7 villaggi: B\u0103beni, Ceairu, Dedule\u0219ti, Gura F\u0103get, Po\u0219ta, R\u0103duce\u0219ti, Topliceni."}
{"id": "1453336", "revid": "101768", "url": "https://it.wikipedia.org/wiki?curid=1453336", "title": "Blu (singolo Paola &amp; Chiara)", "text": "Blu \u00e8 una canzone di Paola &amp; Chiara. \u00c8 l'unico singolo estratto dall'album omonimo \"Blu\".\nLa canzone \u00e8 stata scritta dalle stesse Paola e Chiara, che ne hanno curato la produzione insieme a Roberto Baldi e Michele Monestiroli."}
{"id": "1453337", "revid": "2037331", "url": "https://it.wikipedia.org/wiki?curid=1453337", "title": "Tempio di San Sava", "text": "Il tempio di San Sava () \u00e8 la pi\u00f9 grande chiesa ortodossa al mondo, arriva ad un'altezza di 70 metri, e si trova a Belgrado, capitale della Serbia.\nUbicazione.\nIl tempio \u00e8 uno dei pi\u00f9 imponenti edifici di Belgrado. Costruito nella municipalit\u00e0 di Vra\u010dar alla sommit\u00e0 dell'altopiano omonimo, con la sua mole domina la citt\u00e0.\nCollegato alla grande piazza Slavija che, attraverso la via Kralja Milana lo unisce a Terazije e, quindi, al centro di Belgrado, all'antico quartiere di Dor\u0107ol e alla zona pedonale di ulica Knez Mihailova, e, attraverso la via Nemanjina, alla stazione ferroviaria e, da l\u00ec, ai ponti che conducono a Novi Beograd, \u00e8 l'ultimo di una serie di edifici maestosi costruiti lungo lo stesso asse che parte dalla fortezza del Kalemegdan e continua col palazzo Albanija e segue con il grattacielo Beogra\u0111anka.\nStoria.\nNel 1594, mentre la Serbia era sotto il dominio ottomano, il popolo aveva come punti di riferimento sia spirituale che politico i monasteri ortodossi. In particolare, quello di Mile\u0161eva era di fortissimo richiamo sia per i serbi che per tutti i credenti ortodossi, per la presenza del corpo di san Sava, venerato in tutta l'Europa orientale. I governanti turchi, indispettiti per i continui pellegrinaggi e per la grande popolarit\u00e0 del luogo di culto, diedero alle fiamme il monastero e, su ordine del Gran Vizir Sinan Pasci\u00e0, esumarono il corpo del santo, lo portarono sulla collina di Vra\u010dar a pochi chilometri dalle mura della citt\u00e0 e lo bruciarono su una grande pira. Nel 1895, dopo dieci anni dalla liberazione dai turchi, si decise di costruire un grande tempio per santificare il luogo dove fu fatto scempio dei resti mortali del santo: venne subito eretta una piccola chiesa commemorativa e fu fondata una societ\u00e0 col compito di ingrandirla.\nNel 1905 fu bandito un concorso per l'ampliamento e nel 1906 le opere presentate furono giudicate presso l'Accademia di Belle Arti di San Pietroburgo che le ritenne tutte non adeguate all'importanza e alla sacralit\u00e0 del luogo.\nLo scoppio, prima, del conflitto con la Bulgaria nel 1912 e, poi, della Prima guerra mondiale, rallentarono i progetti di ingrandimento del tempio, che ripresero solo nel 1919 quando fu nominato un nuovo comitato direttivo presieduto dal patriarca Dimitrije. Nel 1926 fu bandito un nuovo concorso e, nel 1930 il patriarca Barnaba affid\u00f2 la costruzione della chiesa monumentale agli architetti Alexandar Deroko e Bogdan Nestorovi\u0107; i lavori iniziarono nel 1935. Il 6 aprile 1941, Belgrado fu bombardata dall'esercito tedesco e, successivamente occupata: un contingente militare germanico si install\u00f2 all'interno delle mura del tempio e saccheggi\u00f2 gli uffici della societ\u00e0 costruttrice. Dopo la cacciata dei tedeschi al termine della guerra, l'area venne utilizzata come campo delle truppe sovietiche e partigiane; successivamente, il nuovo governo comunista jugoslavo non ritenne opportuno riprendere la costruzione dell'edificio, e l'ingrandimento del tempio venne accantonato.\nFu solo nel 1984 che il patriarca German riusc\u00ec a convincere le autorit\u00e0, dopo 88 richieste respinte, a far riprendere i lavori che iniziarono il 12 agosto 1985. Il 13 maggio 2000, il patriarca Pavle consacr\u00f2 il tempio anche se i lavori non erano ultimati. La facciata fu terminata il 3 settembre 2002 e nello stesso anno iniziarono i lavori per la costruzione della casa parrocchiale. Negli anni successivi si continuarono le opere edificatorie. Gli esterni furono completati nel 2017 mentre la decorazione degli interni al 2019 sono ancora non ultimate.\nArchitettura e arte.\nIl tempio ha una struttura a pianta centrale su cui si apre una cupola sorretta da pennacchi. Nei quattro lati corti della struttura a croce greca si aprono altrettante absidi sormontate da semicupole. Gli spazi sottostanti le semicupole sono divisi dalla navata centrale attraverso arcate che sorreggono le gallerie.\nLa lunghezza della struttura \u00e8 di 91 metri, la larghezza \u00e8 di 81 metri per una superficie totale interna di ben 8.162 m\u00b2. L'altezza fino alla sommit\u00e0 della croce sopra la cupola \u00e8 di 79 metri, la quale occupa una superficie \u00e8 di 3 500 m\u00b2 ed \u00e8 stata progettata per contenere 10 000 fedeli. La cripta, decorata a mosaico, contiene il tesoro di San Sava e la tomba del despota Stefan Lazar Hrebeljanovi\u0107.\nL'esterno \u00e8 in marmo travertino; la cupola centrale, le semicupole e le cupolette al di sopra dei contrafforti e delle torri ai lati dei quattro lati corti sono rivestite in rame: cupola e cupolette sono tutte sormontate da una croce dorata. Le torri al di sopra dei contrafforti sul lato ovest fungono da campanili e contengono insieme 49 campane, la pi\u00f9 grande delle quali misura 104\u00a0cm di diametro, e 45 carillon.\nL'interno \u00e8 attualmente incompleto: la decorazione \u00e8 in travertino scolpito con motivi floreali, e in marmi policromi a motivi geometrici nel registro inferiore. Le gallerie sono sorrette da colonnati in porfido verde sovrastati da un fregio in travertino finemente decorato. Sul lato est delle navate laterali sono presenti due cappelle, di cui solo quella sud \u00e8 attualmente terminata. Questa possiede un presbiterio sormontato da una volta a botte affrescata e delimitata da un'iconostasi in muratura rivestita da icone pittoriche.\nLa cupola centrale che all'interno misura 30,5 metri, secondo i progetti, \u00e8 stata decorata con la figura del Cristo Pantocratore. L'abside centrale \u00e8 decorata da un fregio in marmo bianco istoriato sorretto da colonnette tortili, al di sopra del quale si aprono cinque piccole finestre ad arco. Dietro le colonnette sono stati inserite, addossate alla parete, icone musive.\nEsterno.\nAll'esterno, il tempio \u00e8 circondato da un ampio parco, il Kara\u0111or\u0111ev Park, in cui sono presenti l'edificio della casa parrocchiale, della piccola chiesa di san Sava, utilizzata per il culto finch\u00e9 il tempio non sar\u00e0 ultimato, e il palazzo sede della biblioteca nazionale.\nNel parco spiccano due monumenti, quello allo stesso san Sava sul lato nord, e quello al principe Kara\u0111or\u0111e Petrovi\u0107, il primo sovrano della Serbia autonoma dal potere ottomano."}
{"id": "1453345", "revid": "287204", "url": "https://it.wikipedia.org/wiki?curid=1453345", "title": "Klub Pi\u0142karski Odra 1922 Wodzis\u0142aw \u015al\u0105ski", "text": "L'Odra Wodzis\u0142aw \u015al\u0105ski (nome ufficiale \"Klub Pi\u0142karski Odra 1922 Wodzis\u0142aw \u015al\u0105ski\") \u00e8 una societ\u00e0 calcistica polacca con sede nella citt\u00e0 di Wodzis\u0142aw \u015al\u0105ski. Fondato nel 1922, il club milita nella IV liga."}
{"id": "1453350", "revid": "767487", "url": "https://it.wikipedia.org/wiki?curid=1453350", "title": "\u021ainte\u0219ti", "text": "\u021ainte\u0219ti \u00e8 un comune della Romania di 4.553 abitanti, ubicato nel distretto di Buz\u0103u, nella regione storica della Muntenia.\nIl comune \u00e8 formato dall'unione di 4 villaggi: Maxenu, Odaia Banului, Pogonele, \u021ainte\u0219ti."}
{"id": "1453352", "revid": "287204", "url": "https://it.wikipedia.org/wiki?curid=1453352", "title": "Tintesti", "text": ""}
